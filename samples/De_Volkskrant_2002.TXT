
                               1 of 111 DOCUMENTS

                                 de Volkskrant

                               December 31, 2002

Het Monster van Laakkwartier gaat stemmen op Hirsi Ali

BYLINE: INAKI ONORBE GENOVESI

SECTION: Binnenland; Pg. 2

LENGTH: 878 words


Laakkwartier/Spoorwijk in Den Haag kent vele nationaliteiten en stemde in mei
massaal op de LPF. Problemen van deze tijd komen er samen. Hebben politici een
antwoord? Wat doen de burgers zelf? Elke dinsdag in de Volkskrant: bericht uit
stadsdeel Laak.

Het Monster van Laakkwartier is boos. Langzaam ziet Ton Hoogduin (44) zijn wijk
verdwijnen. De buitenlanders nemen Laak over. De onveiligheid en normvervaging
nemen toe. Hoofdschuldige: de gevestigde politiek. Maar breek hem de bek niet
open over de LPF: 'Die heeft de mensen echt te schande gemaakt.'

Eigenlijk heeft Hoogduin helemaal geen zin op het jaar 2002 terug te kijken. Dan
kookt hij weer van woede en frustratie. Net als op de avond van de moord op Pim
Fortuyn. Tijdens de daaropvolgende rellen op het Binnenhof stond Hoogduin als
vanzelf vooraan. Waar rottigheid was, daar was het Monster van Laakkwartier.

Die naam kreeg hij ooit als tiener, tijdens de jaarlijkse kerstboomgevechten met
Spoorwijk. 'Ik durfde niet weg te lopen. Ik was bang voor lafaard te worden
uitgemaakt. Dus vocht ik in mijn eentje tegen twintig man.' Hoogduin is ruim
twee meter lang. Torst honderdveertig kilo afgetrainde spieren mee. En een
enorme reputatie.

Regelmatig haalde hij de landelijke pers. Als leider van extreem-rechtse
knokploegen. Als lijfwacht van CD-Kamerlid Hans Janmaat en Volksunie-voorman
Joop Glimmerveen. Als huurling van de pro-Israelische militie van kolonel Haddad
in Libanon. Als de gooier van een fragmentatiebom bij een voetbalwedstrijd
tussen Ajax en FC Den Haag.

Van dit laatste feit is hij vrijgepleit. Zijn extreem-rechtse verleden heeft hij
jaren geleden vaarwel gezegd. Voor zijn dochter Priscilla. 'Die heeft er niks
aan als haar vader in de bak zit. Daarom besloot ik ook de dagen na de moord op
Pim thuis te blijven. Ik laat me te makkelijk meeslepen.'

Hoogduin slaakt een diepe zucht. Terwijl hij met zijn rat Blackie speelt,
verhaalt hij over zijn mislukte maatschappelijke carriere. Noodgedwongen zit hij
in de beveiliging. Een baan bij het Haagse openbaarvervoersbedrijf HTM stuitte
op bezwaren van allochtone organisaties. En als begeleider van meervoudig
gehandicapten moest hij stoppen nadat collega's hem als de ex-lijfwacht van
Janmaat hadden herkend.

Hoogduin: 'Ik ben voor altijd gebrandmerkt. Terwijl de dingen die Janmaat
destijds riep, nu doodgewoon zijn geworden. Pim gebruikte zelfs hardere woorden
dan Janmaat. Hij noemde de islam een achterlijke cultuur. Dat heb ik in de jaren
tachtig niemand horen zeggen.'

Dan begint Hoogduin aan een lange monoloog. Over de passieve houding van de
overheid. Over Nederlanders die zich steeds harder over buitenlanders zijn gaan
uiten. Ook al hebben zij, net als Hoogduin, allochtone vrienden.

'Ik ben niet de enige die vindt dat buitenlanders moeten integreren. Die zegt
dat, als ze willen blijven, ze onze gewoontes en onze taal moeten leren. Als ik
van die buitenlanders op straat zie lopen met van die leipe kleren en gekke
jurken aan, denk ik: wat kom je hier doen? Blijf lekker in Turkije of Marokko.
Dan verdienen asielzoekers die al jaren op een verblijfsvergunning wachten toch
veel meer een plaats in ons land?

'Voor hun kinderen ligt het anders. Die kun je niet wegsturen. Zij zijn hier
geboren, zijn Nederlander. Je kunt ze wel verplichten hun ouders beter te
begeleiden. Ze motiveren om in te burgeren. Maar die gassies hebben schijt aan
alles. Venlo, groepsaanrandingen in zwembaden. We kunnen toch moeilijk ontkennen
dat er iets aan de hand is. Dit zijn geen uitzonderingen meer. Dan vind ik het
hypocriet als die rapper Raymzter klaagt dat we over ze praten. Natuurlijk doen
we dat, ze zorgen voor een enorme overlast.'

Hoogduin wijst op 11 september, die een grote druk op de wij-zij-verhoudingen
heeft gelegd. De woedende moslims in het Midden-Oosten die op tv opriepen tot
dood aan het Westen, woonden plotseling ook in Nederlandse straten. Blijken hier
op schoolpleinen te worden geronseld. In moskeeen in de buurt te zitten. 'We
halen het Paard van Troje binnen en justitie en de geheime dienst doen niks. Dat
is erg bedreigend.'

Hij begrijpt niet dat moslims klagen over VVD'er Hirsi Ali, op wie hij overweegt
te stemmen. Over onze angst voor de islam. 'Vind je het gek? Die radicalen lopen
stelselmatig haat te prediken. Slaan hun vrouwen. Maar als een Nederlander wat
over moslims zegt, gaat hij voor discriminatie op de bon. Het gevolg: de
overheid creeert een wig tussen buitenlanders en Nederlanders. Als we niet
oppassen, hebben we straks een rassenoorlog.'

Volgens Hoogduin was Fortuyn duidelijk. Hij tolereerde geen staatjes in de
staat. Neem de problemen met de honderdduizend illegalen in Nederland. 'Wie is
hier de dupe van? Jan met de Pet. Voor hem is multi-culti synoniem met
overbewoning, straatroven, drugsoverlast. Natuurlijk wekt dat discriminatie op.
En wat doet de overheid? Ze gooit wijken als Laakkwartier nog voller met
buitenlanders. Jan met de Pet kent zijn wijk niet meer terug.'

Ton Hoogduin met rat Blackie FOTO MARTIJN BEEKMAN - DE VOLKSKRANT

Verkiezingen ; Politieke partijen ; Dorpen en steden ; Infrastructuur ;
Ruimtelijke Ordening ; Recht ; Politiek en Staat ; Staatsrecht ; Gemeenten ;
Binnenlandse Politiek ; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                               2 of 111 DOCUMENTS

                                 de Volkskrant

                               December 28, 2002

Vrije keuze in onderwijs hard nodig

BYLINE: MIRIAM LAVELL

SECTION: Forum; Pg. 9

LENGTH: 789 words


De discussie over de vrijheid van onderwijs wordt vooral gevoerd door de
aanbieders van onderwijs. Het is tijd dat de vragers van onderwijs, de ouders,
werkelijke vrijheid van onderwijs krijgen, zegt Miriam Lavell.

Robert Sikkes doet (Forum, 24 december) een discutabele poging om zijn gelijk te
halen in zijn standpunt ten aanzien van de vrijheid van onderwijs. Hij wekt de
suggestie een letterlijke wetstekst van de hand van Thorbecke te citeren door
een archaische spelling te gebruiken. Hij citeert 'het regt der ouders om naar
hunne begrippen de opvoeding van hunner kinderen te regelen'.

Ik ben benieuwd waar Sikkes deze tekst vandaan heeft. Het kan geen letterlijke
wettekst zijn uit 1848, al was het maar omdat er in die tijd niet iets bestond
als ouderlijk gezag of ouderlijke macht. Dat deed pas in 1947 zijn intrede. Voor
die tijd bestond er slechts de vaderlijke macht. Het ouderlijk gezag is
bovendien geregeld in het Burgerlijk Wetboek. Niet in de grondwet. Het woord
vrijheid komt hierbij niet voor.

Sikkes doet als spreekbuis voor onderwijsgevenden (hoofdredacteur van het
Aob-onderwijsblad) alsof hij opkomt voor de vrijheden van ouders met zijn
pleidooi om de vrijheid van onderwijs te laten voor wat die is. Ook dat is
bedenkelijk, gezien het feit dat artikel 23 van de grondwet de rechten en
vrijheden van onderwijsgevenden regelt. Lid 2 meldt 'Het geven van onderwijs is
vrij, behoudens het toezicht van de overheid en, voor wat bij de wet aangewezen
vormen van onderwijs betreft, het onderzoek naar de bekwaamheid en de
zedelijkheid van hen die onderwijs geven, een en ander bij de wet te regelen.'

Ouders (vaders, moeders, leerlingen) komen in het hele wetsartikel niet voor. Je
kunt hooguit vermoeden dat Thorbecke bedoeld heeft om via het garanderen van van
een 'vrij aanbod' de 'vrije keus' van ouders zoveel mogelijk te waarborgen.

Vandaag de dag kun je met recht duizendeneen vraagtekens bij dit wetsartikel
zetten, vooral gelet op de toenemende roep om vraaggestuurd onderwijs. In dat
licht is het idioot om onderwijs grondwettelijk een aanbodgerichte zaak te laten
zijn. Er is bovendien iets gebeurd wat Thorbecke niet kon vermoeden. In 1969 is
de leerplicht verworden tot schoolplicht. Sinds die tijd is het ontvangen van
onderwijs niet vrij, maar verplicht gebonden aan een erkende school. Het gaat
sinds die tijd niet meer om de keuzevrijheid voor een school of onderwijsvorm
die naadloos aansluit bij de eigen overtuiging, noch om de individuele beleving
van levensovertuiging of opvatting over educatie, maar de plicht op die school
in te schrijven waartegen, naar het oordeel van de leerplichtambtenaar of
rechter, geen overwegend bezwaar aannemelijk te maken is. De bijzondere school
zelf is overigens wel vrij in het weigeren van de leerling zonder dat daar een
'leerrecht'-ambtenaar of rechter aan te pas komt.

Grotere aantasting van de in de Universele verklaring van de rechten van de mens
opgevoerde vrijheid van ouders, kun je bijna niet bedenken. 'Aan de ouders komt
in de eerste plaats het recht toe om de soort van opvoeding en onderwijs te
kiezen, welke aan hun kinderen zal worden gegeven.'

Bovendien is het nogal wat dat de staat haar burgers verplicht veroordeelt tot
leveranciers die door diezelfde staat niet of nauwelijks gecontroleerd mogen
worden, omdat zij alle vrijheid genieten. Weet de staat wel wat zij haar burgers
aandoet? Is het stellen van vraagtekens hier en daar niet gerechtvaardigd? Wie
komt er in deze situatie op voor burgers (kinderen!) die in de knel komen?

Sikkes heeft gelijk als hij wil stellen dat de liberalen een dubbele moraal
lieten zien ten aanzien van de vrijheid van onderwijs. Dat doen ze niet nu pas,
maar dat deed men in 1969 al bij de invoering van de schoolplicht.

Sikkes begaat dezelfde zonde door te doen alsof hij opkomt voor individuele
burgerrechten. Hij preekt voor eigen parochie en verdedigt vooral de rechten van
onderwijsgevers.

De discussie over de vrijheid van onderwijs wordt met slechte argumenten
gevoerd. Geloofsrichting, politieke overtuiging en tranentrekkende betogen over
die 'arme ouders' wier rechten op het spel zouden staan, gelden niet.

Wie de vrijheid van onderwijs wil laten zoals het is, verdedigt een idiote
(bijna middeleeuwse) constructie waarbinnen gewone burgers zijn overgeleverd aan
andere burgers die meer vrij zijn dan zij, omdat die andere burgers tot de
erkende 'onderwijsgevende' stand behoren.

Het wordt tijd de vrijheid van onderwijs expliciet aan de ontvangers van
onderwijs te geven. Dan kan het recht op onderwijs eindelijk grondwettelijk
gewaarborgd worden.

Miriam Lavell is ouder.

Wetgeving ; Onderwijs ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                               3 of 111 DOCUMENTS

                                 de Volkskrant

                               December 27, 2002

Argwanende blikken

BYLINE: HUUB WIJFJES

SECTION: Cicero; Pg. 30

LENGTH: 498 words


HITLER, ja dat was een slechte man. Maar wil dat zeggen dat alle Duitsers die
tussen 1933 en 1945 leefden slecht waren? Neem nu het meisje Ulrike, waarvan Jan
Willem van Borselen een poging tot een biografie schreef.

Dat was een tamelijk gewoon noord-Duits meisje, geboren in 1924 en opgegroeid in
een omgeving waar wel over politiek werd gesproken, maar meer in termen als dat
er nu meer armoe was dan vroeger. Of, na 1933, minder. Vanzelfsprekend werd
Ulrike lid van de Bund Deutscher Madel, want dat deed iedereen van haar
leeftijd. En ja, er woonde dan wel een jodin in het dorp die zich ineens
mensenschuw ging gedragen, maar goed, die dook na de oorlog gewoon weer op.

Zo kwam er ook op een dag - het was al oorlog - een haveloze stoet kaalgeknipte
vrouwen langs, waarvan gezegd werd dat die in het nabijgelegen kamp
Bergen-Belsen werkten. Maar daar praatte je verder niet over. Je praatte als
18-jarig meisje over jongens in stoere uniformen, die heerlijk konden dansen. Je
was jaloers als je de leukste jongen naar een ander zag kijken. Dat die jongens
vervolgens naar het oosten vertrokken in hun mooie uniformen was logisch want
daar woonden Untermenschen die het Duitse volk wilden vernietigen.

Dat zei Hitler tenminste en Hitler was een man die het beste voor had met zijn
volk. En dus schrijf je ontgoocheld in je dagboek op de dag dat je via de radio
van Hitlers dood hebt gehoord: 'Bittere tranen huil ik om jou, mijn Fuhrer. (. .
.) Ik gun jou, mijn Fuhrer, de eeuwige rust, want jouw leven was alleen maar
strijd. Jij hebt het beste voor je volk gewild, dat het anders liep is niet jouw
schuld.'

Ulrike merkte pas goed dat het anders lag, voor Duitsland en ook voor haar zelf,
toen ze met haar pal na de bevrijding opgeduikelde Nederlandse man naar
Rotterdam wilde verhuizen. De mevrouw van het Nederlandse consulaat die de
trouwpapieren moest verstrekken, had al zo merkwaardig door het loket tegen haar
man gesist: moet het nu echt een Duitse vrouw zijn? En eenmaal in Rotterdam, dat
tot haar verbazing een kale vlakte was, hield het niet op met argwanende blikken
bij het horen van een Duits accent. De kinderen kregen geen stukje worst van de
slager. Pas op latere leeftijd is Ulrike door historische televisiedocumentaires
gaan zien dat ze misschien een gewoon Duits meisje was, maar toevallig wel
levend deelgenoot was van de meest dramatische episode uit de geschiedenis.

Ze durfde haar oude dagboeken weer te lezen en erover te vertellen. Nu zonder
het idee dat ze misschien wel mede schuldig was aan al die ellende. Dat staat nu
allemaal in een boek dat een rijke aanvulling is op al die dagboeken en
herinneringen van gewone Nederlanders tijdens de oorlog.

Jan Willem van Borselen: Blitzmeisje - Een kleine Duits-Nederlandse
oorlogsgeschiedenis.

Ad Donker; Euro 19,90.

Ulrike Lobe als 'Blitzmadchen'. FOTO UIT 'BLITZMEISJE'

Non fictie ; Tweede wereldoorlog ; Kunst en Cultuur ; Geschiedenis ; Kunst ;
Taal- en Letterkunde

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                               4 of 111 DOCUMENTS

                                 de Volkskrant

                               December 19, 2002

Prijsstijgingen

BYLINE: ALPHEN A/D RIJN PAUL MORSINK

SECTION: Forum; Pg. 7

LENGTH: 115 words


Waarom gaat het CBS uit van prijsstijgingen op jaarbasis (consumentenprijsindex)
van zo'n 3 procent, terwijl in gezinnen veel hogere prijsstijgingen worden
waargenomen (4 tot 15 procent)?

Voorbeelden: ziektekostenverzekering, ziekenfonds, horeca en recreatie,
gemeentelijke lasten 7 procent, energie, water, kabel-tv, de Volkskrant 5
procent, Consumentenbond 12 procent, cd's, kinderopvang 9 procent, openbaar
vervoer. De CBS-cijfers zijn belangrijk voor allerlei onderhandelingen met
betrekking tot koopkracht. Worden wij als gewone burgers al jarenlang misleid
door politiek en overheid of zijn de CBS-cijfers politiek beinvloed ?

Inflatie ; Economie ; Nationale Economie

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                               5 of 111 DOCUMENTS

                                 de Volkskrant

                               December 14, 2002

GEERT-JAN KNOOPS ; >>ik wil meer dan alleen maar dossier vreten<<

BYLINE: TEKST MAC VAN DINTHER; FOTOGRAFIE MARTIJN STEINER LOVISA

SECTION: Magazine; Pg. 6

LENGTH: 2858 words


HET ZAG ER AANVANKELIJK NAAR UIT DAT ZIJN LOOPBAAN BIJ HET KORPS MARINIERS ZOU
LIGGEN, MAAR GEERT-JAN KNOOPS (42) WERD STRAFPLEITER. EEN ADVOCAAT MET IDEALEN.
'IK BEN NOG STEEDS EEN JONGE HOND DIE ZIJN DROMEN WIL VERWEZENLIJKEN.'

's Lands hoogste rechter spreekt recht in een sfeerloos stukje nieuwbouw. De
rechtszaal van de Hoge Raad der Neder lan den in Den Haag heeft een
systeemplafond met tl-bakken, blauwe vloerbedekking en stoelen van stalen buizen
met rode zittingen.

Aan de orde is de zaak-Burgers. Jan Burgers, een afvalverwerker uit Beuningen,
is veroordeeld wegens bedreiging van een directeur van de
afvalverbrandingsinstallatie arn in Nijmegen. Ten onrechte, meent Bur gers. In
werkelijkheid hebben de arn en de burgemeester van Beuningen, niet toevallig lid
van de raad van commissarissen van de arn, hem een hak gezet.

Burgers wordt bijgestaan door advocaat Geert -Jan Knoops. Gewoonlijk worden
cassaties schriftelijk afgedaan, maar Knoops heeft om spreektijd verzocht. De
advocaat wilde een uur, hij krijgt een half uur. In vliegende vaart gaat hij
door het dossier om aan te tonen dat burgemeester Zijlmans en de arn het Open
baar Ministerie voor hun karretje hebben gespannen om de lastige Bur gers van
zijn bed te lichten en op te laten sluiten op grond van de Krankzinnigenwet.

Het opzetje mislukte omdat het Riagg niet meewerkte. Maar Burgers zat wel ten
onrechte een dag op het politiebureau, betoogt Knoops. 'En dat is nog maar het
topje van de ijsberg van wat deze man is overkomen.' Bur gers zelf, in zijn
beste pak gestoken, kijkt van af de eerste rij toe.

Kleine man in gevecht met hogere machten. Een typische Knoops-zaak. De advocaat
beaamt dat. Het doet denken aan zijn allereerste zaak, zegt hij in zijn kantoor
aan de Apollolaan in Amsterdam-Zuid. 'Ik diende bij het Korps Mariniers. We
zaten in Noor we gen. Drie maanden in de sneeuw. Niks te doen. Ik was
reserve-officier. Daar hoorde bij dat je soms werd aangewezen om een marinier
voor de krijgsraad bij te staan.

'Ik kreeg een zaak van een marinier die even de kazerne uit was gegaan om zijn
vrien din gedag te zeggen. Hij kreeg twee weken zwaar arrest, de zwaarste straf
die het militair tuchtrecht kent. In mijn visie was dat een vorm van
machtsmisbruik. De straf stond in geen enkele verhouding tot de overtreding. Dat
heeft me enorm getroffen.'

Een tijdje later stond hij voor de keuze: bijtekenen of afzwaaien. 'Mijn vader
zei: als je slim bent, teken je bij. Dan heb je een vast salaris, een goed
pensioen, al je verzekeringen.' Maar zijn besluit stond vast. Hij werd geen
marinier, maar advocaat.

Knoops is een van de bekendste Neder land se strafpleiters. Hij verdedigde de
man die Joes Kloppenburg doodschopte, de van eerwraak verdachte Veghelse Turk
Ali D. en de Hennies uit Enschede, die verdacht werden van drugssmokkel. Hij is
specialist internationaal strafrecht, verbonden aan het Joe go slavie- en Rwan
da-tribunaal. Hij trad op voor Ronald Koeman tegen Prive, voor Ka rel Aalbers
tegen Nuon, voor Mona tegen Story en voor Simon Bikindi, een Rwandese zanger die
was aangeklaagd voor het aanzetten tot volkenmoord, tegen de Staat der Ne der
lan den die hem wilde uitleveren.

De meeste furore maakte hij met de vrijspraak voor de 'twee van Putten' eerder
dit jaar: de mannen die zo'n zeven jaar vastzaten voor een moord die ze nooit
hebben begaan.

Dat moet de droom van elke advocaat zijn. Een zaak winnen die al door iedereen
is opgegeven.

'Of een nachtmerrie. Toen wij dat op ons bord kregen, was het een uitgekauwde
zaak. Heel Nederland was van mening dat deze jongens het hadden gedaan. Je liep
tegen een muur van scepsis op. We stonden tegenover een heel apparaat van
justitie, en wij waren maar met zijn drieen. Dat prikkelt, maar de druk is ook
groot.'

Maar je hebt dan ook niets te verliezen.

'Dat is zo. Maar financieel heeft het niets opgeleverd. Ik heb maar een fractie
van de uren die we aan de zaak hebben besteed vergoed gekregen. We kregen 80.000
euro van het hof. Als we alle uren optelden kwamen we op 2,5 ton euro.'

Het heeft u wel aandacht opgeleverd.

'Dat wel. We hebben tientallen verzoeken gekregen van gedetineerden die ook
menen dat ze het slachtoffer zijn van een gerechtelijke dwaling. Mensen denken
dat je God bent. Je bent hun laatste strohalm. Maar wij zijn ook maar hele
gewone mensen.'

Advocaat Knoops is een laatbloeier.

Ei gen lijk zou hij onderwijzer worden, net als zijn moeder. Hij gaf zijn
buurtgenootjes voet balles, organiseerde tentoonstellingen voor buurtkinderen.
'Daar werden ook voordrachten gehouden.' Hij was gek op zwemmen, solliciteerde
als jochie bij diepzeeduiker Jacques Cousteau om aan te monsteren op de Calypso,
maar kreeg een beleefd afwijzingsbriefje. 'Ze zochten alleen mensen die naast
hun duikdiploma ook een andere opleiding hadden zoals archeologie of biologie.
Dat had ik niet.' Duiken bleef wel zijn passie.

Van de havo ging hij naar de pedagogische academie en vervolgens naar de marine,
tot het recht hem riep. Knoops studeerde civiel recht aan de Tilburgse
universiteit onder oud-cda-minister Ernst Hirsch Ballin en straf recht in
Utrecht.

In 1991 trad Geert-Jan Knoops in dienst van het advocatenkantoor van Max Mosz ko
wicz in Den Bosch, waar hij zijn vrouw Carry leerde kennen. In 1994 verkaste het
echtpaar naar Amster dam en begon een eigen praktijk. Vijf jaar later gingen ze
samen met advocatenkantoor Korvi nus. In maart be gonnen hij en Carry weer voor
zichzelf met een praktijk aan huis en een forensisch onderzoeksbureau Forensic
Sciences Ex pert Cen tre.

Waarom bent u weggegaan bij Korvinus?

'Dat had te maken met idealisme. Als je in zo'n groot kantoor zit, spelen
commerciele belangen een grotere rol. Je staat meer onder druk om omzet te
maken. Wij hadden een paar idealen, met name op wetenschappelijk gebied. We
vonden dat we daar onvoldoende aan toekwamen. We gingen terug naar onze oude
stek met een beperkte commerciele praktijk met een wetenschappelijk bureau.

'Nu kunnen we zelf bepalen wat we leuk vinden. Ik schrijf graag, vind het leuk
om lezingen te houden. Dat levert niks op. Maar het geeft meer voldoening dan
zaken najagen en aan het eind van het jaar kunnen zeggen hoeveel omzet je hebt
gemaakt.'

Een advocaat met idealen. Kan dat?

'Waarom niet? Ik ben nog steeds een jonge hond die zijn dromen wil
verwezenlijken. Ik wil niet zeggen de wereld verbeteren, want dat horen we al te
vaak, maar ik wil meer met mijn vak dan alleen maar dossier vreten,
pleitnotities schrijven en omzet maken.'

U bent nog steeds reserve-officier bij de ma riniers. U gaat nog geregeld op
oefening. Waar om bent u niet gewoon marinier gebleven?

'Ik heb ontzettend veel geleerd bij de mariniers. De band die je met anderen
opbouwt als je in de poolcirkel oefent en moet overleven bij minus 40 graden, is
heel sterk. Een deel van de discipline die ik nu in mijn werk heb, heb ik
daaraan te danken.

'Maar uiteindelijk trok het militair systeem mij niet. Het is heel hierarchisch
opgebouwd, sterk gebaseerd op hokjesdenken. De kapitein zegt tegen de luitenant
doe dat, de luitenant zegt tegen de sergeant doe dat. Er is heel weinig inspraak
en flexibiliteit.'

Toch heeft u er geen aversie tegen gekregen. In mijn hart ben ik altijd marinier
gebleven, zei u in de Telegraaf. Het is nog uw club.

'Nee, niet mijn club. Ik ben wars van geweld. Ik ben geen militarist. Maar wat
mij wel intrigeert is hoe je zo'n systeem van binnenuit kunt verbeteren.

'In juni heb ik een symposium georganiseerd voor marineofficieren over
oorlogsrecht. Weten jullie waar de oorsprong van het oorlogsrecht ligt, vroeg
ik. De Ge neef se conventie, zei de een. Nee, zei ik, die ligt in het Oude
Testament. Regels zijn er niet om oorlog te vergemakkelijken, maar om jullie
ethisch besef bij te brengen.

'Militairen kunnen bij uitstek macht uitoefenen, maar ook gemakkelijk
misbruiken. Ik vind het belangrijk dat juist in deze tijd waarin militairen
steeds vaker worden ingezet dat we iedere keer stilstaan bij de basis.'

Wat is die basis? Gerechtigheid? Bestaat dat? De jongens van Putten was recht
gedaan, maar ze hadden geen gerechtigheid gekregen.

'Recht kan soms onrecht zijn. Dat krijg je al in je eerste studiejaar te horen.
Wat is dat voor vage praat, denk je dan. Maar in de praktijk loop je daar steeds
vaker tegenaan. Recht is mensenwerk. Daarom staat het bloot aan subjectiviteit
en onrecht.'

Als advocaat werkt u daaraan mee. U heeft de moordenaar van Joes Kloppenburg
verdedigd. Mensen als u zorgen ervoor dat zo iemand over een paar jaar weer vrij
rondloopt, terwijl Joes dood is. Dat ervaren velen als onrecht.

'Ik ben me heel sterk bewust dat wat wij doen grote impact heeft op de
slachtoffers. Wij hebben een brief gestuurd naar de familie Kloppenburg dat we
alles zouden doen om niet kwetsend over te komen. Toen het proces begon, zaten
de vader en moeder naast een lege stoel met Joes' foto. De moeder vroeg de
president om spreektijd. De president keek mij aan. For meel had zij geen recht
om te spreken. Ik zei: ik heb geen bezwaar. Ze leest een dramatische brief voor.
Het was muisstil, je kon de emoties voelen. Veel collega's zeiden later: Knoops,
je bent gek dat je dat hebt toegestaan. Toch heb ik me niet verzet.'

Heel nobel. Maar als ik uw client was geweest, had ik liever dat u wel bezwaar
had gemaakt.

'Dan had ik gezegd: meneer, dan maakt u zelf maar bezwaar. Ik distantieer mij
daarvan. Ik heb mijn grenzen. Ik vind niet dat de advocaat het verlengstuk moet
zijn van de verdachte. Heel veel collega's hebben er geen enkele moeite mee
mensen te verdedigen tot welke prijs ook. Ik niet.'

Zo werkt het systeem toch. De andere kant gaat ook voluit.

'Ik vind dat de advocaat veel meer dan nu officer of the court moet zijn. Hij is
onderdeel van het systeem. Hij heeft een eigen moreel-ethische
verantwoordelijkheid. Hij is niet alleen belangenbehartiger van de verdachte.'

Stel dat de twee van Putten u in de laatste week hadden bekend dat ze het toch
gedaan hebben. Had u zich dan teruggetrokken?

'Dat is een erg belastende wetenschap. Ik denk niet dat ik me had
teruggetrokken. Dat zou hun belangen hebben geschaad. Dat mag nooit gebeuren.
Maar ik was er 100 procent van overtuigd dat ze het niet hadden gedaan, vanaf
het eerste moment dat ze bij mij kwamen. Dat is alleen maar sterker geworden.'

Heeft u ze het ooit recht op de man af gevraagd?

'Nee.'

Waarom niet?

'Dat was voor mij niet nodig. Als advocaat is het heel moeilijk om van een
client precies te horen wat de waarheid is. Ik heb wel eens met verve iemand
staan vrij te pleiten. Toen bleek dat hij in een andere zaak al een bekentenis
had afgelegd.'

Dan voel je je als advocaat genaaid?

'Nee. Hij zal er wel een reden voor hebben gehad, denk ik dan. Ik ga altijd uit
van het goede in de mens. Ik vraag me af of het voor een advocaat wel nodig is
alles te weten. Dat soort wetenschap is alleen maar ballast. Ik heb geleerd dat
je als advocaat beter niet naar de waarheid kunt vragen. Want wat is de
waarheid? Daar kom je nooit achter.'

Maar als je, zoals u, wilt opkomen voor de zwakkeren en strijden tegen onrecht,
dan moet je toch weten wat recht is?

'Als ik het heb over de zwakkeren, dan bedoel ik bijvoorbeeld de zaak van de
Hennies, waarvoor ik geen cent heb gekregen. Of een man in Arnhem die een eigen
oorlogsmuseumpje had opgezet waar ieder jaar de veteranen van de Slag om Arn hem
samen kwamen. Op een gegeven moment komt er een tip binnen bij de politie dat
hij handgranaten heeft. Later blijkt dat een aansteker te zijn. De politie doet
een inval, alles wordt in beslag genomen. Van zo iemand wil ik geen geld
hebben.'

Voor het grote publiek was de Puttense zaak uw doorbraak. Was dat uw
belangrijkste zaak tot nu toe?

'Putten was een grote zaak. Maar ik vond de Van Mechelen-zaak in 1996
belangrijker, omdat die tot een wijziging van de wet op anonieme getuigen heeft
geleid. Die zaak draaide om vier mannen die waren veroordeeld wegens een
roofoverval. Tijdens een achtervolging was er geschoten uit de vluchtauto. Ze
zouden in een flits zijn herkend door politiemensen, die een anonieme verklaring
hadden afgelegd. Dat terwijl ze in een auto zaten met getinte glazen. Ze werden
tot veertien jaar veroordeeld. Maar het Euro pees Hof in Straatsburg
veroordeelde Nederland omdat het proces niet eerlijk was verlopen.'

Wie waren hun advocaten in eerste instantie?

Hiddema, Doedens en Boone.

Dat zal niet goed zijn gevallen bij de con freres. Op de Puttense moordzaak
hadden anderen ook hun tanden stukgebeten. Dan komt u en zet ze te kakken. Is
Knoops zo veel beter?

'Zo zie ik dat niet. Ik beschouw het niet alsof ik ze de loef heb afgestoken.
Mijn sterke kant is dat ik me redelijk snel een dossier eigen kan maken. En ik
ga door. Bij de mariniers heb ik geleerd dat je altijd verder kunt gaan dan je
denkt.

'Maar ieder heeft zijn eigen stijl, ieder trekt zijn eigen clienten aan. Ik vind
het jammer dat het allemaal in de competitiesfeer getrokken wordt. Het
belangrijkste is dat je elke dag in de spiegel kunt kijken. Ik heb met alle
collega's een goed contact.'

Zij doen wel laatdunkend over u. U hebt geluk gehad, zeggen ze. En ze vinden u
oorverdovend saai. U drinkt niet, u rookt niet, u schreeuwt niet. U slaapt zelfs
met een vouw in uw pyjamabroek, stond in Het Parool.

'Dat heb ik ook gelezen. Ik weet niet waar dat vandaan komt. De mensen kennen
mij niet. Ik ben avontuurlijk ingesteld, ga op duikexpeditie, oefen elk jaar met
de mariniers op de poolcirkel, heb plannen om de Kilimanjaro te beklimmen. Ik
vraag me af of zij dat ook doen. Maar ik kan het de mensen niet euvel duiden,
want je roept zo'n beeld over jezelf af. Ik ben nogal op mezelf. Ik ga niet naar
feestjes, ik ben geen glamour-advocaat. Ze moeten me niet voor tv-spelletjes
uitnodigen. Dan hebben ze aan mij een saaie. Ik zoek ook het conflict niet op.
Al helemaal niet om de client te behagen. Als een client iemand zoekt die flink
te keer gaat in de rechtszaal, moet niet bij mij zijn.

'Misschien ben ik soms te netjes. Een tijd terug stond ik in de Beet hovenstraat
te wachten terwijl mijn vrouw even bloemen kocht. Voordat ik het wist stond er
iemand naast me een bon uit te schrijven voor dubbel parkeren. Menig persoon zou
met zo'n parkeerwachter in debat gaan. Ik niet.'

U bent katholiek opgevoed. Maar u viert de sabbat en eet koosjer. Hoe zit dat?

'Mijn vrouw is joods. Maar al voor ik haar kende was ik geinteresseerd in de
jood se levensfilosofie. Toen ik voor Moszko wicz werk te had ik veel contact
met joodse klan ten. De talmoed is sterk juridisch georienteerd. Dat spreekt me
aan.

'Ik ga iedere zaterdag naar de synagoge, ik woon leersessies bij. Het joodse
geloof geeft mij antwoorden op vragen die ik niet beantwoord zie in het
katholicisme. Ik vind het bijzondere van het jodendom dat men probeert in te
gaan op het waarom van dingen.

Het katholicisme is meer gebaseerd op onderdanigheid en angst voor het hogere.
De mensen doen wat ze wordt opgedragen, zonder zich af te vragen waarom. De
afstand tot de kerk is groot. Bij de joden heb je dat niet. De rabbijn is een
leermeester die niet boven de mensen staat zoals de paus of de bisschop. Ik vind
het menselijker, concreter. Boven dien heb ik ontzag voor het kleine joodse volk
dat als underdog telkens weer opkrabbelt.'

Daar zijn ze weer, de onderdrukten van deze wereld. Hoever kom je als advocaat
met zo'n ide alistische houding voordat het cynisme toeslaat?

'Het zal je op korte termijn niet ver brengen. In de rechtszaal hoef je niet aan
te komen met mooie rechtsbeginselen. Daar gaat het om keiharde feiten. Maar het
geeft op lange termijn wel meer voldoening. Als je over dertig jaar terugkijkt
en je vraagt je af wat het leven je nou eigenlijk heeft gebracht.'

Een mooi huis, een mooie auto, een goed leven.

'Ik hecht niet aan materiele zaken. Ik rij in een bmw uit 1993. Het laatste pak
dat ik heb gekocht, komt uit de uitverkoop. Ik weet dat de beroepsgroep het
imago heeft van geldhaaien. Advocaten op grote kantoren zijn alleen nog
procesmanagers. Recht is een product, de gewone man komt er nauwelijks meer
binnen. We moeten terug naar de basis: het bijstaan van de burger.

'Ik heb de mogelijkheid gehad om te studeren, andere mensen is die kans niet
geboden. Dat betekent niet dat je altijd de barmhartige Samaritaan moet
uithangen, want dan zit je binnen de kortste keren tot je nek in de pro deo
dossiers. Maar ik doe bewust een aantal zaken voor onvermogenden.'

Dat klinkt iets te mooi: advocaat uit Am ster dam-Zuid die voor niks werkt.

'Natuurlijk moeten wij ook de rekeningen en salarissen betalen. Ik heb drie
studerende zonen. Maar geld interesseert me niet. Dat meen ik. Ik heb weleens
zaken waarvan ik de rekening uitdraai en denk: dat kan die vent nooit betalen.
Dan schrappen we de helft en sturen een gematigde rekening.'

En dan krijgt u een telefoontje dat de rekening zo hoog is.

'Ja, dat komt ook voor.'

Vrije beroepen ; Rechtspraak ; Recht ; Justitie ; Economie ; Beroepsgroepen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                               6 of 111 DOCUMENTS

                                 de Volkskrant

                               December 12, 2002

Scheuren in de coulissen ; Musical 'Nord-Ost' richt zich weer op na
gijzelingsdrama

BYLINE: DOOR CORINE DE VRIES

SECTION: Beurs; Pg. K2

LENGTH: 2284 words


Gruwelijk was de afloop van het gijzelingsdrama eind oktober in het Moskouse
musicaltheater. In een klap werd 'Nord-Ost' een beroemde musical. Inmiddels is
de cast terug van vakantie, staan er nieuwe stoelen (blauw) in het theater, en
maken zowel president Poetin als burgemeester Loezjkov zich sterk voor een
antiterrorisme-statement. Doorgaan dus, en zo snel mogelijk.

Voor de artiesten van de Russische musical Nord-Ost is het geen geringe opgave.
Ze moeten zo snel mogelijk weer de planken op. Op dezelfde plek waar eind
oktober achttien collega's en honderd toeschouwers om het leven kwamen, moeten
ze weer zingen, dansen en vrolijk zijn. Als het even kan in januari al.

Triviaal vermaak krijgt zo een wel heel zware boodschap. De musical moet een
symbool worden van de strijd tegen het terrorisme. Van pattriotisme en moed. Van
hoe het goede het won van het kwade. Dat is wat de Russische autoriteiten voor
ogen hebben. Daarom moeten de acteurs terug naar het verdoemde theater aan de
Doebrovkastraat.

De gevel van het theater is stralend wit geschilderd, de nieuwe ramen glanzen.
Alleen aan de dagelijks verse bloemen op de stoep is te zien dat hier iets
bijzonders is gebeurd. Hoewel het avond is, zijn elektriciens en schoonmakers
binnen druk aan het werk. 'Hier renoveert Glav mosstroj, in opdracht van de
gemeente Moskou', staat in grote rode letters op een spandoek naast de ingang.

Ruim veertig zwaar bewapende Tsjetsjeense mannen en vrouwen komen op 23 oktober
schietend de zaal binnen en gijzelen de 850 aanwezigen. Ze dreigen gijzelaars te
zullen neerschieten als het Russische leger zich niet onmiddellijk terugtrekt
uit Tsjetsjenie.

Na drie dagen bestormen de Russische speciale troepen het gebouw. Om de
Tsjetsjenen uit te schakelen, pompen ze een narcose-gas het gebouw in. Dat gas
en de slechte medische begeleiding na afloop blijken fataal voor 115 gijzelaars.

De zo succesvolle musical Nord-Ost, die al ruim een jaar volle zalen trekt en
net de investering van vier miljoen dollar heeft terugverdiend, is totaal
geruineerd. De meeste kostuums, veel techniek en instrumenten zijn zwaar
beschadigd. Sinds de twee benefietoptredens twee weken na het gijzeldrama is de
hele cast werkeloos. De gemeente Moskou betaalt tot 2 januari de salarissen
door.

'Vasiljev heeft ons geadviseerd ander werk te zoeken. Maar we zijn als een
gezin, zeker nu. Ik geloof niet dat de acteurs zin hebben ergens anders geld te
gaan verdienen zolang dat niet absoluut noodzakelijk is', zegt hoofdrolspeler en
voormalig gijzelaar Andre Bogdanov.

Vasiljev is Georgi Vasiljev, de directeur/producent van Nord-Ost die zich heeft
ontpopt tot nationale held. Voormalige gijzelaars vertellen vol bewondering hoe
hij zich opwierp als hun woordvoerder, hoe hij mensen geruststelde en grapjes
maakte. 'Hij bleef de hele tijd rustig en zelfverzekerd', zegt Bogdanov.
'Terwijl wij ons heel goed realiseerden dat hij en ik, samen met een generaal
die in het publiek zat, als eersten aan de beurt zouden zijn zodra de
Tsjetsjenen hun dreigement zouden uitvoeren.'

Als een gids en groepstherapeut presenteert Vasiljev twee weken later het
benefietconcert. Dat is al maanden eerder gepland als gezamenlijk optreden van
vele musicalsterren, maar nu omgedoopt tot 'Nord-Ost, we leven met jullie mee'.
Behalve degenen die nog in het ziekenhuis liggen, treedt iedereen weer op,
inclusief de kinderen die zich bij de vrolijke nummers enthousiast uitleven.
Vasiljev vraagt om stilte, legt bloemen bij de acht lege stoelen van overleden
muzikanten en vraagt tussen de nummers door aan acteurs wat ze hebben
meegemaakt. Als op een groot scherm een foto van de twee overleden kindacteurs
verschijnt, breekt zijn stem. Het publiek pinkt tranen weg en geeft het ene na
het andere ovationele applaus.

'Het benefietoptreden heeft ons in psychologisch opzicht gered. Het leidde onze
gedachten af. Het was een beetje als het organiseren van de begrafenis van een
naast familielid', zegt Lidia Razdobarina, de 26-jarige vice-producente van
Nord-Ost nu. Anderhalf uur nadat de Tjsetsjenen schietend de zaal binnenkwamen,
wist zij met twee actrices te ontsnappen uit de make-upkamer.

Op de vraag wat ze ervan vindt om met Nord-Ost terug te keren naar dit theater,
reageert Razdobarina in eerste instantie resoluut. 'We hebben met de hele cast
afgesproken dat we daar hoe dan ook niet terug zullen keren. Onze collega's,
onze vrienden zijn daar overleden.' Razdobarina is net terug uit Egypte, waar ze
met enkele acteurs van de musical op vakantie was om bij te komen.

Maar daags erna, als ze met de persdienst van Nord-Ost heeft overlegd, is ze een
stuk voorzichtiger. 'Ze zijn nu het theater aan het renoveren. Dat betekent dat
van hogerhand de beslissing al genomen is. Wij hebben geen keus, vrees ik. Ik
ben niet meer dan een uitvoerende kracht. Als het moet, ga ik terug. Het zou
enorm schelen als het theater er van binnen heel anders uitziet, dan is het
misschien wel te doen.'

En dat is precies waar Aleksander Kastalski zijn uiterste best voor doet. Als
hoofd van de technische dienst bij Nord-Ost begeleidt hij de renovatie. Twee
jaar geleden voerde hij dezelfde opdracht uit, toen de oude Cultuurhal van
Kogellagerfabriek Nummer 1 speciaal voor Nord-Ost werd omgebouwd. 'De muren in
het theater hebben we toen grijs geschilderd om de koude noordoostenwind uit te
beelden. Nu hebben we alles wit gemaakt. Een nieuw begin.'

De aanblik van het theater na de gijzeling moet een nachtmerrie zijn geweest.
Overal kogelgaten, met bloed besmeurde muren, uitwerpselen in de orkestbak, en
een zaal vol urine en braaksel. Kastalski wil er maar weinig over kwijt. Maar
Nord-Ost moet hier weer op de planken komen, dat staat voor hem vast. 'Het voelt
voor mij alsof ze in de oorlog mijn huis beschadigd hebben. Maar de oorlog is
afgelopen, en nu knappen we het huis weer op. Zodra de acteurs hier terugkomen,
zal er weer kleur en leven zijn. De musical zal een herinnering zijn aan de
mensen die hier zijn overleden. Niet als een grafmonument, maar als een plaats
van trots. Wij willen laten zien dat we hebben gewonnen.'

In de zaal staan gloednieuwe stoelen in een andere opstelling; de bekleding is
ijsblauw. Over de hele wereld zijn na afloop van de bestorming de beelden
getoond van de oude, rode stoelen met daarin de doodgeschoten vrouwelijke
gijzelnemers. 'We hebben voor marinekleuren gekozen om in het thema van de
musical te blijven', zegt Kastalski.

Nord-Ost is een oer-Russische musical over liefde, verraad, moed en
pattriotisme. Sensationeel is de landing aan het einde van een Russisch
gevechtsvliegtuig op het podium, op ware grootte. Mogelijk was dat een argument
voor de Tsjetsjeense rebellen om juist deze musical uit te kiezen.

Het verhaal is gebaseerd op de roman Dva Kapitana (1944, 'Twee Kapiteins')
waarmee schrijver Venjamin Kaverin de Stalin-literatuurprijs won. Drie
generaties Russen hebben het boek minstens een keer gelezen. Het verhaal gaat
over Sanja Grigorjev, die als jongen de brieven vindt van een vermiste
ontdekkingsreiziger. Hij droomt ervan te achterhalen wat er met de kapitein is
gebeurd, vecht als piloot heldhaftig mee in de Tweede Wereldoorlog, vindt de
boot van de kapitein op de Noordpool en trouwt uiteindelijk met diens dochter.
Het boek speelt weliswaar in de Stalin-tijd, maar heeft geen politieke lading.

Producent Georgi Vasiljev en art-director Aleksej Ivastsjenko, ooit bekend
geworden als vertolkers van het Russische levenslied, droomden er al jaren van
een authentieke musical naar westers voorbeeld te lanceren. Aanvankelijk wilden
ze Les Miserables in het Russisch uitvoeren, maar de opvoerrechten die Joop van
den Ende hiervoor vroeg, waren te duur.

Het klassiek Russische verhaal dat zij als alternatief uitkozen, bleek een
gouden greep. Sinds het stuk vorig jaar oktober in premiere ging, trok het
dagelijks volle zalen. Voor het eerst werd een volledig Russische musical
opgevoerd in westerse stijl, met draadloze microfoons, speciale effecten,
technische hoogstandjes. Ook de vette reclame-campagne was ongekend voor
Russische begrippen.

Metro uit 1999, met popzanger Filip Kirorov in de hoofdrol, gold hiervoor als de
eerste Russische musical, maar die is van origine Pools. En een andere
voorganger - Het Geluksbureau, met tv-ster Nicolai Fomenko (de vroegere zanger
van de rockband Secret) - miste de verplichte showelementen van de huidige
internationale musicals.

Maar dat wil niet zeggen dat de Broadway-musical tot nu toe aan Moskou voorbij
was gegaan. Musicals zijn er sinds een jaar of drie populair, steeds vaker
zetten ook traditionele theaters een musical op het programma. Meestal zijn het
Russische versies van internationale kassuccessen, zoals Chicago, Notre Dame de
Paris en The Witches of Eastwick. Sinds twee maanden wordt ook een Engelstalige
versie van 42nd Street in Moskou opgevoerd door een cast die grotendeels uit New
York is overgevlogen.

Theatercriticus Aleksej Parin, hoofdredacteur van het muziektijdschrift
Bolsjoj-magazine en een echte operaliefhebber, heeft Nord-Ost twee keer gezien.
'Ik was ontroerd omdat het gelukt is heel precies de klassieke Russische
lyrische toon te treffen. Ik heb veel kritiek op Nord-Ost gehoord, de muziek zou
niet goed zijn, het dansen primitief. Maar ik vond het een professionele show.
Ik zag zowel elementen van de musical Oliver als van toneelstukken van
Tsjechov.'

Componist Vitali Okorokov, die een musical/opera aan het schrijven is over een
door

de CIA betaalde Monica in het Kremlin, is veel kritischer. 'Ik vond het een
prachtig idee, goede cast en indrukwekkende show. Maar de muziek is waardeloos.
Er is geen enkele hit uit voorgekomen.'

Okorokov is optimistisch over de toekomst van de Russische musical. 'We staan
nog maar aan het begin, maar de musical slaat duidelijk aan. We moeten op zoek
naar orginele, Russische verhalen. Nord-Ost trok een jaar lang volle zalen,
terwijl voor 42nd Street veel minder belangstelling is.'

Vlak na de gijzeling kwamen er aanzienlijk minder bezoekers naar de theaters,
maar dat schrikeffect is vrijwel weggeebd. Kaartjes voor musicals zijn voor
Russen niet goedkoop, tussen de tien en de honderd euro. Okorokov: 'Toch is het
publiek dat naar musicals gaat het gewone theaterpubliek. Rijke mensen zitten in
de zaal, de armere op de balkons. Alleen de bedrijfsuitstapjes zijn nieuw.'

Het gegijzelde publiek bij Nord-Ost was gevarieerd, maar vooral afkomstig uit de
nieuwe Moskouse middenklasse. Onder hen waren de dochter van een filmproducent,
een manager van Ruslands grootste oliemaatschappij Joekos, een tv-presentator en
de directeur van een grote stomerij-keten.

'Tijdens die drie dagen dat we in de zaal vastzaten, zeiden veel mensen in het
publiek tegen me dat ze het zo jammer vonden dat ze het eind van de musical
hadden gemist', zegt de 14-jarige acteur en ex-gijzelaar Oleg Santsov een week
na het drama op de Russische tv. 'Ze beloofden weer te komen kijken zodra
Nord-Ost weer zal worden opgevoerd.'

Voorlopig is dat nog niet zover, verzucht technisch directeur Kastalski tijdens
de rondleiding door het theater. 'In januari terugkeren, zoals de gemeente
Moskou wil, is niet realistisch. Het wordt op z'n vroegst maart, mogelijk pas
mei.'

In het podium zijn kogelinslagen zichtbaar, en de coulissen zitten vol scheuren.
Kastalski: 'We hebben geen idee welke schade is aangericht aan de techniek.
Vanwege de renovatie mocht het hier niet stoffig worden. Daarom hebben we nog
niks durven uitproberen.'

De gemeente Moskou betaalt de renovatie van het theater, maar het toneel, de
kostuums en de techniek moeten uit andere middelen worden gefinancierd.
Vooralsnog blijft het bij beloften, zegt Kastalski. 'Met het geld dat we
daadwerkelijk hebben ontvangen, kunnen we alleen een nieuwe monitor aanschaffen.
Zodra we precies weten wanneer we weer gaan optreden, kan de kaartverkoop
beginnen. Dan kunnen we weer salarissen betalen en beginnen met repetities en
audities.'

Dat de musical opnieuw een commercieel succes wordt, daarvan lijkt iedereen
overtuigd. In een dramatische klap belandde Nord-Ost tussen 's werelds
beroemdste musicals. De producenten werken aan een reizende versie, die langs de
grote Russische steden zal trekken en mogelijk ook in Israel, waar veel Russen
wonen, te zien zal zijn. Producent Aleksander Tsekalo hoopt op een optreden in
New York tijdens de herdenking van 11 september volgend jaar. Als gebaar van
solidariteit tussen slachtoffers van het terrorisme.

Vooralsnog wachten de acteurs thuis lijdzaam af tot ze worden opgeroepen. Geen
van hen heeft zich tot dusverre aangesloten bij de groep voormalige gijzelaars
die de gemeente Moskou aanklaagt en een schadevergoeding eist.

De acteurs zullen weer zingen en dansen en vrolijk zijn in hetzelfde theater
waar ze door een hel gingen. Als we de musical zouden verplaatsen naar een ander
theater, dan hebben de terroristen toch nog iets bereikt, zo luidt het argument
van president Poetin en van de Moskouse burgemeester Loezjkov. En als op dat
niveau in Rusland een beslissing wordt genomen, telt de mening van gewone
burgers niet.

Herdenkingsplek bij het theater aan de Dubrovkastraat in Moskou. FOTO A. SORIN

Scene uit 'Nord-Ost'. FOTO BRUNO PRESS/GETTY IMAGES

Leden van de cast van de musical 'Nord-Ost' tijdens een ontmoeting in het
inmiddels gerenoveerde theater, vorige week dinsdag. FOTO AP

Directeur/producent Georgi Vasiljev tijdens een benefiet, begin november. FOTO
EPA

Terrorisme ; Vrijheidsberoving ; Theater ; Kunst en Cultuur ; Kunst ; Recht ;
Criminaliteit ; Delicten ; Geweldsdelicten ; Politiek en Staat ; Binnenlandse
Politieke Onrust

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                               7 of 111 DOCUMENTS

                                 de Volkskrant

                                December 6, 2002

Goed klaargemaakte beverstaart ; Hoogtepunten uit de historie van het imposante
tafelen

BYLINE: ED SCHILDERS

SECTION: Cicero; Pg. 24

LENGTH: 981 words


DE TWEEDE gang bestond uit een schelp van brooddeeg, gevuld met een pastei van
hanenkammen en bessen; de vierde was een schotel met geitenpootjes en testikels
van kapoenen op een bedje van sla. De andere gangen zullen ongetwijfeld ook zeer
exclusieve gerechten hebben bevat, maar Roy Strong kan het zich halverwege Feast
- A History of Grand Eating permitteren zich te concentreren op de hoogtepunten
van de bankettafel, op de decadentie ervan, zo men wil.

Deze gerechten werden geserveerd in mei 1583 toen paus Clemens VII de drie zonen
van de hertog van Beieren had uitgenodigd om een vorkje te komen prikken in
restaurant de Engelenburcht. Of het gesmaakt heeft, is niet overgeleverd, maar
dat was in de hoogtijdagen van de Renaissance-tafel ook niet zo belangrijk meer.
Het eten, schrijft Strong, zal koud geweest zijn tegen de tijd dat het op het
bord van de gasten lag. Het werd immers geserveerd tijdens een langdurige,
theatrale processie van bedienend personeel dat zich mogelijk verkleed had als
Griekse of Romeinse godheid; op schalen, gemaakt van pauwen 'in de veren',
behangen met parels en koraal, en gouden ringen in de oorlellen. Of op een
marsepeinen Hercules, die met zijn knots tegen een Hydra sloeg, wier negen
koppen met kalfsvlees gevuld waren.

Het is de tijd waarin de voornaamste vorm van eten, het banket, zijn ultieme
vorm bereikt heeft als basis voor sociaal machtsvertoon, als mogelijkheid om te
imponeren, en als een soort van totaaltheater dat niet alleen de smaakpapillen
streelt, maar alle zintuigen dient te prikkelen. Ercole I van Ferrara was
waarschijnlijk aan het eind van de vijftiende eeuw de eerste die toeschouwers
toeliet tijdens zijn banketten. Een huwelijksbanket van de familie d'Este in
1491 werd ingeleid door een stoet van 103 mannen die de suikerwerken
binnendroegen: tijgers, eenhoorns, lelies, schapen, adelaars, Hercules die
wederom de Hydra slaat. Let wel: allemaal op ware grootte en natuurgetrouw
'beschilderd'.

Alles wat mogelijkerwijs in verband gebracht kan worden met de maaltijd, heeft
dan zijn beslag gekregen. De koks zijn uitvinders geworden, het personeel speelt
toneel, en de scalco, de regisseur en scenarioschrijver, is aan de Italiaanse
hoven een machtig man. In 1550 wordt voor het eerst een ontwerp gepresenteerd
voor een uittrektafel. Als de genodigden aan een banket van Giuliano en Lorenzo
de Medici in 1513 hun servet openvouwen, vliegt uit elk servet een vogel op. De
eerste etiquetteboeken zijn geschreven en sindsdien mag niet met volle mond
gepraat worden, snuit men de neus niet meer in het tafellinnen, en is boeren
ongepast. De vork heeft zijn intrede gedaan; in 1492 had Lorenzo de Medici er
'zelfs' al achttien - smaakmakend symbool van zijn macht.

Feast is een anekdotische maar tegelijk ook beredeneerde aaneenschakeling van
hoogtepunten uit, en grote en kleine mijlpalen in de geschiedenis van het
imposante tafelen, van de Romeinse tijd tot het einde van de negentiende eeuw.
Voor elk historisch tijdvak neemt Strong een 'archetypische maaltijd', om
vervolgens de veranderingen en ontwikkelingen gedetailleerd te analyseren.
Veranderingen in de keuken en in de banketzaal, maar ook in de context: op het
menu staan niet alleen decadente gerechten, maar ook de ware hoofdgerechten die
door de eeuwen stand hebben gehouden: machtsvertoon, rijkdom, sociale
plaatsbepaling, politieke agenda's.

De suikerwerken van de Estes waren vooral imposant omdat suiker een luxeartikel
was. Wie echt rijk was, dronk witte wijn, en liet de rode aan het volk. De
bestuurders van Athene aten dagelijks gezamenlijk in een speciaal daartoe
ingericht gebouw. In de Karolingische tijd werd 'meer eten letterlijk een
kenmerk van ware adel'. In de Middeleeuwen was de hierarchie in de banketzaal zo
streng doorgevoerd dat alleen de gastheer en zijn naasten vers brood kregen; wie
het verst van de hoofdtafel zat, mocht genieten van brood dat drie dagen oud
was. Paus Clemens VII nodigde de Beierse prinsen echt niet aan zijn tafel omdat
het zulke gezellige disgenoten waren.

Roy Strong heeft een indrukwekkend boek geschreven dat wellicht slechts een
kleine tekortkoming vertoont. Bij de soms hongerig makende lezing zou het als
contrast aardig zijn geweest als hij ook 'archetypische maaltijden' had
opgenomen van de 'gewone man'. Wanneer kon die zich een vork permitteren?
Wanneer werd suiker betaalbaar? Zulke contrasten zijn zeldzaam in Feast en
misschien ook buiten de gestelde orde. Zodra ze beschreven worden, voegen ze een
extra dimensie toe. Zoals in de paragrafen waarin de vastentijd voor katholieken
wordt opgerekt van een paar dagen tot een week, en ten slotte tot veertig dagen.
Een beverstaart, dat mocht toen nog net; die zat immers onder water. Maar
testikels van kapoenen niet, vermoedelijk. Die waren voor de paus.

Het laatste hoofdstuk is gereserveerd voor de twintigste eeuw. Het
kroningsbanket van Edward VII in 1902 wordt door Strong beschouwd als het
laatste specimen van grand eating. Men nuttigde onder andere in chablis
gepocheerde tong, gegarneerd met oesters en garnalen, asperges met
hollandaisesaus; suikerwerken vormden de tafelversiering. Het is een kort
hoofdstuk, en vernietigend. The rest is junkfood, zou je kunnen zeggen met een
variant op Shakespeare. 'Krekette' met een variant op Sonneveld en Carmiggelt.
Strong zegt het zo: 'De eeuwenoude tafelrituelen zijn op elk gebied ontdaan van
hun doel en betekenis, en ze zijn vervangen door het beeld van een eenzame
figuur die voor de televisie zit te kauwen.'

Roy Strong: Feast - A History of Grand Eating. Jonathan Cape; import Nilsson &
Lamm; 294 pagina's; Euro 37,80. ISBN 0 224 06138 0.

'De geneugten des levens', houtgravure uit de zeventiende eeuw, maker onbekend.

Geschiedenis ; Gastronomie ; Non fictie ; Kunst en Cultuur ; Kunst ; Taal- en
Letterkunde ; Recreatie en Vrijetijdsbesteding

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                               8 of 111 DOCUMENTS

                                 de Volkskrant

                               November 29, 2002

Effect van Najaarsakkoord op economie is nul ; Loonmatiging heeft alleen effect
als het een aantal jaren wordt volgehouden, waarschuwt het Centraal Planbureau;
Lage productiviteit blijft probleem voor concurentiepositie

BYLINE: FERRY HAAN

SECTION: Economie; Pg. 17

LENGTH: 630 words


Het kabinet heeft na veel vijven en zessen met vakbonden en werkgevers een
akkoord gesloten over loonmatiging. De lonen stijgen volgend jaar met maximaal
2,5 procent, zo is donderdag afgesproken.

Toch schiet de economie er niet veel mee op, zo bederft het Centraal Planbureau
(CPB) de feestvreugde. Loonmatiging werkt alleen als het langdurig wordt
volgehouden. Het kabinet heeft nu een afspraak gemaakt voor een jaar. Nul komma
nul is hiervan het effect op de economie, blijkt uit de Macro Economische
Verkenning (MEV) van het CPB.

De rekenmeesters anticipeerden in de MEV, die traditioneel op Prinsjesdag wordt
gepubliceerd, al op een sociaal akkoord. Twee varianten van loonmatiging werden
daarin beschreven: een eenmalige en een herhaalde loonmatiging. Rokus van
Opstal, CPB-econoom, zegt dat loonmatiging alleen bij meerjarige herhaling
positieve effecten heeft op de economie.

Als het akkoord bij een eenmalige afspraak blijft, dan had premier Balkenende
zich dus de moeite kunnen besparen. De minister-president benadrukte
donderdagmiddag niet voor niets dat het vergelijk de eerste stap moet zijn van
een langdurig proces. Hij spreekt van een 'trendbreuk' in de loonontwikkeling.

Misschien wel de opgeluchtste onderhandelaar bij het sociaal akkoord is
voorzitter Gerard Doornbos van de land- en tuinbouworganisatie LTO Nederland.
Zijn leden exporteren meer dan driekwart van hun productie en merken dagelijks
dat Nederland over de grens wordt weggeconcurreerd.

Doornbos hoopt dat loonmatiging de prijsconcurrentieposite van Nederland ten
opzichte van het buitenland verbetert. Als de Nederlandse lonen minder stijgen
dan die in andere landen, dan wordt Nederland goedkoper.

In de praktijk gaat het echter niet zo snel. Volgend jaar lopen nog veel CAO's
door, die eerder zijn afgesproken. Hierin zitten 'ouderwetse' loonstijgingen van
3 a 4 procent, die zijn afgesproken voor de recente economische zorgen.

Ook bepalen niet alleen de lonen het prijskaartje van Nederland, de
arbeidsproductiviteit van de Nederlandse werknemer telt eveneens zwaar mee. Een
goedkope werknemer die weinig produceert maakt nog steeds dure producten. Op dit
gebied scoort Nederland de laatste jaren slecht.

Vorig jaar steeg de arbeidsproductiviteit in Nederland zelfs helemaal niet, zo
stelt het Centraal Planbureau. Vandaar dat werkgevers gisteren ook aandacht
vroegen voor de 'productiviteitsagenda' die VNO-NCW bij het ministerie van
Economische Zaken heeft ingeleverd.

Loonmatiging is een zaak van lange adem. Het grote succesverhaal van de
Nederlandse poldereconomie, het akkoord van Wassenaar uit 1982, was gericht op
langdurige loonmatiging. Een specifieke looptijd zat niet aan het akkoord vast,
maar halverwege de jaren negentig bleek Nederland een goede uitgangspositie te
hebben om te profiteren van de oplevende wereldhandel.

De CPB-voorspellingen van de vruchten van loonmatiging zijn van voor de val van
het kabinet-Balkenende. Had hij een akkoord gehad dat tot 2006 de lonen zou
matigen, dan zou de economische groei in dat jaar structureel meer dan een
procent hoger komen te liggen, zo meldt het planbureau. De werkgelegenheid zou
1,2 procent extra stijgen, evenals de Nederlandse export.

Er is ook een verliezer van loonmatiging: Jan Modaal. Zijn koopkracht daalt in
het loonmatigingsscenario met 1,7 procent in 2006. Deze afnemende koopkracht is
een van de dempers op de economische groei.

Komende week publiceert het CPB de nieuwste ramingen voor de economische groei
in 2003. De onderzoekers hoeven niet hard aan het werk om de berekeningen aan te
passen, want veel verandert het sociaal akkoord voor de economie niet.

Regering ; Sociale partners ; Economie ; Sociale Economie ; Recht ; Politiek en
Staat ; Staatsrecht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                               9 of 111 DOCUMENTS

                                 de Volkskrant

                               November 25, 2002

'Beleggersbedrog is zo oud als de beurs' ; Promovendus Paul Frentrop
documenteert ongelijke strijd tussen managers en aandeelhoudersPensioengeld in
aandelen beleggen is conceptueel fout

BYLINE: VAN ONZE VERSLAGGEVERS JAN MEEUS JOOST RAMAER

SECTION: Economie; Pg. 6

LENGTH: 1641 words


Beursdebacles rond Enron, KPNQwest en WorldOnline doen een oude vraag over
corporate governance herleven: Wie maken binnen ondernemingen de dienst uit en
waarop baseren zij hun macht? Paul Frentrop promoveert vandaag op 400 jaar
beleggersbedrog. 'Het Enron-schandaal begon bij de VOC.'

AMSTERDAM De promovendus gaat het bezoek voor naar zijn werkkamer in een filiaal
van bank-verzekeraar Fortis aan de Amsterdamse Herengracht. Onderweg wijst hij
op een bord dat de medewerkers tot voor kort doorlopend op de hoogte hield van
de beurskoers van Fortis. 'Tegenwoordig wenst dat bord ons voornamelijk een
'Goedemorgen' ', grijnst Paul Frentrop.

Wereldwijd zijn de beurzen de afgelopen twee jaar hard onderuit gegaan:
miljarden aan spaar- en pensioengelden zijn verdampt, grote en kleine beleggers
zijn hard gestraft voor hun goedgelovigheid in de eeuwigdurende winstgroei die
hen jaren is voorgespiegeld.

Vierhonderd jaren van vallen en opstaan op de financiele markten hebben hen
nauwelijks wijzer gemaakt, weet Frentrop inmiddels na langdurige studie. Vandaag
rondt hij die af met de verdediging van zijn proefschrift. Pikant detail:
Frentrop wordt in het debat met zijn hooggeleerde opponenten bijgestaan door
Pierre Vinken en Jaap Peters, ex-topmannen van respectievelijk Elsevier en
Aegon.

Frentrops aandacht voor het onderwerp werd gewekt toen hij als journalist voor
NRC Handelsblad de uitgeversoorlog tussen Elsevier en Kluwer in 1987 moest
verslaan. Zijn contact met Vinken stamt uit die tijd. Tegenwoordig werkt
Frentrop voor Deminor, een Belgische organisatie die pensioenfondsen en andere
grote beleggers adviseert over bestuurszaken bij bedrijven waarin zij belangen
hebben.

De werkomgeving van de promovendus knispert van de historie. Kijk, daar komt Han
Kleiterp binnenwaaien, de man die als president-commissaris de Amsterdamse
effectenbeurs deed opgaan in het Europese Euronext en daarvoor als eerste
niet-firmant leiding gaf aan zakenbank Pierson, Heldring & Pierson. 'Mijn
onderhuurder sinds hij weg is bij de beurs', zegt Frentrop glimlachend.

De verzameling grachtenpanden met hun fraaie binnentuin die Kleiterp en hem tot
onderdak dient, huisvestte eerder Mees & Hope, de rivaal die met Pierson
fuseerde en tenslotte werd opgeslokt door Fortis.

De geschiedenis van Mees & Hope gaat terug tot de periode van de Vereenigde
Oost-Indische Compagnie (VOC), pionier in het ondernemen met aandeelhouders maar
ook in de eeuwige machtsstrijd tussen managers en hun kapitaalverschaffers. Die
laatste groep bemoeit zich pas met het bedrijfsbeleid wanneer het misgaat. Tot
die tijd hebben bedrijfsbestuurders het rijk alleen - dat is de constante sinds
1602, het jaar waarin de VOC werd opgericht.

Voor die grote omwenteling investeerden de geldschieters steeds in een expeditie
naar verre oorden; meerden de schepen weer af in hun thuishaven, dan kregen zij
hun deel van de buit en was de onderneming ten einde. Maar de VOC kreeg van de
toenmalige overheid een langdurig monopolie op de handel met Zuidoost-Azie.
Aangelokt door het vooruitzicht van even langdurige winsten, staken de kleine en
grote spaarders 6,5 miljoen gulden in de nieuwe Compagnie - een voor die tijd
ongekend bedrag.

Maar de eerste jaren vielen de winsten vies tegen. Profiteurs waren vooral de
rijke kooplieden die de VOC bestuurden. Bovendien hadden alleen de grootste
investeerders iets te vertellen binnen de Compagnie. Toen de VOC hardnekkig
weigerde rekening en verantwoording af te leggen, werd zij in 1622
geconfronteerd met 'de opstand der Dolerende Participanten' - kleine
aandeelhouders avant la lettre.

In een bloemrijk Nootwendig Discours, vermoedelijk opgesteld door een
professionele PR-adviseur uit die tijd, hekelden zij publiekelijk het
machtsmisbruik van de VOC-bewindvoerders: 'Toen onze voorouders Adam en Eva
schuilden en zichzelf achter vijgenbladen probeerden te verbergen, wilden ze God
geen rekening van de appelbeet doen.' Pas in 1624 wisten vertegenwoordigers van
de Participanten via het parlement inzage af te dwingen in de boeken van de
Compagnie - om bij aankomst op het hoofdkwartier te moeten constateren dat die
waren verdwenen. 'De papierversnipperaars bij Enron kenden kennelijk hun
geschiedenisboekjes', becommentarieert Frentrop droogjes.

De beleggers staakten hun opstand toen de Compagnie een vast dividend begon uit
te keren, ook al bleef de inzage in de cijfers gebrekkig, evenals de inspraak in
het beleid. Geld bepaalt de strijd om de macht binnen bedrijven - niets meer en
niets minder. 'Corporate governance', zo definieert Frentrop dit vrijwel
onvertaalbare begrip, 'draait om de vraag hoe beleggers kunnen voorkomen dat
managers er met hun centen vandoor gaan.' Het antwoord op die vraag is na vier
eeuwen nog steeds aanzienlijk minder eenduidig.

Frentrop onderscheidt drie 'disciplineringsmechanismen' ter bewaking van de
arrogante en spilzieke manager. Een: de wettelijke rechten van aandeelhouders,
zoals het recht om te stemmen over belangrijke besluiten van het management.
'Die rechten gebruiken zij niet', constateert hij. Beleggers staan op te grote
afstand van de onderneming: zij komen niet opdagen op
aandeelhoudersvergaderingen, en vinden de onderwerpen die daar aan de orde
komen, algauw te technisch en ingewikkeld. Bovendien krijgen ze meestal achteraf
inzicht in wat er mis is gegaan. Voor de aandeelhouders van Enron of KPNQwest
komt een vergadering echt te laat.

Twee: het toezicht op het ondernemingsbestuur, zoals dat vandaag de dag in
Nederland wordt uitgeoefend door commissarissen. 'Dat is ontstaan rond 1900,
toen bedrijven begonnen met het uitgeven van obligatieleningen', vertelt
Frentrop. 'Dit mechanisme werkte zolang het werd uitgeoefend door de bankiers
die de leningen verstrekten. Zij hadden een directe band met de onderneming.'
Maar die band verwaterde met de spreiding van het kapitaal over een steeds
grotere kring van geldschieters. De moderne toezichthouder heeft nauwelijks meer
inzicht dan de gemiddelde belegger. 'De macht van de commissaris is een
hardnekkige Nederlandse mythe', meent Frentrop. 'Hij moet het doen met de
informatie die het management hem wil geven. En voor zijn benoeming en ontslag
is hij in feite afhankelijk van datzelfde management.'

Werkt dus ook niet.

Drie dan: de 'markt voor controle over de onderneming', zoals Frentrop dit
mechaniek noemt; ontevreden investeerders die andere beleggers mobiliseren om
een controlerend belang te verwerven en het bestuur van zijn troon te stoten.
Kortom, het circus van de vijandige overnames. Dat raakte ernstig in diskrediet
in de jaren tachtig, toen de vijandige overnemers op Wall Street zich bleken te
bedienen van handel met voorkennis en greenmail, het zich laten afkopen door de
belaagde managers ten koste van andere aandeelhouders. 'Bovendien weet de lobby
van grote bedrijven altijd te verijdelen dat de wetgever beleggers meer inspraak
geeft in het beleid', voegt Frentrop daaraan toe. 'Koninklijke Olie, deed dat
eind negentiende eeuw, en Volkswagen torpedeerde nog onlangs nieuwe
overnameregels van de Europese Commissie.'

Tot voor kort was een vierde remedie populair. Koppel de beloning van managers
via optiepakketten aan de financiele prestaties van hun onderneming, en zij
houden vanzelf de belangen van hun beleggers in het oog. Daarmee maakt Frentrop
helemaal korte metten: 'Zelfs de hoogste beloning voor een manager valt in het
niet bij wat hij kan stelen van de onderneming.' De moderne voorbeelden liggen
voor het oprapen: managers bij Enron, WorldCom en KPN Qwest vulden hun zakken in
het zicht van de ondergang.

Frentrop ziet maar een oplossing, en die schuilt in de opkomst van de
institutionele beleggers - een relatief nieuw fenomeen in vierhonderd jaar
corporate governance. De eigendom van beursgenoteerde ondernemingen klontert
steeds meer samen bij pensioenfondsen, verzekeraars en mega-beleggers als Robeco
en Fidelity. Door hun financiele macht en professionaliteit kunnen zij een veel
grotere invloed op managers hebben dan al die miljoenen anonieme en niet
georganiseerde beleggers die in de twintigste eeuw het beeld op de
aandeelhoudersvergadering bepaalden. Maar van die invloed maken zij nog veel te
weinig gebruik. 'De wetgever moet hen dwingen om hun rechten als
grootaandeelhouders ook uit te oefenen', bepleit Frentrop.

Of dat gaat gebeuren, is zeer de vraag. Politici en hun kiezers blijven zich
hardnekkig blindstaren op de beruchte 'Haagse kaasstolp', ook nu de macht
verschuift naar de boardrooms van grote multinationals. Het is treurig dat daar
niemand toezicht ophoudt. 'Waarom laten wetgevers over de gehele wereld beurzen
en bedrijven altijd maar aanmodderen?'

Dat gebrek aan belangstelling verklaart waarom moderne beleggers de zekerheid
van een vaste stroom inkomsten uit dividenden opgaven voor de vage belofte van
eeuwige koersstijging. Zelf bedankte de promovendus beleefd voor de eer om te
mogen participeren in de winsten van Deminor. 'Geef mij maar een fatsoenlijk
salaris', zegt Frentrop. 'Ik vind het conceptueel niet te begrijpen dat de
pensioengelden van de gewone burger in aandelen worden belegt. Hij is gediend
met een zo laag mogelijk risico, niet met een zo hoog mogelijk rendement.'

Het bord in de gang naar zijn kantoor vermeldt in onbewaakte ogenblikken de
actuele beurskoers van Fortis: 18,35 euro, bijna de helft minder dan twee jaar
geleden. Goedemorgen, inderdaad.

Paul Frentrop: Corporate governance 1602-2002 - Ondernemingen en hun
aandeelhouders sinds de VOC.

Prometheus; 512 pagina's; Euro 29,95.

ISBN 90 446 0253 5.

Promovendus Paul Frentrop in het oude hoofdkantoor van bank Mees & Hope in
Amsterdam. FOTO BERT VERHOEFF - DE VOLKSKRANT

Kunst en Cultuur ; Kunst ; Taal- en Letterkunde ; Non fictie ; Economie ;
Bedrijfsleven ; Medezeggenschap

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              10 of 111 DOCUMENTS

                                 de Volkskrant

                               November 16, 2002

Regering zonder oppositie bedreigt democratie ; Opkomst en neergang van
protestpartijen is veelzeggend

BYLINE: RALF DAHRENDORF

SECTION: Forum; Pg. 9

LENGTH: 1009 words


In steeds meer democratieen ontbreekt een effectieve parlementaire oppositie.
Daaraan bestaat een schreeuwende behoefte, meent Ralf Dahrendorf.

De tussentijdse verkiezingen die onlangs in de VS hebben plaatsgevonden, vormen
een voorbeeld van een steeds vaker voorkomend verschijnsel: democratische
regeringen die geen tegenspel krijgen van een effectieve oppositie. Preciezer:
het komt steeds vaker voor dat een democratisch gekozen leider niet de strijd
hoeft aan te gaan met een andere leider die in staat is om onvrede om te zetten
in een levensvatbare oppositie.

Dit verschijnsel beperkt zich niet tot wat vroeger bekend stond als rechts.
Groot-Brittannie maakt op dit ogenblik de zelfvernietiging van de Conservatieven
mee. Het is nu al de derde keer in zeven jaar dat de Tories hun eigen leider
verslinden zonder dat er ook maar een reeel alternatief in zicht is. De positie
van Gerhard Schroder in Duitsland wordt na de benauwde verkiezingszege alleen
maar sterker door de intensieve zelfanalyse van het verslagen CDU en door het
morele failliet van de FDP. In landen als Frankrijk en Italie is de
onevenwichtigheid in de politieke arena nog schrijnender: Chirac noch Berlusconi
hebben hun tegenstanders te vrezen - sterker nog, ze ondervinden niet eens
tegenstand van betekenis.

Hoe heeft dit kunnen gebeuren? En hoe kan dit verschijnsel verklaard worden, als
je nagaat dat van de meeste betreffende regeringsleiders nou niet bepaald overal
bovenuit torenen en dat hun charisma ze onkwetsbaar maakt voor oppositie? Een
eerste reden is dat overal in de wereld politiek steeds meer een kwestie van
persoonlijkheid wordt. Of iemand nu charisma heeft of niet, de kiezers willen
een boegbeeld en het liefst nog een beroemd boegbeeld. Die beroemdheid kan
gebaseerd zijn op persoonlijkheid, zoals bij Blair en Berlusconi, of op
toevallige omstandigheden, zoals in het geval van Bush en Schroder. Feit blijft
dat die vast onderdeel is van een nieuw soort politiek waarin mediageniekheid
een grote rol speelt.

Aan dit verschijnsel ligt een fundamentele verandering van de democratie ten
grondslag. Het einde van de ideologie is al zo vaak afgekondigd, maar het is wel
waar dat het in alle hier genoemde gevallen niet makkelijk is om een alternatief
beleid te bedenken waarmee kiezers te winnen zijn en waarmee de regeringsleiders
onder druk gezet zouden kunnen worden.

Blair en Berlusconi hebben bijna dit soort 'beleidsimmuniteit' bereikt. Zij
zouden met iedereen een coalitie kunnen vormen (zelfs met elkaar), ongeacht de
politieke achtergrond en traditie van eventuele partners. Het is erg lastig ze
ten val te brengen door beleidsalternatieven, op welk terrein ook.

Maar dit zal niet eeuwig zo blijven. Op tenminste twee gebieden komen er nieuwe
mogelijkheden voor beleidskeuzes op die wellicht ooit prominent in het openbare
debat zullen figureren. Op binnenlands gebied bestaat er een duidelijk verschil
tussen de aanhangers van een 'Europees model', een sociaal en moreel verantwoord
kapitalisme, en de aanhangers van de neoconservatieve 'Washington-consensus' die
door Europeanen in verband wordt gebracht met het Amerikaanse economische model.

Op internationaal gebied beperkt de botsing tussen aanhangers van een
unilaterale aanpak en die van een multilaterale aanpak zich niet tot de VS. Er
zijn mensen die vinden dat je dit moet zien als een verschil in inzicht over hoe
je vrede moet handhaven: door middel van onderhandeling of door preventieve
actie.

Dan zijn er nog de grote onbesproken kwesties. Bij de meeste regeringen staat
het onderwerp van recht en orde op de agenda, maar veel kiezers hebben nog
steeds het gevoel dat daar onvoldoende aandacht naar uitgaat. Veel mensen zien
immigratie als een grote dreiging, waardoor demagogen steeds meer met haat de
steun van het gewone volk kunnen mobiliseren. In de oudere lidstaten van de EU
wordt Europese integratie als een vanzelfsprekendheid gezien, maar een groot
deel van de kiezers in die landen heeft zo zijn twijfels en in de
kandidaat-lidstaten leven die twijfels nog sterker.

Ondanks de politieke kalmte van dit moment groeit onder de oppervlakte de
wezenlijke kloof tussen de ogenschijnlijk onbedreigde regeringsleiders en de
veranderende stemming onder de bevolking. Deze onrust komt op verschillende
manieren tot uiting. Een ervan is apathisch stemgedrag. Veel van de genoemde
leiders hebben de steun van slechts een kleine minderheid van de totale
kiezersbevolking, zodat de legitimiteit van hun macht niet onomstreden is.

Een andere manier waarop die onrust tot uiting komt is het voeren van oppositie
door middel van de media. In een aantal landen is dit een echte kwestie
geworden. Dan is er nog de veelzeggende opkomst en ondergang van protestpartijen
als de Nederlandse LPF. Haar succes zegt veel over het falen van de huidige
inrichting van de democratische instituties. In verband hiermee staat ook de
groeiende rol van 'de straat', van openbare uitingen van irritatie die zich
richten op specifieke kwesties, maar die eigenlijk gericht zijn tegen de
onbedreigde regeringen.

Het gevolg van dit alles is een zorgwekkende combinatie van voortschrijdend
autoritair denken onder hen die regeren en een groeiende onrust onder hen die
geregeerd worden. Zoals zo vaak het geval is, bestaat tegen deze kwaal geen
ondubbelzinnige remedie. Hoe dan ook, het is duidelijk dat er in veel landen een
schreeuwende behoefte bestaat aan een effectieve institutionele, veelal
parlementaire, oppositie. Een regering zonder oppositie vormt zelf een
bedreiging voor de democratie. Om onze vrijheid te verdedigen hebben we net
zozeer democratie nodig binnen de eigen grenzen, als de bereidheid om elders in
de wereld 'de machten van het kwaad' te bestrijden.

Ralf Dahrendorf is lid van het Britse Hogerhuis en voormalig rector van de
London School of Economics.

( Copyright ) Project Syndicate and Institute for Human Sciences

vertaling: Cees Koster

Parlement ; Regering ; Politiek en staat ; Recht ; Politiek en Staat ;
Staatsrecht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              11 of 111 DOCUMENTS

                                 de Volkskrant

                               November 16, 2002

Driedimensionale M.C. Escher is van iedereen

BYLINE: VAN ONZE VERSLAGGEVER

SECTION: Kunst; Pg. 7

LENGTH: 530 words

DATELINE: DEN HAAG


'Loop maar via die trappen naar mij toe', zegt Peter Faber aan de andere kant
van een groot trappenhuis. De opdracht is onuitvoerbaar. De acteur staat
namelijk in het trappenhuis uit Eschers litho Relativiteit. De ingewikkelde
constructie van in elkaar overlopende trappen veroorzaakt gezichtsbedrog en na
het beklimmen van enkele treden is het overzicht volledig verdwenen.

Zittend, met een Virtual Reality-kijker op zijn hoofd, volgt de bezoeker Peter
Faber op een rondleiding door de wereld van Maurits Cornelis Escher (1898-1972).
Het Virtual Reality programma is te beleven in het nieuwe Escher museum in het
voormalige paleis van koningin Emma aan de Haagse Lange Voorhout. In 'Escher in
het Paleis' zijn ongeveer tweehonderd kunstwerken en archiefstukken uit de
collectie van het Gemeentemuseum Den Haag ondergebracht.

Toegankelijk, dat is het werk van Escher. Dat bleek bijvoorbeeld in 1998, toen
een grote Escher tentoonstelling in de Rotterdamse Kunsthal 200 duizend
bezoekers trok, onder wie 30 duizend kinderen en veel mensen die anders nooit in
een museum kwamen. Het nieuwe Escher museum wil met de driedimensionele
presentatie het werk van Escher en de gang naar het museum nog laagdrempeliger
maken.

Want Escher is van iedereen. 'Na de bijbel is de J. Lochers De werelden van M.C.
Escher zo'n beetje het meest terugkerende boek in de boekenkast van de
Nederlandse huiskamer', zegt de directeur van het Haags gemeentemuseum, Wim van
Krimpen.

Het museum wil een publiek aantrekken dat doorgaans niet te vinden is in musea.
'Ik weet dat het werk van Escher bij uitstek geschikt is om de 'gewone' man over
de streep te trekken en meer geinteresseerd te maken voor kunst. Dat heb ik
ervaren in 1998.' Van Krimpen was toen directeur van de Kunsthal.

Het museum neemt niet alleen een voorbeeld aan de Kunsthal, maar ook aan de
Amsterdamse Museumnacht, waar een nieuw publiek naar de musea werd getrokken.
Van Krimpen: 'De exposities in de Kunsthal zijn veelal heel toegankelijk. Dat
heeft zijn vruchten afgeworpen, een breder publiek raakt zo betrokken bij
kunst.'

Het museum telt twee verdiepingen, waar litho's, houtsnedes en houtgravures van
Escher te zien zijn. Daar waar de Virtual Reality-presentatie vooral jongeren
naar het museum moet trekken, zijn het houtsnedes die bij oudere generaties meer
tot de verbeelding moeten spreken. En voor de kinderen is er een Foto Shoot
Cabine gebouwd waarin ze groter lijken dan hun ouders.

Zowel het vroege werk uit de jaren twintig en dertig, voornamelijk houtsnedes
van Zuid-Europese landschappen, als het latere, meer bekende werk van Escher
zijn te zien, waarbij de nadruk ligt op herhalingen, spiegelingen en optische
illusies. Belvedere (litho 1958), Metamorphose (houtsnede 1939) en Hand met
spiegelende bol (litho 1935); herkenbare werken waarvan reproducties aan de muur
te vinden zijn in wiskundelokalen en openbare bilbliotheken.

Het museum wordt vandaag officieel geopend door premier Balkenende. Vanaf zondag
is Escher in het Paleis van 11-17 uur geopend voor het publiek.

In het nieuwe Escher museum hangt onder meer 'Metamorphose' uit 1939. FOTO ANP

Musea en galerieen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              12 of 111 DOCUMENTS

                                 de Volkskrant

                               November 14, 2002

Wederopbouwoptimisme ; Ontwerpen Gio Ponti varieren van vork tot wolkenkrabber

BYLINE: DOOR BOB WITMAN

SECTION: Kunst Katern; Pg. K9

LENGTH: 924 words


In het Nederlands Architectuurinstituut is de erfenis van Gio Ponti
neergestreken, Italiaans alleskunner en eclecticus avant la lettre.
Tezelfdertijd wordt een van de weinige Ponti-ontwerpen die Nederland rijk was,
gesloopt.

Nog niet zo lang geleden is een vliegtuigje zijn beroemdste kantoortoren in
Milaan binnengevlogen. De Pirelli Toren. De naam van de opdrachtgever dook
overal op in de verslaglegging van het incident, maar de naam van zijn schepper
ontbrak. Deze toren, 127 meter hoog, is in de jaren vijftig ontworpen door Gio
Ponti (1891-1979), modernist, postmodernist, architect, vormgever, bladmaker.
Vader van het Italiaans design, chauvinist. Alleskunner eigenlijk, kunstenaar en
auteur van prachtig getekende-brieven.

In het Nederlands Architectuurinstituut is Ponti's bonte erfenis neergestreken.
Centraal in de tentoonstellingshal staat een gespierde espressomachine van bijna
een meter breed te glimmen, met vier dispensers, naam: La Cornuta, wat zoveel
betekent als 'met hoorntjes' (1947). Verderop de oersimpele en vederlichte
stapelstoel Superleggera (1957), die veertig jaar in productie is geweest. Het
zijn maar twee hoogtepunten uit een rijke vormgeverscarriere, waarbij geen
voorwerp, geen motief onverkend lijkt te zijn gebleven. Bestek, borden, stoelen,
tafels, behang, beslag, omslagen van het tijdschrift Domus, lampen, vazen,
auto's, gebouwen en een naaimachinetafeltje.

Het is heel veel, en vooral heel verschillend wat Ponti heeft gemaakt. Misschien
dat daarom zijn naam niet is blijven haken aan een gebouw of aan een stijl. Hij
is een man die groot werd met het modernisme, maar hij is niet alleen een
modernist gebleven. Hij is misschien eerder een eclecticus avant la lettre.
'Stijl corrumpeert onze ideeen', heeft Gio Ponti gezegd, 'omdat stijlen zelf
corrupt worden in de tijd.' Het citaat komt uit de licht hagiografische
levensbeschrijving, Gio Ponti, A World, die bij gelegenheid van de
tentoonstelling is verschenen.

Er is een wat willekeurige, maar niet verwaarloosbare samenloop van
gebeurtenissen voor wat betreft de nalatenschap van Ponti in Nederland. Bijna
synchroon met komst van de tentoonstelling naar het NAi is de helft verdwenen
van het enige ontwerp van de Italiaan dat Nederland rijk was. In Eindhoven wordt
op dit moment het 18 Septemberplein gerenoveerd. Een door Ponti ontworpen plein
dat dateert uit het einde van de jaren zestig met betonnen zitelementen en
plantenbakken. Het is onzeker of Ponti's banken terugkomen op het plein.

Het plein leunt aan tegen de Bijenkorfvestiging waarvan de gevel door Ponti is
ontworpen. Die dichte wand, belegd met sprankelend groen gefacetteerde
keramische tegels en uitgespaarde diamantvormen, bijenkorven en rechthoeken moet
bij oplevering, in 1969, een uitzinnige moderniteit zijn geweest. Met name 's
avonds, als al die hoekige vormen zijn verlicht, vormt het Ponti's ode aan de
Brabantse lichtstad. De Bijenkorf is al jaren een monument, het plein heeft die
status nooit bereikt.

De vraag is of Ponti de sloop zou hebben betreurd. Volgens zijn dochter, Lisa
Ponti, niet. 'Sterker nog, hij haatte het idee van restauratie, dat gebaseerd
was op een gebrek aan vertrouwen in het nieuwe, en zelfs op een gebrek aan
vertrouwen in het toeval.'

Het nieuwe, de nieuwe tijd, dat ademt alles wat Ponti uit zijn handen heeft
laten komen. Al die voorwerpen en motieven zijn doortrokken van het
wederopbouwoptimisme van de jaren vijftig en zestig. Het is een bijna ontroerend
vooruitgangsgeloof, waarbij de kunstenaar/ontwerper de dagelijkse
gebruiksvoorwerpen onder handen neemt. Hij verbetert ze, ontdoet ze van
burgerlijke tierelantijnen, maakt ze strak en geschikt voor massaproductie zodat
pure schoonheid betaalbaar wordt en ook de gewone man de nieuwe tijd kan
binnentreden.

Ponti is opgeleid als architect en is behept met een halve ambitie om kunstenaar
te worden. Dat laatste zie je terug in zijn geschets, zijn geschilder, en het
gedroedel waarmee hij van de brieven aan zijn dochter Lisa begerenswaardige
kunstwerkjes maakte.

Maar hij was ook een groot organisator. Hij wist twee gescheiden werelden bijeen
te brengen, die van de kunstenaar/ambachtsman en de producent. Dat heeft geleid
tot een rijke vormgevingstraditie in het naoorlogse Italie, die eindigde in de
merknaam Italiaans design. Ponti koppelde fabrikanten aan zijn
kunstenaarsvrienden en architecten. Hij overtuigde zakenlieden ervan dat hun
massaal geproduceerde producten er wel bij zouden varen als ze mooi waren
vormgegeven.

Ponti's veelzijdigheid komt nog het best tot uitdrukking in Domus, het nog
steeds bestaande architectuur/kunsttijdschrift dat hij in 1928 oprichtte en
waarmee hij zich zijn hele leven is blijven bemoeien. De covers uit de jaren
vijftig en zestig zijn nog altijd prachtig en onaangetast door de tijd, ondanks
al het tijdschriftengeweld op vormgevingsgebied dat erna is gekomen. Dankzij de
internationale status van Domus wist Ponti het Italiaanse ontwerp, inclusief dat
van hemzelf, van een wereldpubliek voorzien.

Gio Ponti, een wereld van design, Nederlands Architectuurinstituut Rotterdam,
tot en met 15 januari.

Gio Ponti, A World, van Marco Romanelli, uitgever Abitare Segesta, Euro 27,50,-.

De Piazza, Gio Ponti in Eindhoven, StadBeeld Eindhoven nummer 3, Euro 10,-.

Links:

de Bijenkorf

in Eindhoven,

maart 1969.

Boven:

omslag van

het tijdschrift

'Domus', 1978.

Rechts:

de Superleggera-

stoel uit 1957.

Vormgeving ; Architectuur ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              13 of 111 DOCUMENTS

                                 de Volkskrant

                                November 7, 2002

Doe iets geks ; Elsevier

BYLINE: ARNOLD VONK

SECTION: Media; Pg. 17

LENGTH: 576 words


PHILIP FRERIKS ergert zich aan patjepeeers, bekent hij in HP/De Tijd. 'Dat
vette, schreeuwerige, moet kunnen joh. De patjepeeercultuur begint een beetje te
veel te overheersen.' Dat wordt wat als zijn Journaal de gewone man wat vaker
aan het woord gaat laten. 'Ben totaal ongeschikt voor revolutionair', zegt hij
zelfs.

Zo staan de hoekjes van de weekbladen vol opmerkelijk nieuws. Zoals de
necrologie van het T-shirt in Vrij Nederland. Het is het kledingstuk van die
gewone man geworden. Erger nog: 'Alleen in ontwikkelingslanden, die niet anders
dan op achterstand de mode en gadgets van meer ontwikkelde landen overnemen,
speelt het T-shirt nog een rol, zoals in de jaren zestig in Europa en Amerika.'

HP meldt echter dat het ook in de ontwikkelingslanden slecht gesteld is met het
kopieren van de westerse cultuur. Rusland is in veel opzichten zo'n land; vertel
het ze daar alleen niet. Het barst er namelijk weer van het nationalisme,
schrijft het blad. 'Het beeld dat de Russen dat volk zijn dat achter het IJzeren
Gordijn stond te trappelen om westers te worden, mag wel eens worden bijgesteld,
na ruim tien jaar. De meeste Russen bekijken het Westen met wantrouwen en
rancune.' Waarop een lange lijst voorbeelden volgt. Conclusie: 'Russen blijken
vaak niet anders te denken over het Westen dan de gemiddelde
moslimfundamentalist.'

De Russen in het artikel menen dat het Westen erop uit is hun land met chemische
voedingsmiddelen te vergiftigen. Maar, schrijft Elsevier, ook natuurlijke
voedingsmiddelen uit het Westen maakt de niet-westerse mens ziek. 'Het overgrote
deel van de wereldbevolking krijgt buikpijn van melk. Er is maar een etnische
groep die melk op volwassen leeftijd kan verdragen en dat zijn blanken. En ook
binnen Europa bestaan etnische verschillen. Naarmate je afzakt in Europa, neemt
de gevoeligheid voor melk toe. In Noord-Frankrijk heeft bijna 20 procent van de
bevolking problemen met melk, in Zuid-Frankrijk ligt dat percentage zelfs op
65.'

Apart.

Verder kwam HP erachter dat de Wiardi Beckman Stichting nog steeds de
beveiligingskosten van Hirsi Ali betaalt. Elsevier weet dat de neus 'het
perfecte doelwit' is als het bij geweldsdreiging toch op vechten aankomt.
'Hierop slaan veroorzaakt wel theatrale effecten, maar geen blijvende schade.'
Het is tip 12 uit een reeks om 'paraat op straat' te zijn. Tip 5: Doe iets geks.
'Zelfs het uittrekken van uw broek of het beoefenen van de regendans kan effect
hebben.'

Onorthodox, op z'n minst.

Maar het nieuws van de week is toch wel dat mensensmokkel aftrekbaar is van de
belasting. Een tolk liet in 1996 en 1997 een aantal vrouwelijke familieleden
illegaal naar Nederland komen, ontdekte Elsevier. Daarvoor had de man
verblijfkosten, tickets en mensensmokkelaars betaald. In 1996 mocht hij daarom
10.891 euro als buitengewone lasten aftrekken; in 1997 2408 euro. In 1998
probeerde hij het opnieuw. 'Ditmaal loodst hij zijn twee zwagers, een
schoonzuster en drie kinderen illegaal over de grens', schrijft Elsevier. 'De
kosten zijn niet gering: 14.294 euro. ' De inspectie accepteert de aftrek niet,
waarop de tolk een rechtszaak aanspant. De rechter blijkt nota's te willen zien.
De tolk zegt dat 'het ongebruikelijk is dat mensensmokkelaars nota's
uitschrijven', maar de rechter, die liever over 'intermediairen' spreekt en van
'immigratie in het geheim', is onvermurwbaar.

Geen bonnetjes, geen aftrek.

Tijdschriften ; Media ; Pers

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              14 of 111 DOCUMENTS

                                 de Volkskrant

                                November 4, 2002

In spaghettiwestern met Microsoft verliest de klant ; Analyse; Na vijf jaar
procederen is de almacht van de monopolist nog altijd ongebroken;  Concurrenten,
van Apple tot Nokia, lijden

BYLINE: PETER VAN AMMELROOY

SECTION: Economie; Pg. 6

LENGTH: 677 words


DENK aan een spaghettiwestern in de beste traditie van Sergio Leone. Een
kleurrijke spelersploeg worstelt zich door een loom drama, met een uitgesponnen
shoot-out aan de staart. Zo ook verliep het monopolieproces van de Amerikaanse
overheid tegen Bill Gates' softwarebedrijf Microsoft.

Met een cruciaal verschil: nu de kruitdampen optrekken, blijken de slechteriken
ongeschonden in het zadel te zitten. Sheriff en omstanders liggen op apegapen in
het stof. De omstander - de consument - is de grootste verliezer.

Inzet van het steekspel was in 1997 bevordering van de concurrentie op de markt
voor computersoftware. De Amerikaanse overheid - toen nog onder aanvoering van
de 'linkse' president Clinton - wilde de burger meer keuze in zijn software
gunnen.

Vijf jaar later is de almacht van Microsoft ongebroken. Op negen van iedere tien
pc's prijkt nog altijd Windows, net als bij een auto de motor en het
bedieningspaneel van de computer. Het marktaandeel van Microsofts webbrowser,
Internet Explorer, doet daar nauwelijks voor onder. Idem dito geldt voor zijn
pakket kantoortoepassingen, Office.

En de honger van Microsoft is nog lang niet gestild. Het concern verovert
gestaag nieuwe markten - voor spelcomputers, handheld pc's, slimme mobiele
telefoons. Het is ook een internetprovider van formaat.

Concurrenten hebben genoeg reden om hun hart vast te houden. Voorspelbaar is wie
de nieuwe slachtoffers van Microsoft zullen zijn. Real Networks en Apple
bijvoorbeeld, die net als Microsoft software leveren voor video-op-bestelling.
En de vele producenten van Linux, het gratis alternatief voor Windows dat nu nog
een sterke positie heeft op het terrein van servers (de computers voor
netwerken), maar geen voet aan de grond krijgt in desk top pc's thuis en op
kantoor. Zelfs een buitenstaander als Nokia moet Microsoft vrezen, vanwege diens
slimme mobiele telefoons.

Het gevecht was eigenlijk al verloren toen Clintons opvolger, Bush, twee jaar
geleden met de hakken over de sloot in het Witte Huis belandde. Microsoft was
intussen al wel veroordeeld wegens misbruik van zijn monopolie, maar in hoger
beroep schrapte de federale rechter de remedie voor die kwaal. De lagere
rechtbank had het bedrijf willen opsplitsen in delen die elkaar zouden gaan
beconcurreren: eentje voor Windows, een ander voor Office.

De nieuwe bezems op het ministerie van Justitie kwamen precies een jaar geleden
tot een aimabelere schikking. Microsoft moest de concurrentie een beperkt kijkje
bieden in de broncode voor Windows. Met die blauwdrukken kunnen rivalen software
bouwen die beter met het besturingssysteem samenwerkt. Microsoft mocht ook niet
langer met dwingende hand opleggen wat computerbouwers aan software op hun
machines zetten. En er zou een commissie komen die in de gaten houdt of
Microsoft de afspraken naleeft.

De pogingen van tien staten het afgelopen jaar om er meer uit te slepen zijn
mislukt. Zij wilden dat Microsoft een 'kale' versie van Windows ging verkopen,
zonder de software-onderdelen die concurrenten ook kunnen leveren. Verder zou
het bedrijf anderen moeten toestaan om Office te vertalen voor het meest
bedreigende Windows-alternatief, Linux. Ook moest Microsoft een 10-jarige
licentie nemen op Java, een universele programmeertaal voor het internet van
concurrent Sun Microsystems.

Met die eisen hebben de aanklagers hun hand overspeeld. Rechter Kollar-Kotelly
schrijft in haar 344 pagina's tellende vonnis minzaam dat deze spelregels alleen
maar lijken bedoeld om de concurrentie een lol te doen. Daar is de
mededingingswetgeving niet voor geschapen; die moet de burger bescherming bieden
tegen al te machtige monopolies.

Microsoft-topman Bill Gates verkocht de uitspraak vrijdag wel als een zege voor
de gewone man: 'Deze schikking legt Microsoft nieuwe verantwoordelijkheden op en
we aanvaarden die.'

Deemoedige woorden. Maar overstemd door het knallen van de champagnekurken.

Concurrentie ; Software ; Wetenschap en Techniek ; Technische Wetenschappen ;
Informatica ; Economie ; Bedrijfsleven

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              15 of 111 DOCUMENTS

                                 de Volkskrant

                                November 2, 2002

Verhalenbundel voor een boekenhater

BYLINE: THEO NIJENHUIS

SECTION: Media; Pg. 5T

LENGTH: 302 words


Als een boek De Poort van de Maan heet, is Wubbo Ockels de man om het eerste
exemplaar in ontvangst te nemen. Toevallig verscheen vorige week een
verhalenbundel met diezelfde titel en wel van de lange-afstandsfietser Frank van
Rijn.

Minder toevallig is het dat bekende Nederlanders het drukker hebben dan gewone
Nederlanders, omdat ze verzoeken krijgen om boeken in ontvangst te nemen. Het is
begrijpelijk dat Ockels niet reageerde. Hij heeft het al druk met het lezen van
de verzoekjes en de druk zou wel erg hoog worden als hij ze ook nog zou moeten
beantwoorden.

Selma de Bruijn van uitgeverij Elmar polste daarop oud-wielrenner Peter Winnen.
Winnen is minder bekend, moet het logischerwijs minder druk hebben en had
inderdaad tijd om het eerste exemplaar in ontvangst te nemen. Maar hij zit deze
weken in Senegal, op de fiets.

De Bruijn benaderde Eddy Merckx, weliswaar geen Nederlander, maar vast heel
druk. Want ze hoorde niets van hem en evenmin van de nummer vier op haar
lijstje, Michael Boogerd. De tijd begon te dringen.

Gazelle schoot te hulp. Niet toevallig, want Van Rijn maakt zijn tochten op een
Gazelle en de firma schenkt de superfietser van tijd tot tijd een nieuwe fiets,
die Van Rijn vervolgens weer door Gazelle laat verbouwen totdat er een kopie
staat van de vorige nieuwe.

Peter Hommel van Gazelle - geen bekende Nederlander, tijd genoeg - polste
persoonlijk Gerrie Knetemann. Die kon niet, maar via Knetemann kwam Selma de
Bruijn in contact met oud-wielrenner Henk Lubberding. Die had tijd, beklom het
podium en legde vriendelijk uit dat hij nooit een boek leest.

Frank van Rijn: De Poort van de Maan (Elmar, ISBN 9038913168, Euro 16,50).

Wielrennen ; Non fictie ; Kunst en Cultuur ; Kunst ; Taal- en Letterkunde ;
Atletische- en Duursporten ; Sport

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              16 of 111 DOCUMENTS

                                 de Volkskrant

                                October 31, 2002

Leve het mecenaat

BYLINE: BOB WITMAN

SECTION: Kunst katern; Pg. K9

LENGTH: 582 words


Kunst is iets waar niemand om heeft gevraagd, maar als het er is,
vertegenwoordigt het een enorme waarde. Dat is magisch. Zei Rudi Fuchs dit
weekeinde tegen een zaal volgestouwd met economen. Een kunstenaar, hield hij ze
voor, is iemand die niets met de wereld heeft te maken. Dat is zijn essentie. En
dat is niet eenvoudig, buiten de wereld staan. Daarom zijn er ook maar zo weinig
kunstenaars.

Daar waren ze wel even stil van, de economen die ter gelegenheid van de
tachtigste verjaardag van de economiefaculteit van de Universiteit van Amsterdam
waren komen luisteren naar een discussie over 'De economie van de kunst'.

Gelukkig voor hen kwam na Fuchs een soortgenoot, Rick van der Ploeg,
oud-staatssecretaris van Cultuur, gretig kunstconsument maar vooral ook econoom.
'Fuchs heeft ongelijk. De beste kunstenaars zijn ook goede ondernemers', zei Van
der Ploeg. Vermeer, Hals en Rubens zochten een niche in de kunstmarkt, en
verdienden daar goed aan.

Over een ander economisch principe in de kunst waren ze het wel roerend eens, de
econoom en de museumdirecteur. Het belang van de mecenas voor de kunst. Van de
poezie van Horatius tot het onopgemaakte bed van Tracey Emin is de kunst veel
dank verschuldigd aan private sponsoring. Wat Gaius Maecenas was voor de
Latijnse dichtkunst, is de reclamemiljonair Saatchi voor Britart en Emin (nu te
zien in het Stedelijk Museum).

Van der Ploeg: 'Saatchi heeft jouw Tracey gemaakt.'

Fuchs: 'Nee, Tracey Emin heeft zichzelf gemaakt.'

Van der Ploeg: 'Zonder Saatchi, geen Emin.'

Fuchs: 'Vooruit dan, Saatchi heeft haar een beetje gemaakt.'

Maar in Nederland vind je geen Saatchi's. Er is geen schenkingscultuur zoals in
de VS, waar rijkaards hun sociale status meten aan de hoeveelheid kunst die ze
aan musea doneren. De enige echte Nederlandse kunstmecenas is Joop van den Ende.
Na hem wordt het snel heel stil.

Waarom heeft de hoogconjunctuur van de jaren negentig geen nieuwe generatie
mecenassen opgeleverd, vroegen de economen zich hardop af. Historisch beschouwd
gaat economische voorspoed immers hand in hand met de bloei van de kunsten; De
Gouden Eeuw in Nederland, de Renaissance in Italie. Dat dit nu niet is gebeurd,
wist een econoom in de zaal, is de schuld van de overheid. Hier heeft het rijk
zich met het systeem van kunstsubsidies exclusief de rol van mecenas
toegeeigend. Er is geen prikkel voor de nieuwe rijken om hun geld in een
schilderij te stoppen.

Voorvechter van een Amerikaanse schenkingscultuur, inclusief belastingvoordelen,
was/is Cees van Leeuwen. LPF-man. Staatssecretaris van Cultuur. Die zit nu
demissionair met zijn duimen te draaien, want op Cultuur heb je maar eens in de
vier jaar werk aan een begroting (de Cultuurnota). En de geplande roadshow - een
kennismakingstocht door cultureel Nederland - is ook zinloos geworden, omdat het
vrijwel is uitgesloten dat na 22 januari een LPF-bewindsman terugkomt.

Van Leeuwen wilde het begrip culture of giving introduceren. Dat was een van
zijn weinige concrete beleidsvoornemens. Giften lospeuteren bij zowel de
kapitaalkrachtige elite als de gewone man. Naar Amerikaans model. En dat in ruil
voor flinke voordelen. Een verzamelaar die zijn schilderij in bruikleen geeft
aan een publieke instelling, krijgt fiscale vrijstelling. En een bedrijf dat
kunst koopt, krijgt investeringstrek.

Goed idee van die Van Leeuwen.

Hij zal het niet meer meemaken.

Sponsoring ; Kunst ; Kunst en Cultuur ; Economie ; Bedrijfsleven

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              17 of 111 DOCUMENTS

                                 de Volkskrant

                                October 29, 2002

Gevoelige delen ; Televisie

BYLINE: PAUL BRILL

SECTION: Media; Pg. 12

LENGTH: 460 words


BEHALVE het gevoel dat je wilt delen, is er bij de KRO nu ook het deel dat je
wilt voelen. Maar alleen na twaalven! Zondagnacht rond half een keek ik naar de
eerste aflevering van De anatomische les. In dit programma gaat Santje Kramer na
hoe mannen en vrouwen hun eigen lichaam beoordelen, en dan natuurlijk vooral de
'problematische' delen, zoals borsten en billen (te klein of te groot) bij
vrouwen en spierbundels en haargroei (te weinig of te veel) bij mannen.

In een van de omroepbladen had ik gelezen dat Kramer de vinger legt op bollende
buiken en blubberende billen, en in m'n naiveteit had ik dit opgevat als een
overdrachtelijke beschrijving van het programma. De werkelijkheid is altijd weer
banaler dan je denkt. Want Kramer bespreekt niet alleen het lichaam, ze betast
het inderdaad ook. In de eerste aflevering ging het onder meer over
vrouwenborsten in alle vormen en maten en om ons kijkers nog beter te kunnen
informeren, schroomde ze niet om de kunstborst van een oudere vrouw te bevoelen,
alsmede het decollete van een eminent geproportioneerde blondine, die haar
boezem omschreef als 'rond, zacht, kneedbaar, puur natuur'. Twee andere
deelneemsters trokken hun truitje omhoog om te laten zien dat klein toch ook
heel fijn kan zijn.

De borstenexercitie bleek echter slechts voorspel. Want vervolgens stortte
Kramer zich op de haardos van de man. Diverse mannen, van een volledig kale
muzikant tot een visagist met golvend haar tot op zijn schouders, vertelden wat
de bedekking van de schedel betekent voor hun gevoelsleven. Ook hierbij was
zorgvuldige inspectie het devies en verkende Kramer haar onderwerp
tastenderwijs. Onder haar spiedende blik verwijderde een van de mannen zijn
strak bevestigde haarstuk en ontblootte zijn schedel. Had hij zijn broek laten
zakken, dan was dat bij lange na niet zo'n intieme handeling geweest. Ik merkte
dat ik zowaar m'n ogen neersloeg.

Maar de modale man kent dergelijke gene niet. Dat is althans Kramers
ondervinding bij het maken van haar programma. 'Mannen zijn op de een of andere
manier beter in staat om zich lullig op te stellen', vertelde ze aan het
KRO-blad Studio. 'Vrouwen willen heel graag mooi overkomen, zijn minder eerlijk
over hun onvolmaaktheden. Mannen lijken het uiterlijk wat beter te kunnen
relativeren.' Hulde dus voor Gerard Joling, die in het bekende spotje opgewekt
zijn duimen omhoog steekt, terwijl de haarchirurgen zijn dorre schedel onder
handen nemen.

Intussen hoop ik toch maar dat in de drie resterende afleveringen van De
anatomische les de uiterlijke kenmerken van het gebit buiten beschouwing
blijven. Want voor je het weet wil Kramer bij zo'n lullige goedzak even voelen
of zijn kunstgebit wel stevig vastzit.

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              18 of 111 DOCUMENTS

                                 de Volkskrant

                                October 26, 2002

Dagboek van een aardverschuiving

BYLINE: DOOR LIDY NICOLASEN

SECTION: Media; Pg. 5M

LENGTH: 2117 words


Lidy Nicolasen, scheidend politiek redacteur en de afgelopen vier jaar chef van
de Haagse redactie van de Volkskrant, besloot ruim een half jaar geleden een
dagboek te gaan bijhouden. Met de opkomst van Pim Fortuyn beloofde het immers
een spannende periode in de politiek te gaan worden. 'Maar ik wist natuurlijk
niet dat het zo spannend werd', zegt ze. Haar boek begint op 6 maart, de dag van
de gemeenteraadsverkiezingen, en eindigt met de val van het kabinet en de
scheuring in de LPF. Het eerste exemplaar van Van onze verslaggeefster - Dagboek
van een politieke aardverschuiving (uitg. Contact) wordt op 31 oktober door
Volkskrant-hoofdredacteur Pieter Broertjes aangeboden aan demissionair premier
Balkenende. Hieronder enkele fragmenten.

Donderdag 7 maart

De nacht gaf misschien pas echt helderheid, schrijf ik de dag na de
verkiezingen. Het is een poging nog iets duidends over dat debat in de krant te
krijgen. Op de redactie raken we er niet over uitgepraat. Fortuyn is onderschat.
Ook door ons. Over ruim twee maanden zijn er landelijke verkiezingen.

Verkiezingen zijn goed voor kranten. Ook Fortuyn is goed voor kranten, voor alle
media. Op de Amsterdamse redactie is de honger naar Fortuyn al sinds tijden niet
meer te stillen. Nederland heeft zijn buik vol van Paars (maar liefst 55 procent
van de kiezers wil ervan af), maar dat is het niet alleen. Het is regelrechte
Fortuyn-gekte grenzend aan verliefdheid, een sfeer die spoort met de
gemoedstoestand in het land.

Journalisten zijn net gewone burgers. Er is geen deelredactie van de Volkskrant
die niet iets met Fortuyn wil: interview, portret, meelopen, familie,
dark-rooms, Marokkaanse jongetjes. Het kost de grootste moeite te voorkomen dat
er elke dag duizend en een verhalen over Fortuyn in de krant staan. Fortuyn
heeft nu al de slag om de media gewonnen. Ook bij de Volkskrant.

Het meest spraakmakende interview stond een maand geleden bij ons in de krant,
gemaakt door de Haagse collega's Frank Poorthuis en Hans Wansink, eerst na
wekenlang zeuren van ons en vervolgens na een telefoontje van hoofdredacteur
Pieter Broertjes, die een van de oprichters van Leefbaar Nederland kent.

Het gesprek is geanimeerd en vriendelijk en Fortuyn doet krasse uitspraken. Hij
opent niet de aanval op de PvdA, zoals verwacht, maar op de islam en op het
bestuur van Leefbaar Nederland. Het interview, paginagroot, komt in de
zaterdagse bijlage Reflex. Ze maken daarnaast een samenvatting voor de
voorpagina. Ankeiler, noemen we dat in jargon.

Onze bazen reageren geschokt, nu ze al Fortuyns uitspraken achter elkaar
afgedrukt zien staan. Bezorgd vragen ze of het verhaal door Fortuyn is
geautoriseerd. Nee, maar het staat op band, is het antwoord. Bovendien was
woordvoerder Kay van de Linde de hele tijd aanwezig.

De ankeiler gaat van Den Haag naar Amsterdam en vice versa als de schrijvers
worden aangespoord het nieuws steviger aan te zetten en zij daar niks voor
blijken te voelen. De oplossing ligt halverwege. De ankeiler die uiteindelijk in
de krant staat, oogt ingetogen en bescheiden, hoewel al het explosieve nieuws is
samengebald in de eerste alinea.

Met Fortuyns opmerking over afschaffing van het Grondwetsartikel over
discriminatie kan het bestuur van Leefbaar Nederland nog wel leven, hebben de
bestuursleden in het huis van Kay van de Linde tegen hem gezegd. Maar niet met
zijn denkbeelden over de islam, die hij een achterlijke cultuur heeft genoemd.
Hij neemt er in dat gesprek geen woord van terug. Integendeel, hij probeert zijn
bestuur van zijn gelijk te overtuigen in een gloedvol betoog. Dan kijken ze
elkaar aan, vertellen ze later, omdat ze beseffen dat hij niet hun man kan zijn,
dat hij als lijsttrekker niet in de klauwen is te houden, dat hij nooit aan de
leiband van het bestuur zal lopen.

Donderdag 21 maart

We hebben de afgelopen weken bijna dagelijks - frappez toujours - bij Gerard van
der Wulp van de Rijksvoorlichtingsdienst op de stoep gelegen om Kok te strikken.
Het is de kunst de juiste persoon op het juiste moment voor een interview te
krijgen. Woordvoerders schermen vaak met lijsten waar alle aanvragen van media
voor interviews op staan. Ze schepen je af met de opmerking dat alle andere
media hetzelfde idee hadden. Klitten helpt, of de woordvoerder overtuigen van
het belang op dit moment van een interview in de Volkskrant. Wat ook helpt, is
de politicus er zelf op aanspreken. Een doodenkele keer schakelen we de
hoofdredacteur in, met name als hoofdredacteur en 'slachtoffer' elkaar kennen of
als gevoeligheid voor status een rol speelt.

Kok geeft weinig interviews, maar ook voor hem dringt de tijd. Samen met collega
Hans Wansink ga ik naar het Torentje, waar hij ons in zijn ronde kamer opwacht.
Kok erkent dat Fortuyn 'een snaar heeft geraakt' bij de burger en dat de kiezer
het spoor nog volledig bijster is. Hij vindt zichzelf de aangewezen persoon om
de dingen in het juiste perspectief te zetten, het hele verhaal te vertellen.

Fortuyn, zegt hij, zal de burgers uit elkaar spelen. Er is nog zeven enhalve
week te gaan tot 15 mei en het wordt tijd dat alle partijen hun positie in de
media heroveren op Fortuyn, die nu alle aandacht naar zich toetrekt. Dat ligt
niet alleen aan Fortuyn, zegt Kok. 'De media zijn ge-ob-se-deerd door hem! Nou
moet ik oppassen natuurlijk, niet te veel zeggen. Maar nee, Fortuyn is niet
sexy, jullie maken 'm sexy! Het is ongelofelijk, buiten iedere proportie.'

Dinsdag 2 april

Ik heb veel over voor dit vak. Lange werkdagen, een verschraald sociaal bestaan
en een hoerige mentaliteit. Je kijkt politici naar de ogen, je kruipt in hun
gat, streelt hun ijdelheid, enkel en alleen vanwege die ene primeur. Goed
geinformeerd zijn is niet goed genoeg. Je moet alles weten, partner, kind, hond,
poes, kat, vissenkom.

Ik ben niet goed in lunches, de ultieme methode om contacten te leggen en te
onderhouden. Ik ben van het kopje thee en meer nog van de wandelgangen, van een
praatje op de kamer van een politicus. Al het andere kost me al snel te veel
tijd.

Ik heb, o gruwel, ook enkele vriendinnen onder politici. Zij noemen mij een
paria of parasiet. Ik waarschuw ze me nooit te vertrouwen. Geheimen geef ik
subiet prijs, vroeg of laat, zodra er reden is ze aan de vergetelheid te
ontrukken. Zelfverkozen buitenstaander, altijd.

Dinsdag 16 april

We schrijven al dagen over een kabinetscrisis, maar gek genoeg overvalt het
nieuws ons toch. We weten niet beter of het kabinet neemt vrijdag pas een
besluit. Als we horen dat er een officiele verklaring komt van Kok, denken we
niet eens meteen aan de val van het kabinet. Aan een crisis ja, maar ook aan het
overlijden van prins Claus. De onthulling blijft niet lang uit, dankzij RTL en
de Rijksvoorlichtingsdienst.

Woensdag 17 april

Het regent complimenten voor de krant die we hebben gemaakt. Wij aan onze kant
stralen, totdat iemand in Amsterdam opmerkt dat mijn verhaal 'Vader des
vaderlands' een hagiografie is, een ode aan Kok, geschreven zonder enige
kritische distantie. Mijn particuliere opvatting zou te zeer de boventoon
voeren. In een klap slaat bij mij de vermoeidheid toe, de vleugels vallen stil
en de pret is over. Godverdomme. Bij die krant telt nog maar een ding en dat is
Pim Fortuyn. Al het andere is politiek incorrect. Kutkrant. Ik ga weg.

Zondag 21 april

En vervolgens zet je je toch gewoon weer aan het werk. Els Borst klapt uit de
ministerraad als ze vertelt dat het kabinet altijd al rekening hield met een
mogelijke massamoord in Srebrenica en dat dus al het gepalaver erover op z'n
minst hypocriet is. Collega Theo Koele weet geheime notulen van de ministerraad
uit 1995 op de kop te tikken. We maken een interview met Frank de Grave, omdat
hij de legertop moet opschonen.

Ik verhef een bericht over uitzending van Nederlandse troepen naar Macedonie tot
een rellerige opening krant, door te schrijven dat het demissionaire kabinet
opnieuw troepen naar de Balkan stuurt, een paar dagen nadat het is gevallen over
een Balkanoorlog. In Amsterdam is niets anders om de krant mee te openen. Het is
de enige kunstgreep die ik namens Den Haag kan bedenken, tegen de zin van
Defensie-specialist Theo Koele. Ik vraag me af of ik me op hellend vlak begeef.
De vraag lijkt overdreven, maar is het niet. Waar houdt de duiding op en begint
de manipulatie? Wanneer ga je echt over de schreef?

Nu doe ik het omdat we een opening moeten hebben voor de krant van zaterdag, de
dag waarop we ons de hele week voorbereiden met de vraag 'En? Heb je al iets
voor de krant van zaterdag?', de krant die het moet hebben van de losse verkoop.
De krant van de AKO-knallers, zoals wij in Den Haag tegen elkaar zeggen.
Voorpagina's die vanuit de kiosk roepen: koop mij, koop mij! De losse verkoop op
zaterdag zakt terug. Er zijn collega's die vinden dat ik me daardoor niet moet
laten beinvloeden, niet door verkoopcijfers en andere commerciele zaken, maar me
in alle opzichten een onafhankelijk journalist moet tonen. Het is een mooi
streven, maar ook een beetje ouderwets. Het is waar, de krant is een ouderwets
ding, maar het is wel een ding dat ook in de nieuwe tijd moeten worden verkocht.
Dichtbundels schrijven kan altijd nog.

Maandag 6 mei

Godverdegodver. Pim Fortuyn is neergeschoten. Pim Fortuyn is dood. Het wil niet
tot me doordringen hoe vaak ik de woorden ook herhaal. Ik zit suffig voor me uit
te staren, maar mijn hoofd is op hol geslagen. Ik denk aan alles en ik denk aan
niets. Pim Fortuyn is doodgeschoten.

woensdag 8 mei

Collega Theo Koele komt vandaag met het verhaal dat VVD-leider Dijkstal op een
besloten VVD-beraad een dag na de moord heeft gezegd dat Fortuyn met diens
provocerende gedrag de moord over zichzelf heeft afgeroepen. Jezus, denk ik,
welke idioot wil Dijkstal een kunstje flikken door dit te vertellen? Er zijn
veel politici die niet deugen, zeg ik tegen Theo. We leven van loslippigheid,
reageert hij.

Theo krijgt het verhaal bevestigd van VVD-Kamerleden en bewindslieden die erbij
waren. Anoniem. Zij vertellen dat onder anderen Frans Weisglas en Frank de Grave
hun partijleider kapittelden, maar dat Dijkstal de discussie vervolgens afkapte.
Volgens sommige VVD'ers kan Dijkstal het niet zo hebben bedoeld, anderen noemen
het schokkend.

We overleggen koortsachtig en wandelen over de redactie van bureau naar de
keuken waar Theo bij een open raam een sigaret opsteekt. We willen niet de
demonisering van Dijkstal op ons geweten hebben. Het nieuws moet voor de volle
honderd procent kloppen. De enige die opheldering kan verschaffen, is Dijkstal
zelf. Echt happig reageren ze aanvankelijk bij de VVD niet, totdat de ernst van
de situatie doordringt en er druk telefonisch overleg op gang komt. Dijkstal
ontkent ten stelligste en hij klapt uit het besloten overleg, wat voor hem zeer
ongewoon is. Drie minuten is er over de moord gesproken. Hij had de onrust
willen indammen, er na de verkiezingen over willen doorpraten om nu extra
opwinding te vermijden. Hij had over provocatie gesproken, maar met dat woord
gedoeld op de stijl van Fortuyn, de manier waarop hij het debat openbrak.
Dijkstal pleit aldus zichzelf vrij. 'We hebben geen poot om op te staan. We
hebben een paar anonieme bronnen en een hoofdpersoon die ten stelligste ontkent.
Morgen wordt het hele verhaal glashard tegengesproken', zegt Theo, en het
verhaal gaat naar de prullenbak.

Uit de epiloog

Ik had niks met Fortuyn. Hij was me te populistisch, op het demagogische af.
Maar langzaam maar zeker besefte ik dat zijn kracht school in zijn afkeer van
tradities en gevestigde kaders, dat hij zich verzette tegen de naar binnen
gerichte politieke cultuur en die blootlegde. Ik zag hem muren slechten en 'Den
Haag' onder de kaasstolp vandaan trekken, de straat op, waar hij als een Robin
Hood werd vereerd omdat hij de angst en onzekerheid durfde te benoemen.

Het is niet uitgesloten dat we over een paar jaar met enige nostalgie spreken
over de roerige lente van 2002. Het is best mogelijk dat de politiek vluchtiger
wordt, harder en egocentrischer en dat de kiezers bij elke verkiezing opnieuw
massaal op drift raken.

Maar misschien weten we over een paar jaar ook of Pim Fortuyn de nationale
beddenopschudder was voor wie velen hem hebben gehouden. Misschien heeft hij de
stoot gegeven tot een blijvende verandering van de politieke cultuur in
Nederland, waarvan we de reikwijdte nog niet kennen.

7 maart FOTO ANP

6 mei FOTO ANP

10 mei FOTO ANP

1 oktober FOTO EPA

6 oktober FOTO MARTIJN BEEKMAN - DE VOLKSKRANT

17 oktober FOTO ANP

Politieke partijen ; Journalistiek ; Media ; Recht ; Politiek en Staat ;
Staatsrecht ; Gemeenten ; Binnenlandse Politiek ; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              19 of 111 DOCUMENTS

                                 de Volkskrant

                                October 25, 2002

Woningnood vraagt onorthodoxe aanpak

BYLINE: WOUTER BOS, PAUL DEPLA, DOMINIC SCHRIJER, CHARLOIS EN BOUWE OLIJ

SECTION: Forum; Pg. 7

LENGTH: 870 words


Te weinig nieuwbouw, hoge prijzen van koopwoningen en stagnerende doorstroming
van huur naar koop, leiden tot nieuwe woningnood in de grotere steden. Een
Deltaplan is geboden, menen Wouter Bos e.a.

Er is weer woningnood. De woonsituatie van te veel mensen in de grotere steden
van Nederland is ronduit zorgelijk. Het is direct merkbaar als je een huis wil
kopen of huren. Wij constateren vier problemen.

Ten eerste stokt de woningbouwproductie. Zo werd in Amsterdam in 2001 slechts 30
procent van de productie van 1998 gehaald.

Ten tweede neemt de vraag toe. In Rotterdam meldden zich in 2001 bijna
vijftigduizend mensen voor een vrijkomende huurwoning. In 1997 waren dat er nog
ruim 26 duizend. In 1960 woonden er nog gemiddeld 3,4 mensen in een woning in
Amsterdam, nu is dat aantal onder de twee gezakt.

Ten derde is er een financieringsprobleem bij met name starters die een woning
willen kopen. Berekeningen laten zien dat het voor Jan Modaal in heel Nederland
bijna onmogelijk is geworden een huis te kopen. In 1997 kon de helft van de
huishoudens in Nederland het zich nog veroorloven een gemiddelde eengezinswoning
te kopen. In 2000 was dat nog maar 30 procent.

Ten vierde stokt de doorstroming van huur- naar koopwoning. Het aantal sociale
huurwoningen dat vrijkwam voor de verhuur bedroeg in Amsterdam in 2001 minder
dan 11 duizend; in 1998 waren dat er nog 17 duizend.

In Rotterdam werden in 2001 5400 huurwoningen aangeboden via het aanbod-model.
Dit zijn er 4350 minder dan in 1997. Ook de mogelijkheid om de eigen huurwoning
te kopen wordt niet benut. Minder dan 5 procent van de huurders blijkt in te
gaan op het aanbod van corporaties om hun woning te kopen.

Het is ronduit verbazingwekkend dat deze situatie in de landelijke politiek tot
nu toe zo weinig aandacht heeft gekregen. Maar als er nu iets is waarbij mensen
op de politiek rekenen omdat ze eigenmachtig niet aan hun situatie kunnen
ontsnappen, dan is het wel hier. Niet voor niets staat in de grondwet dat de
overheid moet zorgen voor voldoende woongelegenheid.

Wij pleiten om deze reden voor een Deltaplan tegen de Woningnood met daarin de
volgende elementen.

Ten eerste moet de productie versneld worden. In bureaucratie kun je niet wonen.
Onorthodoxe maatregelen moeten niet geschuwd worden. Zo is vereenvoudiging van
procedures bittere noodzaak. Lokale ervaringen bijvoorbeeld in Nijmegen op het
Dobbelman-terrein laten zien dat het mogelijk is de kwaliteit en de snelheid van
de productie te verbeteren door procedures te vereenvoudigen, terwijl bewoners
op een actieve manier hun invloed kunnen uitoefenen op de plannen.

Ten tweede is het belangrijk om het bondgenootschap met de woningbouwcorporaties
te herstellen. Meer vrijheden (bijvoorbeeld de mogelijkheid extra gebouwde
goedkope huurwoningen na tien jaar te verkopen) kunnen hen stimuleren sneller te
bouwen. Met deze aanpak is het gelukt meer sociale huurwoningen te bouwen rond
het Olympisch Stadion in Amsterdam.

Tegenover die extra vrijheden staat dan wel de noodzaak van een grotere
verantwoording van de geldstromen en de geleverde prestaties.

Ten derde moet de wijkvernieuwing worden versneld en geintensiveerd. In
Rotterdam is in de Millinxbuurt en Hoogvliet bewezen dat grootschalig ingrijpen
effectief is. De voorgenomen bezuiniging van het kabinet-Balkenende op de
stedelijke verieuwing is in dit licht verbijsterend. Ook de voorgenomen
omvorming van de huursubsidie (meer inkomensafhankelijk dan huurafhankelijk)
belemmert de zo noodzakelijke doorstroming.

Een vierde punt betreft het fiscaal stimuleren van private betrokkenheid bij
wijkvernieuwing. In het buitenland zijn goede ervaringen met fiscale stimulering
van wijkontwikkelingsmaatschappijen. Een kleine stimulans, in het kader van een
langdurig samenwerkingsverband tussen private ontwikkelaars,
woningbouwcorporaties en gemeenten, kan al genoeg zijn om projecten rendabel te
maken.

Ten slotte moeten starters meer financiele armslag krijgen. De Wet Duivesteijn
die huurders in staat stelt hun woning te kopen, moet worden verbeterd. Ook een
systeem als in Duitsland, waarbij starters fiscaal in staat worden gesteld voor
hun woningaankoop te sparen, lijkt hiervoor geschikt. Financiering hiervan kan
plaatsvinden door nieuwe huisbezitters, die zoveel verdienen dat ze ook na
aftrekposten nog onder het hoogste belastingtarief vallen, de hypotheekrente
niet tegen 52 procent maar tegen 42 procent af te laten trekken. Deze vorm van
solidariteit treft de 5 procent rijkste belastingbetalers. Dat lijkt ons
alleszins rechtvaardig. Het valt immers niet uit te leggen dat Jan Modaal wel
aan hun huizen meebetaalt zonder dat hij zelf behoorlijk kan wonen. Het wordt
weer tijd voor het W-woord!

Wouter Bos is kandidaat-lijsttrekker van de PvdA, Paul Depla is PvdA-wethouder
in Nijmegen, Dominic Schrijer is PvdA-deelraadsbestuurder in Rotterdam-Charlois
en Bouwe Olij is PvdA-gemeenteraadslid in Amsterdam.

Nieuwbouw in Assen. FOTO HARRY COCK - DE VOLKSKRANT

Ruimtelijke ordening ; Politieke partijen ; Volkshuisvesting ; Woningbezit ;
Infrastructuur ; Recht ; Politiek en Staat ; Staatsrecht ; Gemeenten ;
Binnenlandse Politiek ; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              20 of 111 DOCUMENTS

                                 de Volkskrant

                                October 21, 2002

Verblijf in opvangcentrum maakt asielzoeker gek

BYLINE: EDUARD NAZARSKI EN HARRY VAN DEN BERGH

SECTION: Economie; Pg. 6

LENGTH: 772 words


Asielzoekers zijn niet zo crimineel als beweerd. Tijd om de toon van de
discussie aan te passen aan de feiten, menen Eduard Nazarski en Harry van den
Bergh.

Burgemeester Wallage van Groningen veroorzaakte vorig jaar commotie door bekend
te maken dat uit een intern politierapport bleek dat asielzoekers veel
crimineler zijn dan Nederlanders. Hij voegde daaraan toe dat bekeken zou moeten
worden of je deze mensen met voorrang het land uit zou kunnen zetten.

Vele politici doken als haviken op deze voorzet. Iedereen had zijn woordje klaar
zonder ook maar een letter van het - immers interne - rapport gelezen te hebben.
Later bleek dat het niet ging om gedegen onderzoek, maar dat het rapport slechts
een opsomming was van verschillende registraties van aanhoudingen. Toenmalig
staatssecretaris Kalsbeek probeerde de boel nog te sussen door te stellen dat
het rapport niet representatief was en appels en peren vergeleek, maar dat kon
het beeld van de asielzoeker als crimineel niet meer wegnemen. Het thema
criminaliteit door asielzoekers bleef daarna een belangrijk thema. Ondernemer
Blokker bijvoorbeeld stelde de 'asielindustrie' medeverantwoordelijk voor door
allochtonen gepleegde roofovervallen in zijn winkels.

De discussie werd al die tijd ernstig bemoeilijkt doordat er domweg geen goed,
controleerbaar onderzoek had plaatsgevonden. Dat is vanaf nu verleden tijd. De
Groningse criminoloog De Haan constateert dat de criminaliteit onder
asielzoekers vaak wordt overschat.

Om te beginnen blijkt het niet zo zinvol om over de criminaliteit onder
asielzoekers in het algemeen te spreken. Ongeveer vijftig nationaliteiten kwamen
in het Groningse onderzoek in 't geheel niet in de aangiftes voor. Ook bleek dat
in sommige asielzoekerscentra nauwelijks problemen waren, terwijl dat in andere
centra wel het geval was.

De criminaliteit die De Haan wel constateert is kleinschalig van aard, zoals
bijvoorbeeld winkeldiefstal. Het gaat dan om iemand die achttien tubes tandpasta
steelt of met vijf onderbroeken over elkaar aangetrokken de winkel probeert te
verlaten. Ontoelaatbaar, maar om nou te doen of de Nederlandse samenleving
gevaar loopt door de aanwezigheid van asielzoekers, lijkt wel heel erg
overdreven.

Veel ernstiger is een ander probleem dat in het rapport wordt geconstateerd: de
leefsituatie in de asielzoekerscentra. Uit de hand gelopen ruzies over het delen
van ruimtes, toiletten, douches lijken aan de orde van de dag.

De spanning over de uitslag van de asielprocedure is enorm. De stress van het
eindeloos op de rand van het bed zitten wachten. Daar bovenop komen nog de
omstandigheden waaronder men noodgedwongen woont. Gezinnen wonen jarenlang met
elkaar in een ruimte. Als de kinderen op de gang spelen hebben andere mensen
daar last van. Als zij dan ook nog jarenlang elementaire voorzieningen zoals
keuken, sanitair en zelfs hun kamer moeten delen met onbekenden, lopen ruzies en
irritaties snel uit de hand.

Opvallend is hier, in tegenstelling tot de criminaliteit buiten de centra, de
bijna absolute desinteresse vanuit de politiek. Vond men het zes jaar geleden al
niet acceptabel dat een x-aantal mensen langer dan een jaar in een centrum moest
verblijven, nu rept er bijna niemand over dat ruim 22.000 mensen meer dan drie
jaar veroordeeld worden tot niets doen en nauwelijks iets mogen.

Asielzoekers zijn maar beperkt in staat hun slechte sociaal-economische positie
te verbeteren omdat zij maar drie maanden per jaar mogen werken. Ook de toelage
voor voedsel is ver onder de norm die het Nationaal Instituut voor
Budgetvoorlichting (Nibud) voor 'gewone' Nederlanders hanteert voor de aanschaf
van een verantwoord voedselpakket. Is het nog nodig te zeggen dat dit alles
funest is voor de veerkracht en het gevoel van eigenwaarde dat mensen absoluut
nodig hebben, zowel in geval van terugkeer als bij latere integratie? Deze
schrijnende situatie verdient meer aandacht dan de gestolen appel bij de
groenteboer. Het is te hopen dat de nieuwe Kamer straks uit zal gaan van de
feiten zoals ze zijn.

Pak de kleine criminaliteit aan, maar kijk ook naar de oorzaken. Door
asielzoekers na zes maanden toegang te geven tot de arbeidsmarkt, is het voor
hen mogelijk beter in hun levensonderhoud te voorzien. Zorg ervoor dat
asielzoekers niet langer dan een jaar in een opvangcentrum hoeven te wonen. Met
iets meer respect voor een medemens in nood zouden we al een heel andere
discussie voeren.

Eduard Nazarski is directeur en Harry van den Bergh voorzitter van
VluchtelingenWerk Nederland.

Asielzoekers ; Maatschappij ; Bevolking ; Migratie ; Vluchtelingen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              21 of 111 DOCUMENTS

                                 de Volkskrant

                                October 19, 2002

Aan het mes van strateeg Zalm kleeft het bloed van de LPF ; In het opgeruimde
Nederland loopt alles in het honderd

BYLINE: HELMUT HETZEL

SECTION: Economie; Pg. 27

LENGTH: 1049 words


De val van het kabinet-Balkenende was een genante soap. Voor koningin en kiezer
ontbrak respect. Maar Zalm is nog geen minister-president, betoogt Helmut
Hetzel.

Wat moet koningin Beatrix niet gedacht hebben toen zij, uitgerekend op de dag
waarop haar geliefde man, prins Claus, werd bijgezet, hoorde welke politieke
opera intussen op het Haagse Binnenhof werd opgevoerd?

Een antwoord op die vraag moeten de verantwoordelijke politici van de LPF het
Nederlandse volk geven. Alle zestien miljoen Nederlanders. Zij hebben daar recht
op, net als de 1,6 miljoen Nederlanders die op 15 mei op de LPF hebben gestemd.
Maar ook Gerrit Zalm is het Nederlandse staatshoofd een antwoord verschuldigd.
Maar daarover later. Waarschijnlijk hebben de LPF-politici geen antwoord paraat
op de boven gestelde vraag. Misschien is het tot hen nog steeds niet
doorgedrongen welk schaamteloos theater ze de laatste dagen en weken hebben
opgevoerd, hoe pieteitloos het was uitgerekend op de dag van de bijzetting van
prins Claus het lont onder het kabinet- Balkenende I te leggen. Maar daaraan
hebben ook de VVD en het CDA meegedaan.

Premier Jan Peter Balkenende heeft een grote tactische en strategische fout
gemaakt. Waarom heeft hij uitgerekend op 15 oktober, toen de hele natie met de
koninklijke familie treurde, een kabinetsberaad bijeen geroepen?

Of was het opzet?

Wie als buitenlandse toeschouwer de politiek in Nederland de laatste maanden
volgde, komt niet meer bij van verbazing. In het voorheen zo opgeruimde en
normale Nederland, waar een blik over de eigen schutting voor menigeen al een
optisch avontuur is, loopt alles ineens in het honderd.

Dat eens zo saaie, politiek uitgebalanceerde en door een kleine elite geregeerde
zelfgenoegzame polderlandje aan de Noordzee, transformeerde in korte tijd in
Manhattan aan de Maas. Rotterdam en het Pallazo di Pietro werden het centrum van
de wereld. Uit Jan Modaal steeg Janus op, de dubbelhartige. De Nederlanders
ontdekten opeens de tweede ziel in hun borst, om met Goethe te spreken. Een
tweede, andere ziel, die zij, totdat Pim Fortuyn zei dat die ook in hun borst
schuilt, tot dan toe hardnekkig ontkend hadden.

Laten we even het geheugen opfrissen. Het is nog niet zo lang geleden, maar in
onze snelle mediawereld alweer bijna vergeten: Een man genaamd Pim Fortuyn staat
op. Hij zet zichzelf neer als homoseksuele volkstribuun, geniet van alle
eigenschappen die Nederlanders duidelijk niet aanstaan: protserigheid, rijkdom,
genot, levensvreugde, en gebruikt de politieke incorrectheid als wapen. Gevolg:
Holland ontwaakt uit een lange Doornroosje-slaap.

Dan volgt die typisch Nederlandse reactie op de provocateur. Degene die zijn kop
boven het maaiveld steekt, wordt onverbiddelijk en in de meest letterlijke zin
van het woord neergemaaid. Eerst met de zeis van het woord, dan met
pistoolschoten.

De erfgenamen van Pim moeten na de laffe moord van 6 mei zonder hun grote
voorbeeld en zijn daadkracht, politiek bedrijven. En wat doen ze? Ze gaan
allemaal op een ego-trip. Hun goeroe is dood. Nu proberen zij Pim Fortuyn, die
als toneelspeler, intellectueel, visionair, provocateur en charmeur nauwelijks
te overtreffen was, te imiteren. Dat moest fout gaan. Het LPF-theater werd een
kermisklucht. De beloofde politieke vernieuwing bleek een misgeboorte. Een
unieke historische kans werd door de LPF verspeeld.

Eigenbelang en het eigen ego gingen voor het landsbelang. Van een
verantwoordelijkheidsethiek, zoals geformuleerd door Max Weber, schijnen veel
LPF'ers en ook sommige andere Haagsche politici nog nooit gehoord te hebben.
Naiviteit en infantiliteit vormden bij de LPF een symbiose. Haagse politiek werd
met deelname van de LPF navelstaarderij. De LPF-navel als centrum van de wereld.

Wat kan het schelen dat belangrijke zaken als de EU-uitbreiding zich in een
beslissende fase bevindt, wie denkt er nog aan dat het onderwijs en het
gezondheidsstelsel dringend verbeterd moeten worden, dat het kwartje van Kok aan
de kiezer teruggegeven moet worden, dat nieuwe straten, tunnels en bruggen
gebouwd moeten worden om de fileproblematiek op te lossen. Kortom: wat kan me
het geklets van gisteren schelen. De door 1,6 miljoen Nederlanders gekozen
afgevaardigden van de LPF hebben het vertrouwen van de kiezer schaamteloos
misbruikt.

Dat alles was koren op de molen van de VVD en hun strateeg Gerrit Zalm. De oude
vossen die na de showdown van 15 mei waren achtergebleven, met Gerrit Zalm
voorop, konden zich in de handen wrijven over het LPF-masochisme. Gerrit Zalm
was er namelijk vanaf het begin op uit het kabinet-Balkenende bij de eerste
gelegenheid te laten barsten. Dat die gelegenheid al na 87 dagen zou komen, dat
had ook strateeg Zalm nauwelijks kunnen dromen toen hij in juli zijn zegen gaf
aan de coalitie van CDA, VVD en LPF.

De LPF liep als een mak schaap in het getrokken mes dat Zalm allang in zijn
broekzak droeg. Zalm hoefde alleen nog maar te steken. Hij deed dat zonder
rekening te houden met de gevoelens van de koningin of haar familie in de nacht
van 15 op 16 oktober, toen voor hem de eerste echte kans ontstond om het
kabinet-Balkenende ten val te brengen.

Premier Jan Peter Balkenende maakte ook fouten. Hij liet de LPF-ruziemakers veel
te lang hun hanengevecht in macho-stijl op de politieke Buhne opvoeren. Balken
ende had veel eerder met de vuist op tafel moeten slaan. Of laten we het
deftiger zeggen: hij had gewoon vaker aan Machiavelli moeten denken.

En dan de PvdA. Zij dobbert verder als een stuurloze tanker op een wilde zee,
volstrekt gedesorienteerd. De PvdA had de Haagsche crisis duidelijk niet aan
zien komen. Ook zij was volledig door zichzelf in beslag genomen. De partij van
de anti-automobilist, ook daarvoor staat de afkorting PvdA, heeft in de verste
verte nog geen nieuwe partijleider.

Zalm staat al in de startblokken. Zijn droomscenario wordt realiteit, zijn plan
gaat door. Zalm maakt zich op om na de komende verkiezingen premier te worden.
Maar dan heeft hij de rekening opgemaakt zonder de kiezer, zonder Balkenende en
zonder het CDA. Want aan het mes van Gerrit Zalm kleeft het bloed van de LPF.

Helmut Hetzel is Benelux-correspondent voor Duitstalige media waaronder Die
Welt.

Regering ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              22 of 111 DOCUMENTS

                                 de Volkskrant

                                October 18, 2002

De erfenis van het kabinet-Balkenende

SECTION: Binnenland; Pg. 3

LENGTH: 690 words


Betere inburgering van immigranten, geen wachtlijsten in de zorg, geen
lerarentekort en minder misdaad - dat waren enkele van de thema's rond de
verkiezingen van 15 mei. Wat heeft het kabinet daarvan in 87 dagen kunnen
realiseren?

Asiel en integratie

Minister Nawijn van Vreemdelingenbeleid en Integratie heeft tijdens zijn bewind
vier dingen kunnen bereiken. Hij besloot, met instemming van de Tweede Kamer,
dat het gros van de Afghaanse asielzoekers kan terugkeren naar hun vaderland,
omdat dat grotendeels veilig is. Hij regelde dat asielzoekers die via een ander
Europees land naar Nederland zijn gereisd (de 'Dublin-claimanten') alsnog opvang
krijgen in asielcentra. Dat plan was overigens al door Paars voorbereid.

Nawijn gaf meer gemeenten geld voor het inburgeren van migranten die al langer
in Nederland zijn en hij gaf twee asielzoekers een verblijfsvergunning, tegen
een afwijzende beslissing van zijn ambtenaren in. Nawijn heeft ook, via zijn
Immigratie- en Naturalisatiedienst (IND), de hand gehad in de 'veegacties' van
illegalen in Den Haag en Amsterdam.

Gezondheidszorg

In een touringcar ontvouwde minister Bomhoff van Volksgezondheid vorige maand
zijn oplossing voor de wachtlijsten. Niet het budget is voortaan maatgevend voor
het aantal bedden en ingrepen, maar de behoefte van patienten, zei hij. Bomhoff
koerste zo af op een kostenexplosie.

'Bomhoffs bluf', noemde collega-econoom Flip de Kam het scenario. Het budget
wordt overschreden, de Tweede Kamer weigert het ziekenfondspakket uit te dunnen
of een eigen bijdrage in te voeren, waarna het kabinet niets anders kan dan
extra geld uittrekken of aftreden. Dan zou de LPF als kampioen van de gewone man
de verkiezingen ingaan.

Het tegenovergestelde gebeurt. Voor de zorg zijn de gevolgen echter beperkt.
Meer vraagsturing, minder regels, meer concurrentie tussen ziekenhuizen en
verzekeraars: het zijn ontwikkelingen die al in gang waren gezet. Bomhoff
probeerde slechts onderdelen te versnellen. Verzekeraars sturen vooruitlopend op
hun nieuwe rol zelf al meer patienten naar andere ziekenhuizen, naar
prive-klinieken of naar het buitenland.

Onderwijs

Voor het onderwijs bleken 87 dagen te kort voor concrete resultaten. De
verplichte kleutertoets voor alle vierjarigen en het plan om te stoppen met
lessen in de eigen taal voor allochtone leerlingen zijn voorlopig van de baan.
De klassenverkleining blijft beperkt tot de jongste kinderen.

Ook de plannen van staatssecretaris Nijs, die het beroepsonderwijs en het hoger
onderwijs in portefeuille had, zijn het papieren stadium niet ontgroeid. Nijs
wilde het verbod op fusie tussen universiteiten en hogescholen opheffen, snoeien
in het grote aantal opleidingen en de onderwijsmarkt openbreken. Hogescholen en
universiteiten moeten gaan concurreren op kennis en kwaliteit, ook met
buitenlandse aanbieders van onderwijs. Bovendien stelde ze het collegegeld ter
discussie. Voor echte topopleidingen mag best een hogere prijs worden gevraagd.

Veiligheid

Veiligheid en bestrijding van de criminaliteit kregen topprioriteit van het
kabinet, maar pas donderdag, een dag na de val, konden de plannen worden
gepresenteerd. Er komt meer blauw op straat, ongeveer vierduizend man, maar
vierduizend minder dan Paars II had toegezegd. De belofte om de volledige
capaciteit van de politiescholen te benutten, 3000 man per jaar, wordt niet
nagekomen.

Het ontbrak het kabinet aan de financiele middelen om de ambities waar te maken.
Voor politie, justitie, brandweer en rampenbestrijding kon slechts 800 miljoen
gulden extra worden uitgetrokken. Volgens de plannen moet de politie beter
presteren. Dat betekent strenger handhaven, meer boeven vangen en zich minder
bemoeien met maatschappelijke problematiek. Probleem is dat het Openbaar
Ministerie en de rechtbanken nu al het werk niet aankunnen dat de politie
aanbiedt. Het kabinet-Balkenende maakte, althans op papier, wel een einde aan
het diepgaande conflict tussen justitie en politie over de landelijke recherche:
er komt een centraal aangestuurd opsporingsapparaat.

Regering ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              23 of 111 DOCUMENTS

                                 de Volkskrant

                                October 17, 2002

Chinese fiscus jaagt op nieuwe rijken ; China tuigt belastingdienst op:
zwendelaars worden een voor een aangepakt

BYLINE: VAN ONZE CORRESPONDENT JAN VAN DER PUTTEN

SECTION: Economie; Pg. 23

LENGTH: 757 words

DATELINE: PEKING


Belasting ontduiken was geen kunst in China, maar de regering stelt orde op
zaken. Nederland-adept Yang Bin werd deze maand het volgende prominente
slachtoffer.

De gewoonte van Chinese tycoons om geen belasting te betalen begint ze op te
breken. De Nederlands-Chinese orchideeenkoning Yang Bin weet daar alles van.
Vorige week was deze flamboyante megalomaan nog gouverneur van een geplande
kapitalistische enclave in Noord-Korea. Dee week is hij in China onder
huisarrest geplaatst.

In geen enkel land zijn zoveel jonge mensen zo snel zo rijk geworden als in
China. Vijftien, twintig jaar geleden waren het nog boerenjongens of
partij-apparatsjiks, nu zijn het multimiljonairs die de meest fameuze uitspraak
van China's vorige leider Deng Xiaoping, 'rijk worden is glorieus', tot de hunne
hebben gemaakt. En die rijkdom willen ze tonen.

Li Qinfu houdt kantoor in een kopie van het Capitool in Washington, met op de
koepel een zes meter hoog standbeeld van zichzelf. Zhang Yue zetelt in een
'Frans' kasteel met uitzicht op een 'Egyptische' piramide. Anderen hebben het
Witte Huis of de Verboden Stad nagebouwd.

Yang Bin bleef zijn adoptieland Nederland trouw: gasten ontving hij in het
Paleis op de Dam, in het hart van het door hemzelf gebouwde Holland Dorp in de
noord-Chinese stad Shenyang.

Veel nieuwe rijken waren managers van staatsbedrijven. Maar er zijn er ook die,
zoals Yang Bin, een fortuin hebben opgebouwd dankzij de juiste vrienden op de
juiste plaatsen.

Wat de nieuwe rijken verenigt, is hun fiscale fobie. Van de vijftig rijkste
Chinezen op de lijst van het tijdschrift Forbes waren er deze zomer maar vier
bij de belastingdienst bekend. Ontduiken was geen kunst, want die dienst is een
zootje. Onder Mao bestond ze niet en in haar huidige vorm dateert ze van 1994.

Tot voor kort had de dienst maar twee grote doelgroepen: de zware
staatsindustrie en buitenlandse investeerders. De meest dynamische en snelst
groeiende economische groep bleef echter grotendeels buiten beeld: de nationale
private ondernemers, ruim twee miljoen in getal. Krijgen ze een
belastinginspecteur op bezoek, dan overleggen ze graag valse reCu's - die zijn
overal te koop - of ze treffen een prettige regeling.

De regering wil een eind maken aan het grootscheepse gezwendel, dat China een
slechte reputatie geeft en veel onvrede wekt bij de gewone man. Een zuivering
onder de private ondernemers is ook politiek gewenst. Het is een gebaar aan
degenen die zware kritiek hebben op het besluit van partijleider Jiang Zemin om
kapitalisten, die 'bloedzuigers van de werkende klasse' (Mao), toe te laten tot
de communistische partij.

Een tweede reden om corruptie te bestrijden is dat Peking dringend geld nodig
heeft: de lokale besturen zijn meestal blut, het begrotingstekort is opgelopen
door kapitaalinjecties in publieke werken en de staat is zo'n 125 miljard euro
schuldig aan achterstallige pensioenen.

Na het uitschakelen van een paar notoire boeven heeft men daarom nu de
belastingzwendelaars in het vizier. In juli gelastte premier Zhu Rongji een
offensief tegen de ontduikers. Verklikkers werd een beloning in het vooruitzicht
gesteld.

Een van de eerste arrestanten was bekend in alle huiskamers: de filmster en
zangeres Liu Xiaoqing, die tien jaar geleden een zakenimperium stichtte.
Tientallen showbizz-sterren en hun agenten wisten niet hoe snel ze zich naar het
belastingkantoor moesten spoeden. Vorige maand vluchtte de op twee na rijkste
Chinees, de automagnaat Yang Rong, met medeneming van een miljard yuan (123
miljoen euro) naar de VS.

En toen was het de beurt aan Yang Bin, met 900 miljoen euro de op een na
rijkste. Hij heeft nog geprobeerd zijn probleem te reduceren tot een kwestie van
achterstallige belasting. Maar de aankoop van de grond voor zijn themapark
Holland Dorp zou een louche affaire zijn geweest, en de inkomsten van Yangs
bloemenbedrijf zouden met een factor 21 zijn opgeblazen. De notering van het
bedrijf op de beurs van Hongkong is opgeschort, de aandelenkoers was met 90
procent gedaald.

De toekomst van Yang Bin en zijn business ziet er somber uit. Noord-Korea zal
naar een nieuwe gouverneur van zijn nog niet eens gestichte enclave moeten
omzien.

Holland Dorp in het Chinese Shenyang. Het themapark is een project van zakenman
Yang Bin, die deze week onder huisarrest is geplaatst op verdenking van
belastingontduiking.

FOTO AP

Binnenlandse politiek ; Fraude en corruptie ; Belastingontduiking ; Recht ;
Criminaliteit ; Delicten ; Politiek en Staat

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              24 of 111 DOCUMENTS

                                 de Volkskrant

                                October 17, 2002

Een groot slap zootje

BYLINE: ARNOLD VONK

SECTION: Media; Pg. 19

LENGTH: 578 words


'IK ZOU alle politici willen verzuipen. Het zijn allemaal bedriegers in Den
Haag.' Vrij Nederland is de afgelopen weken gaan buurten in de historische
binnenstad van Almere. De gewone man is aan het woord, en staat er fraai op. En
de gewone man voelt zich in de steek gelaten. Door de PvdA. 'Pim zei waar het op
staat, dat de PvdA een groot slap zootje is.' De gewone man stemde daarom LPF.
En zegt nu wellicht weer dat hij alle politici zou willen verzuipen. Maar VN was
toen al af.

Het is tekenend. De ene chaos in de LPF is nog niet beschreven of een andere
crisis maakt het artikel al gedateerd. Niets tegen te doen, maar deze week is
het wel heel erg balen. Kabinet gevallen, alle stukken gedateerd. Toch hing het
voor de weekbladen al in de lucht. 'Zonder Pim gaat het niet', is het
hoofdverhaal van VN. 'Nieuwe verkiezingen!', roept H.J.A. Hofland in De Groene
Amsterdammer. 'Breng dit kabinet ten val; het rust op kiezersbedrog.' Elsevier
heeft het zelfs al over de boedelverdeling. 'De LPF vernietigt zichzelf en
sleurt het kabinet naar de afgrond. Maar de nieuwe wind die Fortuyn door de
politiek heeft laten waaien, steekt nu in alle partijen op, onder academici en
in de media. Een klein halfjaar na de moord luidt de conclusie dat de LPF zonder
haar eerste man inderdaad niet aan de verkiezingen had moeten deelnemen. Nu
verhinderen ze de uitvoering van zijn plannen.'

Ondertussen is Vrij Nederland erachter dat Fortuyns adagium 'Ik zeg wat ik denk
en ik doe wat ik zeg' gestolen is uit de film Heat uit 1995. Boevenjager Al
Pacino: 'I say what I mean and I do what I say.' VN: 'Fortuyn veerde op uit zijn
fauteuil. Even vertalen en hup, de meest succesvolle verkiezingsslogan van het
jaar was geboren.' De vraag is alleen wie deze slagzin in de komende
verkiezingen zal gaan gebruiken.

En ondertussen is de PvdA er nog steeds niet klaar voor. HP/De Tijd had een
vraaggesprek met Wouter Bos, beoogd partijleider en dus ook lijsttrekker. Over
de boosheid van Nederlanders over het misbruik van onze gastvrijheid door
radicale moslims, verwoord door Ayaan Hirsi Ali: 'We moeten nu niet gaan doen
alsof we in een paar maanden tijd een discussie kunnen afronden die we vele
jaren hebben laten liggen. Ik heb het begin van een idee op een aantal punten,
maar ik ben er nog niet klaar mee.'

Dat wordt oppositievoeren zo.

Dan is er nog de ruzie tussen HP/De Tijd en NRC Handelsblad die al een tijdje
schijnt te duren. Laatste slag: een acht pagina's tellende cover story in HP
over 'de bekrompenheid van een liberale krant'. Het blijkt vooral een tirade
tegen columnisten en commentatoren, maar de lezer wordt het verhaal ingetrokken
met de zin: 'Net als de politieke elite is de krant besmet geraakt met het virus
van de arrogantie.'

HP is op zijn beurt op een hoop gegooid met rechtse blaadjes van de Nieuwe
Nationale Partij en andere fascisten, door het antifascistische actieblad Alert.
Nieuwe Revu belde HP's hoofdredacteur erover op, maar die vindt het 'zo
kolderiek dat het me moeite kost het serieus te nemen'.

De BBC ten slotte nam de premier niet serieus toen die vorige week de
regeringsverklaring voorlas over de dood van Claus. 'As you can see', hoorde Rob
de Nijs de commentator zeggen, 'the news reader is also emotionally moved.' De
Nijs in Revu: 'Ik vind dat wel grappig. Balkenende lijkt op een nieuwslezer.'
Misschien kan hij dan toch nog een rol spelen bij Katja en Bridget.

Tijdschriften ; Media ; Pers

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              25 of 111 DOCUMENTS

                                 de Volkskrant

                                October 16, 2002

'Kort en opvallend persoonlijk' ; Carla Mahawat Khan van Aakhri Bidaai,
uitvaartfirma voor allochtonen

SECTION: Binnenland; Pg. 3

LENGTH: 221 words


Professioneel gezien was een ding voor verbetering vatbaar: de vlag over het
hoofdeinde van de kist lag niet helemaal recht. Het viel me op dat niemand dat
tijdig opmerkte en herstelde.

Maar verder was het prachtig, aangrijpend, indrukwekkend. Het was een echte
stoet, een pijnlijke stoet. Bij zo'n uitvaart is het van groot belang dat alles
rustig en volgens plan verloopt. Dat komt de rouwverwerking ten goede. Het is
heel moeilijk om een uitvaart tot in de puntjes te organiseren. Ondanks de
lakeien en de koets had het een strak en modern voorkomen; de kleur paars was
goed gekozen. Wat dat betreft vond ik het niet ouderwets. Het is gegaan zoals
wij dat doen. Het was een staatsbegrafenis. De samenkomst was kort, krachtig en
opvallend persoonlijk.

Ik ben blij voor Beatrix dat het zo persoonlijk kon zijn. Ze zit toch in een
lastige positie, omdat ze veel verdriet heeft maar niet alles publiekelijk kan
tonen. Dinsdag had ik een soortgelijke uitvaart: een moeder met drie zoons. Dat
waren gewone burgers. Beatrix voelt denk ik hetzelfde verdriet, maar moet zich
aan de regels houden van een staatsbegrafenis. Maar ik kon merken dat ze zelf
ook een belangrijke inbreng bij de uitvaart heeft gehad.

Koningshuizen ; Leven en dood ; Algemeen ; Recht ; Politiek en Staat ;
Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              26 of 111 DOCUMENTS

                                 de Volkskrant

                                October 15, 2002

Caissieres en dokters moeten verbaal terugmeppen

BYLINE: CARIEN OVERDIJK

SECTION: Economie; Pg. 16

LENGTH: 784 words


Als iets je niet bevalt, dan trek je je scheur open. Nog beter, sla erop.
Terwijl premier Balkenende het volk voorhoudt dat normen en waarden belangrijk
zijn, tonen enkele van zijn ministers en sommige Kamerleden het moderne
alternatief. Ze grijpen naar verbaal en fysiek geweld om snel hun zin te
krijgen.

Daarmee heeft Den Haag, zoals Pim het wilde, weer aansluiting met de
maatschappij. Want niet alleen op straat, maar ook in treinen, winkels,
ziekenhuizen en andere instellingen is agressie al gewoon. Medewerkers van
Sociale Diensten krijgen er speciale trainingen voor en verder houden we de
woeste medemens met steeds meer bewakers, blauw en pasjessystemen een beetje in
toom.

Twee handleidingen voor een professionele omgang met agressie komen dus niks te
vroeg. Een trio Amsterdamse adviseurs schreef Agressiemanagement, bedoeld voor
leidinggevenden. En een opleider van het trainingsinstituut Schouten & Nelissen
richt zich met Waar halen ze het lef vandaan? tot de veelal laaggeschoolde
dienstverleners die van hun klanten de wind van voren krijgen.

De boeken zijn het lezen dik waard en vullen elkaar op veel fronten aan. Maar
Waar halen ze het lef vandaan? schiet zijn doelgroep voorbij. Terwijl de titel
de geuniformeerde brigades en baliemedewerkers nog wel zal verleiden om het boek
open te slaan, verzandt de tekst daarna in onnodig dure woorden (cumulatief
effect), agogisch jargon (interactief proces), taalfouten ('de gevolgen van
agressie leiden tot') en een warrige opmaak.

Auteur De Groot had een betere eindredactie verdiend, want zijn psychologische
verhandeling is pakkend genoeg. Hij beschrijft wat een agressor zoal drijft en
hoe mensen op uiteenlopende manieren pressie en verbaal geweld kunnen incasseren
en pareren. Hij laat ook zien dat de grens tussen dader en slachtoffer lang niet
zo scherp is als iedereen denkt en geeft markante praktijkvoorbeelden.

Verder wijdt hij een passage aan het nog weinig besproken verschijnsel van
instrumentele agressie: het doelbewuste en beheerste gebruik van woede,
hulpeloosheid of verhulde dreigementen om je zin te krijgen. De Groot zegt het
zelf niet, maar juist deze manipulatie is in de 'betere' kringen enorm populair.
Machthebbers hebben vaak met instrumentele agressie hun positie bereikt.

Dit boek verdient een grondige herbewerking voor al die belaagde taxichauffeurs,
ehbo'ers, caissieres en receptionisten. Maar huisartsen en bedrijfstrainers die
willen snappen hoe agressie werkt, kunnen al met deze gemankeerde editie aan de
slag.

Het beknopte en goed verzorgde Agressiemanagement bedient juist een bredere
doelgroep dan die waar de kafttekst op mikt. De praktische en raak verwoorde
tips in dit boek zijn goed voor plantsoenmedewerkers en bedrijfsdirecteuren. Het
beleidsdeel is wat summier, maar wel compleet en overzichtelijk. Veel aandacht
is er voor de rottigheid die Jan-met-de-pet over zich heen krijgt. Handig voor
Jan en essentiele kost voor Jans managers.

In Agressiemanagent is de analyse van agressief gedrag niet gebaseerd op
psychische motieven en maatschappelijke aanleidingen, maar op het mikpunt en de
intensiteit ervan. Zo onderscheiden de auteurs mensen die zichzelf beklagen of
zelfs verwonden (a-gedrag), mensen die bedrijfsregels aanvechten of vernielingen
aanrichten (b-gedrag), en mensen die een functionaris persoonlijk aanvallen
(c-gedrag).

Voor a- en b-gedrag bieden de auteurs een werkbaar recept onder het motto: beter
niet buigen (toegeven), ook niet barsten (afkappen), maar begripvol en
informatief ombuigen. Ze geven instructieve voorbeelden met een bibliothecaresse
en een vuilnisman in de hoofdrol.

C-gedrag moet ook omgebogen, maar hier schrappen de auteurs de ingredienten
begrip en informatie. C-gedrag is zo dwingend dat de reactie ook dwingend moet
zijn: een keer negeren, een keer tot de orde roepen, en dan de aggressor
onherroepelijk met woorden klem zetten.

De twee boeken tonen welke hoge eisen de alledaagse agressie stelt aan de
conditie en vaardigheden van mensen in de frontlinies. Managers kunnen
maatregelen nemen om agressie te voorkomen, maar de dienstverleners die alles
moeten opknappen - zo dicteert trouwens ook de Arbowet - verdienen een stevige
training als basis en een goede opvang na elk incident.

Klaas Groot, Waar halen ze het lef vandaan? Thema, 181 pagina's,

Euro 17,50.

ISBN 90 5871 192 7

Hans Koning, Rob van Meurs en Herman Roest, Agressiemanagement. Academic
Service,

90 pagina's, Euro 18,95.

ISBN 90 5261 423 7

FOTO MARCEL VAN DEN BERGH

Geweldsdelicten ; Beroepsgroepen ; Non fictie ; Kunst en Cultuur ; Kunst ; Taal-
en Letterkunde ; Economie ; Recht ; Criminaliteit ; Delicten

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              27 of 111 DOCUMENTS

                                 de Volkskrant

                                October 15, 2002

Uitvaart Wilhelmina was begin nieuwe tijd ; Slechts de minuten in de grafkelders
bleven buiten oog tv; Niemand waagde het een knuffel naar de koets te werpen

BYLINE: VAN ONZE VERSLAGGEVER BERT WAGENDORP

SECTION: Binnenland; Pg. 2

LENGTH: 1345 words

DATELINE: AMSTERDAM


Bij de uitvaart van prinses Wilhelmina raakten negentiende eeuw en
democratisering elkaar. De meeste Nederlanders volgden de tocht thuis voor de
buis. En in de Nieuwe Kerk was voor het eerst ook 'het gewone volk'
vertegenwoordigd.

Een los nummer van de Volkskrant kostte 15 cent en er moeten er die dag, 10
december 1962, heel wat zijn verkocht. De openingskop was althans intrigerend
genoeg voor een knappe oplagestijging: 'Witte herinnering aan onsterfelijke
dode'. De onsterfelijke dode was de op 28 november 1962 ontslapen 'oude
koningin', prinses Wilhelmina. Op zaterdag 8 december was zij bijgezet in de
grafkelder van de Oranjes in de Nieuwe Kerk in Delft, een prive-mausoleum dat
vervolgens bijna veertig jaar gesloten zou blijven.

De uitvaart van Wilhelmina was de derde grote Oranje-begrafenis in de twintigste
eeuw. De andere twee vonden plaats in 1934, het jaar waarin zowel
koningin-moeder Emma - de echtgenote van koning Willem III - als prins Hendrik,
de onstuimige gade van Wilhelmina, kwam te overlijden. Met de dood van
Wilhelmina stierf het huis van Oranje feitelijk uit: zij was de laatste telg uit
de mannelijke lijn van het Nederlandse vorstenhuis. Met Juliana kwam het huis
Von Mecklenburg-Schwerin op de Nederlandse troon, met Beatrix de dynastie Von
Lippe-Biesterfeld. Slechts een speciale wet - die regelde dat overerving
voortaan ook in de vrouwelijke lijn kon plaatsvinden - hield Oranje boven.

Wie de krantenverslagen van de begrafenis van Wilhelmina terugleest, ziet hoe
binnen traditionele kaders de contouren van een nieuwe tijd zich aftekenen; hoe
de cultuur van de negentiende eeuw raakt aan de naderende democratiseringsgolf.
Dat manifesteerde zich bijvoorbeeld in de kerk, waar behalve royalty en
hoogwaardigheidsbekleders ook 'het gewone volk' een plaats had gevonden. Uit
elke provincie en elk van de grote steden hadden vijftig personen uit de
bevolking een uitnodiging ontvangen. Dat was nooit eerder vertoond. In de kerk
waren 2700 personen, bij de begrafenis van prins Hendrik waren dat er 900.

De Volkskrant had in een hoofdredactioneel commentaar na de begrafenis van
koningin-moeder Emma nog geklaagd dat in de kerk slechts 'autoriteiten,
ministers, staatsraden, deputaties uit de Staten-Generaal,
hoogwaardigheidsbekleders, gezanten en vertegenwoordigers van onderscheidene
corporaties en colleges', aanwezig waren. En geen gewone mensen. Toen die er 28
jaar later wel waren, was dat ook voor de dienstdoende Volkskrant-verslaggever
even wennen. Hij ontwaarde in de kerkbanken 'duidelijk boeren- en vissersvolk'
en ander 'uit zijn dagelijks werk weggelopen volk'. Dat volk kon nog hoogst
merkwaardig uit de hoek komen ook. 'Och arm, ze heeft het te kwaad gehad, de
Koningin', fluisterde naast mij een naamloze volksvrouw', schreef de journalist
met licht dedain.

Dat een nieuwe tijd zich aandiende maar dat zulks nog niet door iedereen werd
herkend, bleek ook uit de schattingen van het aantal mensen dat langs de route
van het Paleis Lange Voorhout naar Delft zou staan. De politie verwachtte dat
meer dan twee miljoen mensen Wilhelmina de laatste eer zouden komen bewijzen,
afgaande op de belangstelling voor de uitvaart van Emma 28 jaar eerder.
Automobilisten werd verzocht een stuk wit karton met een diagonaal zwart kruis
aan de voorruit te bevestigen, zodat de politie hen naar de speciale
parkeerplaatsen kon verwijzen.

Uiteindelijk stonden er veel minder dan een miljoen mensen langs de kant. De
meeste Nederlanders zaten gezellig thuis voor de buis, voor wat als een van de
eerste grote media-events van de Nederlandse televisie kan worden gezien - het
eerste, de actie Open het Dorp, was een paar weken eerder, het tweede volgde een
paar maanden later, toen in Friesland de Elfstedentocht werd verreden. Tien
reportagewagens waren uit Hilversum vertrokken om de verbindingen tot stand te
brengen. Langs de route van de rouwstoet stond het ongehoorde aantal van
zeventien tv-camera's en de gebeurtenissen in de Nieuwe Kerk werden vastgelegd
door nog eens drie camera's. Onder leiding van regisseur Siebe van der Zee waren
130 NTS'ers actief, onder wie zes reporters. De beelden werden naar zestien
Eurovisie-landen verstuurd.

De Telegraaf had moeite met de nieuwe ontwikkelingen. De krant constateerde dat
het voornamelijk oudere Nederlanders waren geweest die de koude voor lief hadden
genomen, terwijl de jongeren bij de kachel naar tv hadden gekeken. Dat achtte de
krant een betreurenswaardige ontwikkeling, want: 'Slechts zij die wind en kou
trotseerden, hebben de indrukwekkende en tegelijk ontroerende uitvaart van
Prinses Wilhelmina werkelijk meegemaakt.'

De Tijd/De Maasbode zag dat anders en voelde de tijdgeest beter aan. 'De N.T.S.
verdient ongetwijfeld hulde voor het feit, dat zij erin slaagde het Nederlandse
volk zo nauw en zo doeltreffend te betrekken bij een historische, nationale
plechtigheid.' Slechts de acht minuten die de koninklijke familie na de
bijzetting van de kist in de grafkelder verwijlde, bleven buiten het oog van de
camera's.

Wilhelmina was niet de meest modernistisch ingestelde monarch, maar dat de
televisie haar uitvaart zo uitgebreid in beeld bracht, geschiedde uitdrukkelijk
op haar verzoek. Niet zozeer om nog eenmaal in het middelpunt van de
belangstelling te staan, maar om een hoger doel. Wilhelmina wilde een zo groot
mogelijk deel van haar volk tonen dat haar dood niet gezien moest worden als het
einde, maar als een nieuw begin. Vandaar de witte begrafeniskoets en de acht in
witte dekkleden gehulde paarden voor hofkoetsier Loman; koets en dekkleden waren
28 jaar eerder ook gebruikt bij de begrafenis van Prins Hendrik, die dezelfde
levensopvatting als Wilhelmina was toegedaan, zij het dat zijn praktische
invulling daarvan bij leven sterk van de hare verschilde.

Wilhelmina wilde geen officiele rouw en geen rouwmuziek en wenste tevens in de
kerk geen zwarte kleding: de uitvaart moest een laatste manifestatie worden van
haar christelijke levensovertuiging en haar levenscredo: Christ avant tout,
Christus voor alles. Het openingslied van de rouwdienst getuigde daar ook van:
'Ontwaakt Gij die slaapt en sta op uit de doon'. 'Rouwen, maar toch normaal
doorwerken', omschreef de voormalige vakbondskrant de Volkskrant op 30 november
de gewenste geestesgesteldheid: er zat per slot van rekening een economische
boom aan te komen, dus van gelanterfanter kon geen sprake zijn.

Degenen die de moeite namen langs de route de twee kilometer lange rouwstoet
gade te slaan, deden dat in diep stilzwijgen. Geen applaus. 'Indrukwekkende
stoet trekt op een sfeervolle winterdag langs brede rijen zwijgende mensen',
kopte De Tijd/De Maasbode. Niemand waagde het een knuffel naar de koets te
werpen.

Een enkeling onder de 9000 militairen langs de route werd bevangen door de kou,
maar dankzij het Rode Kruis, dat de soldaten voorzag van 'vitaminepillen,
pepermuntjes en suikerklontjes', viel het aantal slachtoffers mee. In Delft
zetten 'huismoeders langs de route liters koffie, waarmee zij hun echtgenoot of
zoon de straat opstuurden om met de opbrengst het huishoudbudget te verlichten'.
Een kopje kostte 35 cent.

De zondagochtend na de uitvaart aanvaardde koning Frederik van Denemarken
[#152]een van de drie aanwezige buitenlandse monarchen, Boudewijn van Belgie en
Olav van Noorwegen waren er ook[#152] de terugreis naar Kopenhagen: te Utrecht
werd zijn koninklijke salonwagen aan de Scandinavie Express gekoppeld. Tussen 11
en 15 december trokken naar schatting 100 duizend Nederlanders als laatste
eerbewijs langs de nieuwe sarcofaag in de crypte van de Nieuwe Kerk. Daarna
brachten op zaterdagavond 15 december werklieden de zware afsluitende steen van
de kelder weer aan.

Het zou nog een kleine tweeenhalf jaar duren voor kroonprinses Beatrix in de
tuinen van Drakensteyn werd aangetroffen met een Duitse diplomaat.

De begrafenisstoet van Wilhelmina in Den Haag. FOTO ANP

Koningshuizen ; Naoorlogse geschiedenis ; Kunst en Cultuur ; Geschiedenis ;
Recht ; Politiek en Staat ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              28 of 111 DOCUMENTS

                                 de Volkskrant

                                October 14, 2002

The Sopranos

SECTION: Media; Pg. 12

LENGTH: 156 words


The Sopranos, dat de afgelopen drie jaar een grote schare fans heeft verzameld
in de Verenigde Staten, Canada, Australie, Duitsland, Frankrijk en
Groot-Brittannie, is nu ook te zien in Nederland. De serie over maffiabaas en
familieman Anthony Soprano heeft onder meer prijzen gewonnen bij de Golden Globe
Awards en de Emmy Awards.

Tony Soprano stort in door de steeds groter wordende druk van de problemen
binnen zijn familie. Schoorvoetend biecht hij zijn angsten op tegen de koele
psychiater dr. Jennifer Melfi. Er is hem alles aan gelegen deze bezoeken geheim
te houden.

The Sopranos gaat niet over de hoogste regionen van de mafia, maar juist over de
gewone man binnen de maffiapiramide, de middenstand. Personages en hun karakters
zijn belangrijker dan actie. Niet dat er geen geweld in de serie voorkomt, The
Sopranos is soms keihard, maar vol zwarte humor en verrassende plotwendingen.

Nederland 3, 23.10 uur.

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              29 of 111 DOCUMENTS

                                 de Volkskrant

                                October 9, 2002

Prinsen openen dodenwake voor hun vader ; Prins Claus; Koningin doet 'met grote
droefheid' aangifte in Staatscourant

BYLINE: VAN ONZE VERSLAGGEVER

SECTION: Binnenland; Pg. 3

LENGTH: 616 words

DATELINE: AMSTERDAM


De prinsen Willem-Alexander, Johan Friso en Constantijn hebben dinsdagmiddag de
dodenwake geopend bij hun overleden vader. Het stoffelijk overschot van prins
Claus is dinsdag overgebracht van Paleis Huis ten Bosch naar Paleis Noordeinde
in Den Haag.

De drie prinsen begeleidden het lichaam van hun vader op zijn tocht. Over de
lijkkist lag de Nederlandse vlag gedrapeerd. De stoet arriveerde onder applaus
van honderden belangstellenden die zich hadden verzameld op de Paleispromenade.

Koningin Beatrix heeft dinsdag in een speciale editie van de Staatscourant 'met
grote droefheid' aangifte gedaan van het overlijden van haar man. Prins
Constantijn heeft laten weten dat hij geen vlaggen wil op zijn verjaardag
aanstaande vrijdag.

Prins Claus ligt opgebaard in een dichte kist in een speciaal ingerichte
'chapelle ardente'. De komende dagen is er gelegenheid om hem de laatste eer te
bewijzen. Voormalige premiers van Nederland, ministers van Staat, de president
van het Internationaal Gerechtshof en leden van het corps diplomatique zijn
vanmiddag als eerste aan de beurt.

Daarna volgt een stoet hoogwaardigheidsbekleders onder wie bewindslieden en
leden van de Eerste en Tweede Kamer. Zij defileren langs de baar en kunnen het
condoleanceregister ondertekenen. Vandaag herdenken de Eerste en Tweede Kamer
prins Claus in een speciale bijeenkomst.

Donderdag kunnen gewone burgers afscheid nemen van de prins. Palais Noordeinde
is van negen uur 's morgens tot elf uur 's avonds open voor publiek. Tot zondag
kunnen belangstellenden de laatste eer bewijzen.

Het Haagse vervoerbedrijf HTM zet pendelbussen in tussen Paleis Noordeinde, het
Malieveld en het Centraal Station. Voor minder validen rijden taxibussen. Voor
de rijen wachtenden zijn dranghekken geplaatst. Burgemeester Deetman van Den
Haag heeft gezegd dat voor koffie en thee wordt gezorgd.

In Den Haag wordt om een uur vandaag een noodverordening van kracht. Die geldt
tot en met volgende week dinsdag, de dag van de uitvaart. In het kader van de
verordening zijn straten in de buurt van Paleis Noordeinde afgesloten om plaats
te geven aan de rijen wachtenden.

Op de dag van de uitvaart moeten cafes en bordelen langs de route van de
rouwstoet hun deuren sluiten. Deetman doet een beroep op winkels om 's ochtends
ook hun deuren te sluiten en in hun etalages soberheid en ingetogenheid in acht
te nemen.

De burgemeester heeft burgers en bedrijven verder verzocht geen dingen te doen
die de plechtigheden kunnen verstoren. Op de dag van de uitvaart zijn alle
basisscholen in Den Haag gesloten.

H. van Oorschot, de burgemeester van Delft, waar het lichaam van prins Claus zal
worden bijgezet in de Nieuwe Kerk, heeft gewaarschuwd voor grote
verkeersstremmingen op de dag van de uitvaart.

Diverse op- en afritten naar Delft zullen die dag gesloten zijn. Inwoners van de
stad zullen Delft moeilijk in en uit kunnen.

Delft is nog in overleg met de NS over het vervoer naar de stad. De NS is
vooralsnog niet van plan extra treinen in te zetten. Wel zullen alle treinen op
het traject Rotterdam-Den Haag stoppen in Delft. Delft overlegt nog met de NS of
er extra maatregelen zullen worden genomen als er meer dan 35 duizend mensen op
de uitvaart af komen.

In de stad worden videoschermen neergezet waarop de plechtigheid te volgen is.
Delft geeft al zijn ambtenaren een vrije dag en adviseert ook scholen hun deuren
te sluiten.

De kist met het stoffelijk overschot van prins Claus wordt onder het oog van
zijn drie zoons uit de lijkwagen gehaald en in Paleis Noordeinde gezet. FOTO
RAYMOND RUTTING - DE VOLKSKRANT

Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              30 of 111 DOCUMENTS

                                 de Volkskrant

                                October 7, 2002

Poezie op een met perzen bekleed parket ; Literair Paspoort brengt dichtkunst in
alle talen

BYLINE: VAN ONZE MEDEWERKER PETER SWANBORN

SECTION: Kunst; Pg. 11

LENGTH: 667 words

DATELINE: DEN HAAG


Achtenveertig internationale dichters droegen tijdens het Literaire Paspoort hun
poezie voor. In statige, Haagse ambassadeurswoningen, met schilderingen aan de
muur, kristal aan het plafond. Soms krijgt hun werk onverwacht een actueel en
politiek tintje.

'De vrijheid van het woord heeft de waarde van het woord verminderd', zei de
Roemeense dichteres Ana Blandiana dit weekend in de ambassade van haar land in
Den Haag. 'De strijd met de censuur van de politiek hebben we gewonnen, maar het
is duidelijk dat we op het gevecht met de economische censuur nog geen antwoord
hebben.' Blandiana, wier laatste bundel slechts een oplage van duizend
exemplaren kende in tegenstelling tot de honderdduizend van voor de revolutie,
sprak op Literair Paspoort, het tweejaarlijkse poeziefestival dat met de
vaderlandse politiek ook heel wat te stellen heeft gehad.

Het internationale broertje van het al langer bestaande Dichter aan Huis onstond
vier jaar terug, maar werd twee jaar geleden op het allerlaatste moment
afgeblazen. De toenmalige staatssecretaris van Cultuur, Rick van der Ploeg, vond
poezie in ambassadeurswoningen te elitair.

Dit jaar sprong de gemeente Den Haag voor een keer bij en nam de ontbrekende
overheidssubsidie voor haar rekening. Zo konden opnieuw een kleine duizend
bezoekers in een idyllische situatie naar poezie luisteren. Kristal aan het
plafond, stillevens aan de muur, perzen op het parket. Een ieder koos een
'landenpakket' van drie residenties per dag uit en in elk van deze trof men een
dichter uit het gastland plus een bekende Nederlandse dichter.

Blandiana werd vergezeld door Rutger Kopland, de Zuid-Afrikaan Lesego
Rampolokeng door Mustafa Stitou, de Australier Robert Gray door Gerrit
Kouwenaar. In totaal 48 dichters op 24 locaties waaronder voor het eerst ook de
ambassade van Nigeria. Hier geen antiek of sfeerverlichting, maar gewoon de
kamer met de visumloketten. Daar lazen de Niyi Osundare en Ilja Leonard
Pfeijffer hun uitbundige gedichten.

Osundare had veel succes met een gedicht over Otis Redding dat hij besloot met
een door iedereen mee te zingen en mee te klappen 'A-a-a-amen'. Pfeijffer kreeg
instemmende kreuntjes dankzij zijn unieke mengsel van retoriek en erotiek. Zeer
toepasselijk was zijn sarcastische gedicht 'lilalente' dat met regels als 'pink
(petronella) parlevliet de ree/ gaat in de tuin een tuiltje tulpenblommen/
buiten aquarellen'.

Zondags moest het festival het stellen zonder de aan hartklachten lijdende
Kroatische dichter Slavko Mihalic en ook, tot verdriet van velen, zonder de
zaterdagavond overleden Vlaamse dichter Eddy van Vliet. In zijn plaats las Anne
Vegter een reeks tegendraadse liefdesgedichten.

Veel indruk maakte de Engelse dichter Jamie McKendrick in de museumwoning van de
Britse ambassadeur. Op speciaal verzoek las hij ook zijn klassieker 'Oude
geschiedenis' voor, een gedicht over een bijgelovig volk dat in paniek raakt
door een reeks vreemde gebeurtenissen. De slotregels klonken onverwacht actueel:
'Het jaar eindigde vol angst voor oorlog/ Het jaar daarop begon met
onheilspellende voortekenen.'

Ondanks de intieme sfeer leek het publiek toch wat geintimideerd door de rijkdom
van de residenties. Een probleem dat minder speelt bij het voor de oneven jaren
geplande Dichter aan Huis dat echter door zijn geheel Nederlandstalige opzet
literair minder interessant is. En wanneer krijg je als gewone burger de kans om
de metershoge muurschilderingen in de achttiende-eeuwse woning van de Zweedse
ambassadeur aan het Lange Voorhout te bewonderen?

Daar stak Benno Barnard flink de draak met zichzelf en zijn collega's: 'dove
filosofen die toegewijd krabben/ op een viool'. En ook hier wist het publiek
niet zeker of het dit aanbod serieus moest nemen: 'Vergeef ons/ ons ontroerend
geknoei met dt's en details./ In de hoop dat de wind zich vermengt met ons werk/
schrijven wij onze verliefde gedichten/ aan jullie.'

Kunst en Cultuur ; Kunst ; Taal- en Letterkunde ; Literatuur

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              31 of 111 DOCUMENTS

                                 de Volkskrant

                                October 5, 2002

Weg met de deftigheid

BYLINE: DOOR PETER GIESEN

SECTION: Forum; Pg. 9

LENGTH: 1785 words


Elke nieuwe partij heeft het moeilijk, maar de LPF maakt het wel heel bont. Ze
introduceert de stijl van de commerciele tv op het Binnenhof. De LPF is Big
Brother: zet 26 willekeurig geselecteerde mensen in een fractie en volg ze de
hele dag met camera's. De rest gaat vanzelf.

IN DE Easyjet naar Barcelona raakte Meindert Fennema, hoogleraar politicologie
aan de Universiteit van Amsterdam, aan de praat met een exploitant van
0906-sekslijnen. Toen de man hoorde dat Fennema politicoloog was, veerde hij op.
Hij vertelde dat hij lid kon worden van de Provinciale Staten in Zuid-Holland
voor de LPF. En men had hem verteld dat hij daarvoor 29 duizend gulden zou
krijgen in ruil voor een dag werken per maand. Dat leek hem wel wat.

De politicoloog moest de bijna-politicus enigszins teleurstellen. Wie het
Statenlidmaatschap een beetje serieus neemt, en de stukken leest, is al snel een
week per maand kwijt. 'Het gezicht van de man betrok een beetje', zegt Fennema.
'Ach, zei hij, eigenlijk is politiek ook niets voor mij.'

Het tekent de LPF, zegt Fennema. Een partij zonder structuur, zonder
ideologische bedding, zonder geschiedenis en helaas ook zonder leider. De
Tweede-Kamerfractie is een bijna willekeurig geselecteerd gezelschap, dat
zichzelf plotseling terugvindt in het centrum van de macht, bijna 24 uur per dag
gevolgd door de camera's. Deze week bezweek de fractie bijna onder de druk.
Daarmee lijkt het populisme in Nederland al tot zelfontbranding over te gaan
voordat het goed en wel van de grond is gekomen, zegt Fennema.

De LPF moet niet te snel worden afgeschreven, vindt daarentegen politicoloog
Paul Lucardie van het Documentatiecentrum voor Politieke Partijen van de
Rijksuniversiteit Groningen. Elke nieuwe partij gaat vroeg of laat door een diep
dal. Zelfs in het brave Gereformeerd Politiek Verbond werden in de jaren vijftig
verhitte discussies gevoerd: moest het GPV streven naar regeringsdeelname of een
getuigenispartij worden? In de jaren zestig werden in de Boerenpartij heftige
ruzies uitgevochten, die uiteindelijk tot de afscheiding van Binding Rechts
leidden. En ondanks hun leeftijd vochten de Kamerleden van de ouderenpartijen in
de jaren negentig elkaar de tent uit.

Maar bij de LPF gaat het allemaal sneller, harder en intenser. De partij
introduceerde de cultuur van de commerciele televisie op het Binnenhof. In 1995
baarde oprichter Batenburg van het Algemeen Ouderenverbond nog enig opzien toen
hij zei dat Kamerlid Hendriks 'maar wat stond te bazelen'. LPF'er Eberhard
spreekt gewoon van 'dikke lul', zijn compaan Winny de Jong noemde ex-minister
Borst 'dat fossiel' en haar tegenstanders 'landverraders'.

De LPF is een partij van een nieuwe elite, zegt Fennema. LPF'ers zijn geslaagd
in het vastgoed, de muziekindustrie of als uitgever van motorbladen. Tot voor
kort waren ze uitgesloten van de macht, getuige de droevige carriere van Harry
Mens bij de VVD. Ze werden een beetje ordinair gevonden door de gevestigde
krachten, maar de LPF gaf de nieuwe elite een stem. 'Het gaat ze niet zo zeer om
de macht, maar om de legitimiteit en de maatschappelijke standing. Ze bulken van
het geld, maar worden toch nooit uitgenodigd voor de interessante feestjes',
denkt Fennema.

PARADOXAAL genoeg is de LPF ook een ode aan het amateurisme. Pim Fortuyn
hunkerde naar de elite, maar verketterde haar ook. De macht moest naar het
gewone volk, en naar de ondernemers, die met hun gezonde boerenverstand de
maatschappelijke werkelijkheid heel wat beter inschatten dan de bureaucratische
(linkse) elite. Maar de dans met de macht lijkt vooralsnog lastiger dan gedacht.

'De LPF-Kamerleden zijn mensen zonder enige ervaring, die bij hun economische
activiteiten ook gewend zijn zonder veel scrupules te opereren', zegt Fennema.

Lucardie: 'Bij D66 vond in de jaren zeventig ook een hevige strijd plaats,
waarbij het voortbestaan van de partij op het spel stond. Maar dat ging allemaal
op een buitengewoon beschaafde manier. Bij de LPF zijn het meer de vrije jongens
uit het nieuwe zakenleven. Die gedragen zich anders.'

Achteraf is het jaar 1989, toen de commerciele televisie in Nederland haar
intrede deed, een waterscheiding geweest. De publieke omroepen wilden het volk
verheffen, de commerciele omroepen proberen het slechts te reflecteren. Het
heeft even geduurd, maar het publieke en politieke leven gaat niet meer door een
filter van deftigheid en distantie. Op televisie wordt op directe en emotionele
wijze met elkaar gecommuniceerd. Waarom zou dat in de politiek anders zijn?

De verwikkelingen van de afgelopen week zijn al vergeleken met een van de grote
vernieuwingen van de commerciele televisie, de reality soap Big Brother. Volgens
Meindert Fennema is het nog sterker: de LPF-fractie is Big Brother. 'Je sluit 26
mensen op in het parlement. Ze kennen elkaar niet en zijn bijna at random
geselecteerd. Vervolgens worden ze de hele dag gevolgd door camera's. Dan zie je
dezelfde spectaculaire verwikkelingen als in het Big Brotherhuis. Er ontstaat
een strijd om hierarchie en gezag. De bewoners die niets te vertellen hebben,
komen in verzet tegen de bewoners die de dienst uitmaken.'

Fascinerend genoeg nam de politieke strijd ook de vorm van Big Brother aan, zegt
Fennema: 'Wie is de volgende die er uit moet?' De overgebleven LPF-Kamerleden
begonnen ook meteen met het ontruimen van de werkkamers van De Jong en Eberhard.
Waarschijnlijk wisten ze helemaal niet dat ze hiermee ernstige inbreuk maakten
op de Kamer-etiquette. De weggestemde BB-bewoners wandelen toch ook meteen met
hun koffertje het huis uit?

Het gevecht ging ook gepaard met de karakteristieke psycho babble van de reality
soap. 'Natuurlijk ben ik emotioneel, dat is ook goed', riep Winny de Jong. Met
haar openhartige uitspraken over haar manisch-depressiviteit zou ze zo kunnen
meedraaien in het circus van Endemol. 'Het is zeggen wat je denkt, heel direct
en heel open. En meteen met je problemen naar de media. Dat heeft de crisis
natuurlijk wel verergerd', zegt politicoloog Paul Lucardie. 'Het hoort ook een
beetje bij het populisme: wij zijn het volk, wij doen ons niet deftiger voor dan
wij zijn.'

OP HUN beurt lenen de media, inclusief de publieke omroep die haar pretentie van
volksverheffing grotendeels terzijde heeft geschoven, een gewillig oor aan
iedereen die zijn tegenstander voor 'dikke lul' uitmaakt. Een inhoudelijke
discussie is aanzienlijk minder spectaculair dan een bloederig gevecht.

De afgang van de LPF is geen nieuw verschijnsel. Zelfs de kaakslag die Kamerlid
Cor Alblas aan Parool-fotograaf Serge Ligtenberg uitdeelde, was geen
parlementaire primeur. Eind jaren zestig gaf VVD-senator Baas een klap aan zijn
collega Adams van de Boerenpartij. De reden: Baas had in het verzet gezeten,
terwijl Adams met de Duitsers had gecollaboreerd. In 1995 stak het Kamerlid
Verkerk van het Algemeen Ouderenverbond zijn been uit om politiek leider Jet
Nijpels te laten struikelen, nadat zij hem uit de fractie had gegooid.

'Het kost gewoon tijd om een eenheid te worden. Er moet ook een partijcultuur
ontstaan, die het mogelijk maakt om conflicten een beetje netjes op te lossen',
zegt Lucardie. In de oudere partijen vinden ook drama's plaats. In de jaren
tachtig werd VVD-leider Nijpels het slachtoffer van een coup. CDA-leider
Balkenende kwam pas boven na een paleisrevolutie. En vorige week nog implodeerde
de PvdA. Maar bij de oudere partijen wordt het drama verzacht door traditie en
mores. Het mes wordt glimlachend in de rug gestoken, het slachtoffer wordt
geparkeerd bij Veilig Verkeer Nederland, de Kampeerraad of een andere post in
het wijdvertakte netwerk van de partij. De leiders weten doorgaans hoe ze een
conflict moeten regisseren, zodat de pijnlijkste kantjes toegedekt blijven.

Fennema: 'In de LPF ontbreekt het aan een partijleider met een zeker gezag die
tegen een dissident Kamerlid kan zeggen: nu moet je morgen een persconferentie
houden waarin je bekend maakt dat je je terugtrekt om redenen van persoonlijke
aard. Want anders houd ik een persconferentie en dat is veel vervelender voor
jou.'

De LPF is, anders dan de oudere partijen, niet gevestigd op een samenhangend
netwerk. Zo heeft de PvdA een machtig netwerk in de politiek, overheidsdienst en
academische wereld. Zo'n netwerk dient niet alleen om elkaar te helpen, maar ook
om elkaar te controleren, zegt Fennema. Een sociaal-democraat met ambities in
deze sectoren, zal niet graag in ongenade vallen.

Fennema: 'Maar bij de LPF kan het seksexploitant Cor Eberhard helemaal niets
schelen als Eduard Bomhoff tegen zijn collega-hoogleraren zegt dat ze Eberhard
niet kunnen vertrouwen. De netwerken binnen de LPF overlappen elkaar niet, ze
zijn gefragmenteerd. Daarom wist Mat Herben ook niets van het Surinaamse
verleden van Philomena Bijlhout.'

Het populisme in Nederland kwam laat en lijkt ook weer snel te verdwijnen,
althans in zijn LPF-vorm. Politicoloog Fennema gelooft niet dat de LPF nog te
redden is. Ook Heinsbroek zal het tij niet kunnen keren, als hij al partijleider
wil worden. Fennema: 'Heinsbroek is een manager, die gewend is om tegen mensen
te zeggen: I'm afraid I'll have to let you go. En dan handelt zijn boekhouder
het verder wel af. Dat is heel iets anders dan een conflict in de politiek.'

De agenda van de LPF zal niet verdwijnen, evenmin als de sociale spanningen die
aan de opkomst van Fortuyn ten grondslag lagen. Fennema verwacht dat vooral de
VVD de thema's van Fortuyn zal overnemen, een hard anti-immigratiestandpunt
voorop. Zo neemt de bestaande orde de populistische thema's over, zoals ooit de
groene partijen haar dwongen tot een milieuvriendelijker standpunt.

Maar Lucardie heeft de LPF nog niet afgeschreven: 'Het zal heel moeilijk worden,
dat geloof ik ook wel. Maar met een politiek leider als Heinsbroek zie ik nog
wel mogelijkheden. De partij zal wel kleiner worden. En ze moeten in de
oppositie, zodat ze zich veel beter kunnen profileren. Het is heel slecht als
een nieuwe partij meteen gaat regeren. Daardoor krijgt ze te weinig tijd om haar
eigen weg te vinden. In de jaren zeventig is DS'70 daar ook aan ten onder
gegaan. Volgens mij blijft er in elk geval behoefte aan zo'n partij. De VVD zal
LPF-punten overnemen, maar wil toch ook meeregeren. Dan ontstaat er ruimte op
rechts voor een LPF onder Heinsbroek of voor een nieuwe partij. Het kan wel. Per
slot van rekening heeft boer Koekoek ook bijna twintig jaar in de Tweede Kamer
gezeten.'

De 'smoelenlijst' van de LPF in de Tweede Kamer. Onder: de kaakslag van Alblas.
FOTO'S MARTIJN BEEKMAN - DE VOLKSKRANT/WFA

Politieke partijen; Recht; Politiek en Staat; Staatsrecht; Gemeenten;
Binnenlandse Politiek; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              32 of 111 DOCUMENTS

                                 de Volkskrant

                               September 28, 2002

Wel publiek, geen volk ; 'Wie de VARA een volkse omroep noemt, heeft er niets
van begrepen. Ik weet niet eens wie dat is, de gewone man.'

BYLINE: DOOR WILMA DE REK

SECTION: Media; Pg. M1

LENGTH: 1694 words


In Hilversum is net als in Den Haag een soort 'cultureel fundamentalisme
ontstaan', vindt de TROS: 'Het volk schreeuwt om gehoord te worden, maar
Hilversum voelt zich er te goed voor.'

Onderzoeksbureaus spreken van 'maatschappelijk teleurgestelden',
'convenience-georienteerden', 'de onderkant van de samenleving' of 'de modalen';
op opiniepagina's wordt gesproken over 'de ontevredenen' of 'het klootjesvolk'.
Met al die termen wordt de groep mensen aangeduid over wie heel veel niet bekend
is, maar wel dat ze op 15 mei de politieke verhoudingen in Nederland ingrijpend
hebben gewijzigd.

De meest gebruikte aanduiding lijkt die van 'SBS-kijker'. De Groene Amsterdammer
was in mei van dit jaar de eerste die de ontstane tweedeling in de maatschappij
definieerde als die tussen de SBS-kijker enerzijds en de krantenlezer
anderzijds. De vergelijking dook sindsdien veelvuldig op.

SBS zat er niet mee, integendeel: de commerciele zender profileert zich sinds
mei 2002 nog enthousiaster dan voorheen als zender van het gewone volk.
'Televisie zoals Pim het gewild zou hebben', kopte Nieuwe Revu eind juli boven
een artikel over de herbegrafenis van Pim Fortuyn, die SBS 6 van de familie
Fortuyn exclusief voor tv mocht verslaan. 'Het Nederlandse volk heeft er recht
op dit te zien', verklaarde de zender bij die gelegenheid, en: 'Wij staan als
zender dicht bij het volk, net als Pim.'

Een maand geleden concludeerde de Belgische politicoloog Marc Hooghe in het
wetenschappelijke tijdschrift Sociologische Gids dat commerciele zenders een
negatief effect hebben op de manier waarop Vlamingen over allochtonen denken; ze
versterken het gevoel van onveiligheid bij de kijkers en maken dat die kijkers
minder vertrouwen hebben in de politiek. Vergelijkbaar onderzoek in Nederland is
er niet. Wel bleek in februari bij onderzoek naar de maatschappelijke orientatie
van de Nederlandse televisiekijker dat de zwevende kiezers vooral naar
commerciele zenders keken.

De afdeling Kijk- en Luisteronderzoek van de NOS hanteert sinds enige tijd een
indeling van de Nederlandse bevolking naar leefstijl. Op basis van onder meer
mediagedrag, gezinssamenstelling, muziekvoorkeuren, politieke affiniteit,
sociale klasse en politieke voorkeur worden acht clusters onderscheiden: de
gemakzoekende burger, de standvastige gelovige, de participerende burger, de
zorgeloze spanningzoeker, de zorgzame opvoeder, de maatschappelijk
teleurgestelde, de tolerante wereldburger en de ambitieuze pleziermaker.

Zenders als Veronica en SBS 6 doen het volgens die indeling vooral goed bij de
jonge, ambitieuze pleziermaker. Nederland 2 en RTL 4 zijn favoriet bij de
gemakzoekende burger, terwijl de maatschappelijk teleurgestelde het grootste
deel van zijn kijktijd besteedt aan SBS 6.

Een adequaat antwoord van de publieke omroep blijft vooralsog uit. Pogingen van
Nederland 2 het brede amusementsnet te maken dat kijkers terugwint van RTL en
SBS, struikelen keer op keer over de onwil van omroepen programma's voor dat net
te leveren. De commerciele zenders groeien intussen gestaag door.

Sinds de komst van de commerciele televisie in 1989 zijn steeds minder lager
opgeleiden (alleen lager onderwijs of lbo/vbo) naar de publieke omroep gaan
kijken. Keken van die groep in het vierde kwartaal van 1989 gemiddeld 430
duizend mensen naar een willekeurig avondprogramma op Nederland 1, 2 of 3, in
het vierde kwartaal van 2001 waren dat er nog maar 220 duizend. De gemiddelde
kijktijd onder laag opgeleiden was in die periode juist behoorlijk gegroeid.

Netcoordinator Joop Daalmeijer van Nederland 2 zegt dat de groep kijkers die
door de publieke omroep nauwelijks meer worden bereikt, enorm hoog is: 'Het gaat
om miljoenen. Die mensen moet je terughalen. Niet alleen omdat ze ervoor
betalen, maar vooral omdat het van belang is het maatschappelijk debat met ze
aan te gaan.

'We moeten niet met ze gaan meepraten, zoals SBS 6 dat doet met Stem van
Nederland, maar wel onze visie meegeven; problematiek rond gezondheidszorg en
buitenlanders op eenvoudige wijze bespreekbaar maken, zodanig dat zij dat
absorberen. En dat moet je niet doen op Nederland 1 of 3, zenders waarvan ze
toch denken 'ach, dat is typisch NCRV-gelul'; nee, dat moet je doen op het brede
net. Op Nederland 2 dus, bij wijze van spreken in de context van een
voetbalwedstrijd.'

In Journalistieke cultuur in Nederland (Amsterdam University Press, 2002)
beschrijft docent maatschappijgeschiedenis Ilja van den Broek van de Erasmus
Universiteit Rotterdam hoe in de jaren zeventig het kabinet-Den Uyl werd
gepresenteerd als de eerste regering van en voor de gewone man. In het kielzog
van Den Uyl bewogen zich de linkse media, die weliswaar zeiden de stem des volks
te vertegenwoordigen, maar zich intussen vooral bezighielden met de politieke
machthebbers en in onbegrijpelijk Haags jargon inside-onderwerpen bespraken in
het destijds populaire VARA-radioprogramma In de Rooie Haan.

Van den Broek schrijft: 'Misschien werd het Nederlandse volk intussen beter
bereikt door de snel groeiende Telegraaf en de televisieprogramma's van de
TROS.'

De trend zette sindsdien door. De geengageerde PvdA'er uit de jaren zeventig
heeft met de gewone man weinig meer van doen. Twee weken geleden vond hij
zichzelf in een onderzoek van het NIPO naar normen en waarden terug onder het
etiket 'linkse intellectueel' (6 procent van de bevolking). De 'modalen' (19
procent van de bevolking) bevonden zich precies aan de andere kant van het
spectrum.

Toch wordt bij de vaststelling dat de publieke omroep meer moet doen om de
gewone man te bereiken, steevast nadrukkelijk naar de VARA gekeken.
Mediadirecteur Huib Boermans van de TROS liet er tijdens de winterpresentatie
van zijn omroep op 22 augustus geen twijfel over bestaan: 'Mijn verzuchting zou
zijn van Nederland 2 een echte volkszender te maken. De NOS met de sport, de
TROS als familie Doorzon en dan zou er een groot pakket familie Doorsnee bij
moeten komen. Van de VARA dus! Of droom ik te veel?'

Inderdaad, zegt VARA-voorzitter Vera Keur: Boermans droomt. 'Als je zegt: de
TROS is een volkse omroep en daar hoort de VARA bij, dan denk ik: ja, dan heb je
toch niet goed gekeken naar wat de VARA is. Er wordt veel te snel gedacht dat de
VARA, omdat ze voortkomt uit de arbeidersbeweging, er dus is voor de gewone man.
Nou, dat is niet zo. Wij zijn geen volkse omroep.

'Ik weet niet eens wat dat is, 'de gewone man'. Is dat de man die weinig geld
heeft, is dat de man die laag opgeleid is, is dat de man die simpel denkt? De
VARA heeft altijd programma's gemaakt voor mensen die wilden nadenken over de
samenleving. En daarbij wilden ze niemand uitsluiten en programmeerde ze dus zo
toegankelijk mogelijk.

'Tegelijkertijd wisten wij ook dat televisie een amusementsmedium is, en dat het
geen zin heeft je hele programmaschema vol te stoppen met alleen maar
programma's om over na te denken. En wat wij dus aan programmastrategie hebben
ontwikkeld, is dat we in de zogeheten 'sandwichformule' er zowel rekening mee
hielden dat mensen graag geentertaind wilden worden, als dat we mensen aan ons
bonden die wel wilden nadenken.'

Keur is het niet eens met de stelling dat de publieke omroep er alles aan moet
doen om zo'n compleet mogelijke groep Nederlanders te bereiken. 'Er is nu
eenmaal een grote groep laag opgeleiden, vooral jongeren, die op televisie met
name zoeken naar actie en sensatie, naar erotiek en dat soort dingen. Dat stelt
je als publieke omroep voor een duivels dilemma.

'Want het is waar dat wij die groep minder bereiken, maar als we voor die groep
programma's zouden maken waarin we hun primaire behoefte bevredigen, wordt ons
ogenblikkelijk verwijtend gevraagd waar het publieke karakter van de omroep is
gebleven. Natuurlijk zou ik ze dolgraag terughalen, maar anderzijds: als een
groep kijkers zijn wereldbeeld al heeft gevormd en verder geen zin heeft in
gezeur aan zijn kop, maar vooral liggend op de bank geamuseerd wil worden, is
daar voor de publieke omroep nu eenmaal nauwelijks succes te behalen. Wat je in
elk geval niet moet doen, is de commercielen imiteren met programmasoorten die
bij die groep populair zijn.'

Samenwerking met de TROS op het tweede net is voor de VARA nooit bespreekbaar
geweest. Voorzitter Keur: 'De VARA is een progressieve, onafhankelijke omroep
met een waarde-orientatie die voortkomt uit humanisme en sociaal-democratie. Dat
verdraagt zich slecht met het moeten samenwerken met omroepen die uitsluitend op
marketingafwegingen hun programma's maken, zoals de TROS. Ook de AVRO is een
marketingomroep die bepaalde groepen wil bereiken. De TROS zegt: we willen de
marketinggroepen C en D bereiken. En waarmee: met programma's die die groepen
leuk vinden, voorzover het netjes is.'

De TROS is de spreekbuis van het gewone volk, beaamt TROS-voorzitter Karel van
Dodewaerd. 'En dat zijn we al vijfendertig jaar. Onze missie is nooit veranderd:
we willen het volk een stem geven, binnen de programmavoorschriften van de
publieke omroep. Dus met amusement, maar ook met het nieuwe politieke programma
Kamerbreed, met een nieuw programma van Catherine Keyl en met 2Vandaag, dat in
tegenstelling tot bijvoorbeeld NOVA laagdrempelig is, en gericht op het volk.'

Bij de publieke omroep staat de TROS alleen in zijn opvattingen. Geen enkele
omroep staat te springen om naar Nederland 2 te gaan, al is de AVRO wel bereid
er een paar programma's (zoals die van Rolf Wouters, of de nieuwe kwis
Heartbeat) naar over te hevelen.

De verhoudingen zijn in de afgelopen jaren volledig scheef gegroeid, vindt Karel
van Dodewaerd: 'Je ziet dat alle andere omroepen tegen de elite aanschuren. In
Hilversum is net als in Den Haag een soort cultureel fundamentalisme ontstaan;
iedereen die afwijkt van de elitenormen over hoe je tegen bijvoorbeeld kunst en
cultuur aankijkt, wordt afgestraft. De overheersende gedachte is dat de publieke
omroep er is om het volk te verheffen, en dat ze vooral niets moet brengen wat
de commercielen al doen. Dan moet je niet verbaasd zijn als de kijkers
wegblijven.'

Scene uit de Britse tv-comedy The Royle Family. FOTO KIPPA

Omroep ; Media

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              33 of 111 DOCUMENTS

                                 de Volkskrant

                               September 21, 2002

Koopkrachtdaling blijkt pas bij aangifte

BYLINE: DOOR FERRY HAAN

SECTION: Economie; Pg. 26

LENGTH: 1191 words


Iedereen gaat er komend jaar op achteruit, de een meer dan de ander. Dat was de
boodschap van de Miljoenennota. Maar de individuele inkomens- achteruitgang
blijkt pas bij de aangifte 2003.

Je zult maar een kinderloze ambtenaar zijn, in een huurhuis wonen, geen auto
rijden, duurzaam beleggen, flink gebruik maken van spaarloon- en
lijfrenteregelingen en in de avonduren bijscholen - dan tref je het niet met het
kabinet-Balkenende. Iedereen gaat er volgend jaar op achteruit, is de sombere
boodschap, maar deze persoon krijgt klap op klap.

Iedereen verliest, want het kabinet schrapt veel. Gemiddeld zal de afname meer
dan een procent zijn, zo voorspelt het Centraal Planbureau. Hoe dat individueel
uitpakt, blijft een vraag tot de invulling van het belastingformulier in 2004.
Want dan wordt pas duidelijk hoe weinig de burger terug zal krijgen over het
jaar 2003.

De burger heeft niets aan de 'koopkrachtplaatjes' waar de Haagse politiek dezer
dagen eindeloos over vergadert. Dit zijn tabelletjes met de verwachte
koopkrachtontwikkeling van een klein groepje niet-bestaande burgers. Wie Jan
Modaal precies is, weet niemand, maar zijn inkomen is tot ver achter de komma
bekend.

Burgers passen over het algemeen slecht in deze plaatjes. Iemand maakt promotie,
raakt werkloos, krijgt kinderen of verhuist. Al deze gebeurtenissen hebben grote
invloed op het inkomen, maar zijn voor beleidsmakers niet te vatten. Het
Centraal Planbureau doet wel een poging, en presenteert sinds enige tijd
grafieken bij de koopkrachtplaatjes. In de grafieken staan 'wolken' van punten
die een huishouden of een klein groepje huishoudens vertegenwoordigen (zie
grafiek).

In de Macro Economische Verkenningen (MEV), die traditioneel tegelijk met de
Miljoenennota verschijnen, staat nu een zo'n grafiek: die voor werkende
alleenverdieners. Vrolijk stemt de grafiek niet. De hele wolk zit onder nul en
vertoont uitschieters naar min 4 procent in een jaar.

Maar waar zit u in de wolk? Wat kunt u doen om uw inkomensdaling te schatten?
Het meest verstandige is om de belastingaangifte van vorig jaar erbij te pakken.
Kijk naar de aftrekposten en stel vast of ze blijven bestaan of niet.

Een grote vraag is of u gebruik maakt van de spaarloonregeling. Is het antwoord
'ja', dan hoort u bij de groep die relatief hard getroffen wordt. Gemiddeld een
extra achteruitgang van 1,25 procent volgend jaar, voorspelt het CPB.

Hoeveel u daadwerkelijk verliest, hangt af van uw inkomen en uw belastingtarief.
Het belastingtarief, inclusief allerlei premies, is volgend jaar 32,9 procent
voor de eerste schijf. Het tarief loopt op van 37,95 procent in de tweede schijf
tot 42 procent in de derde en laatste schijf. Ten opzichte van vorig jaar is
alleen het tarief in de eerste schijf gestegen, met 0,55 procentpunt, vanwege
vooral de hogere AWBZ-premiekosten. Het eigenlijke belastingtarief in deze
schijf is juist verlaagd van 2,95 naar 1,7 procent. In de eerste schijf drukken
de premies volksverzekeringen met 31,20 procent veel meer dan de belastingen.

Van de spaarloonregeling is bekend dat vooral de middeninkomens er gebruik van
maken. Werknemers met een minimumloon doen er nauwelijks aan mee. Het
onafhankelijke Nibud (Nationaal Instituut voor Budgetvoorlichting) becijfert dat
een huishouden met een netto maandinkomen van ongeveer 1800 euro 26 euro of 1,3
procent per maand inlevert.

De vraag is echter of deze familie blijft doorsparen nu de spaarloonregeling
sneuvelt. Het Nibud denkt op basis van onderzoek te weten dat nog geen 20
procent van de huishoudens dit zal doen.

Het voordeel van het afschaffen van het spaarloon is wel dat het gespaarde geld
in een keer vrijvalt. In totaal komt 4,5 miljard euro aan spaargeld vrij, en
niemand weet wat met dit geld zal gebeuren. Het CPB gaat er vanuit dat slechts
15 procent of 675 miljoen euro snel zal worden uitgegeven. Het merendeel van de
burgers zou met het geld gewoon weer op een spaarrekening doorsparen.

Uitgeven of sparen, het afschaffen van het spaarloon blijft natuurlijk nadelig
voor de werknemer. Hier bovenop schrapt de overheid nog tal van maatregeltjes.
Staatssecretaris Van Eijck van Financien spreekt van de her-Eijck-ing van het
stelsel. Hij tuigt naar eigen zeggen de fiscale kerstboom af die zijn
PvdA-voorganger Vermeend juist had opgetuigd.

Kijk u nog eens naar de belastingaangifte. Belegt u in duurzame fondsen? Dan
moet u er ook aan geloven. Beleggen in een groen-fonds leverde twee
belastingvoordelen op: een vrijstelling van 48,441 duizend euro per persoon en
een belastingsubsidie van 1,3 procent. Deze laatste maatregel wordt volgend jaar
geschrapt. De diverse groene beleggers hebben de plannen inmiddels al zien
doorwerken in de gedaalde beurskoersen van hun groenfondsen.

Hiermee stoppen de ambities van Van Eijck niet. De hypotheekrenteaftrek blijft
ongeschonden, maar de milieusubsidie voor schone auto's sneuvelt. Deze is
overbodig aangezien bijna de helft van het wagenpark al voldoet aan de
milieu-eisen en voor zo'n subsidie in aanmerking zou komen. Het is niet
waarschijnlijk dat door het verdwijnen van de subsidie de gemiddelde auto
smeriger wordt.

Het kabinet heeft ook een ingewikkelde ruil gemaakt in het extra
bezuinigingspakket. De ziekenfondspremie gaat met 89 euro per jaar omhoog. Voor
werkenden wordt deze stijging bijna geheel goed gemaakt met een hogere
arbeidskorting van 69 euro. Uitkeringsgerechtigden krijgen een compensatie van
50 euro met een algemene heffingskorting, maar verliezen dus netto 39 euro.

Blijkens de berekeningen van het CPB springen uitkeringsgerechtigden er in
totaal goed uit. Voor werkenden zien de inkomensplaatjes er slechter uit.

Voor het individu rest de inschatting van zijn eigen situatie. De komende jaren
staan bovendien nog grotere verrassingen op stapel. Het kabinet gooit het
gezondheidsstelsel om. Vanaf 2005 betaalt iedereen een vaste ziektenkostenpremie
per maand van ongeveer 80 euro. De premie kan verschillen tussen verzekeraars.
Om de nadelige effecten voor de koopkracht te repareren, schaft het kabinet de
onroerendezaakbelasting af en geeft het 'kwartje van Kok' terug. Ook compenseert
het kabinet gezinnen door kinderen gratis te verzekeren. Tegelijkertijd
garandeert het kabinet dat niemand meer dan 5 procent van het inkomen aan zorg
kwijt zal zijn. Is het meer, dan volgt inkomenscompensatie door het kabinet.

De kinder- en autoloze ambtenaar in zijn huurwoning schiet hier weinig mee op.
Die ambtenaar - wiens inkomen volgend jaar een procent minder mag stijgen van
het kabinet dan de prijzen in de supermarkt, en die daarom volgens het CPB
volgend jaar de verliezer is - heeft een voordeel. Als ambtenaar zit hij niet in
het ziekenfonds en zal hij dus profiteren van de veranderingen in de zorg. Zo
heeft ook hij enig profijt van de plannen van dit kabinet.

Copyright de VolkskrantILLUSTRATIE DESIGNPOLITIEVrijwel iedereen levert in:
Inkomensachteruitgang alleenverdieners, tweeverdieners

Economie ; Nationale Economie ; Overheidsfinancien ; Begroting ; Economie ;
Sociale Economie ; Loon en inkomen ; Economie ; Financien ; Sparen en beleggen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              34 of 111 DOCUMENTS

                                 de Volkskrant

                               September 20, 2002

'Ik gun het Katja en Bridget van harte' ; RTL-journalist Frits Wester grijpt
naast tv-gesprekken met de premier

BYLINE: VAN ONZE VERSLAGGEEFSTER MAUD EFFTING

SECTION: Binnenland; Pg. 2

LENGTH: 416 words

DATELINE: AMSTERDAM


BNN-presentatrices Bridget Maasland en Katja Schuurman voeren vanaf oktober
maandelijks een gesprek met de minister-president - naast de NOS. Ook RTL Nieuws
en SBS deden een verzoek. Met SBS wordt nog gepraat over een tweewekelijkse
reportage van Balkenendes werkbezoeken, maar het verzoek van RTL werd afgewezen.
Parlementair journalist Frits Wester van RTL Nieuws is teleurgesteld.

- Wat ging er mis tussen RTL Nieuws en de premier?

'Het was een beauty-contest en die hebben we verloren. We hadden een formule
waarbij we hem een keer in de maand op zaterdagavond zouden spreken aan de hand
van actuele thema's. Met publiek. Daar was Balkenende zelf heel enthousiast
over, maar uiteindelijk vond hij dat het te veel tijd in beslag nam. Bovendien
zaten er volgens de Rijksvoorlichtingsdienst te veel showy elementen in.'

- Showy?

'Ja, we hadden stemkastjes bedacht voor het publiek. Daarmee konden mensen
reageren en bepalen wie er met de premier mocht discussieren: een minister, een
Kamerlid, of mensen uit het publiek. We wilden graag dat hij discussie zou
voeren met gewone Nederlanders. Die stemkastjes hebben we uiteindelijk uit het
plan gehaald. Tja. En dan gaat hij vervolgens naar Katja en Bridget.'

- Heeft de premier geen zin in het RTL-publiek?

'Hij heeft wel aangeboden om elke vrijdagavond vijf minuten in het RTL Nieuws te
komen. Maar dat zien wij niet zitten. Wij willen hem alleen als hij iets te
melden heeft. Dan graag. Maar niet verplicht elke week de minister-president
vijf minuten het volk laten toespreken. Daar hebben we de publieke omroep voor
uitgevonden.'

- In een vorig leven was u voorlichter van CDA-politicus Elco Brinkman. Is het
handig van de premier om naar Katja en Bridget te gaan?

'Hij probeert een breder publiek te bereiken. Dat doe je door en in serieuze
programma's te zitten en in andersoortige programma's. Al weet ik niet of de
CDA-achterban het zo leuk vindt dat Katja in de Playboy staat.'

- Bridget komt in januari volgend jaar met BNN's eerste seksprogramma 'Neuken
doe je zo!', waarin ze bijvoorbeeld het geluid bij seksfilms maakt.

'Ik moet nog zien hoe het uitpakt. Premier zijn is iets anders dan lijsttrekker.
Balkenende moet gezag uitstralen. Mensen willen hem ook zo zien. Door te veel
leuke dingen te doen, zou hij zijn gezag kunnen verliezen. Maar dit is geen
kinnesinne hoor. Ik gun het Bridget en Katja van harte.'

Frits Wester

FOTO KIPPA

Journalistiek ; Televisie ; Media ; Omroep

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              35 of 111 DOCUMENTS

                                 de Volkskrant

                               September 13, 2002

Trainen met een speciale vraag

BYLINE: MARC VAN DEN BROEK

SECTION: Gezond; Pg. 1G

LENGTH: 723 words


Het lijkt op een doodgewone sportschool in een willekeurige stad, maar het
Sportmedisch Centrum Maartenskliniek in Nijmegen wil wat anders zijn. Hier kan
iedereen met een gerichte vraag trainen onder begeleiding van de artsen van de
orthopedische kliniek in Nijmegen.

Te dik, net een operatie gehad aan de knie, of zwaar geblesseerd na een
voetbalpartij, op die mensen richt het nieuwe centrum zich, laat directeur en
sportarts drs. Desire Wierper weten. Het is volgens haar de eerste keer dat een
ziekenhuis een dergelijk uitgebreid fitnesscentrum op poten zet. Het nieuwe
centrum is afgelopen week geopend en vandaag is er een open dag.

Het gespecialiseerde ziekenhuis, waar veel aan orthopedie en reumabehandeling
wordt gedaan, wil uitbreiden. Patienten die in de kliniek zijn behandeld, kunnen
naar het sportmedisch centrum voor revalidatie, maar ook 'gewone' burgers zijn
welkom.

Het nieuwe sportcentrum zit bewust niet bij de Sint Maartenskliniek, maar in de
'sportieve' omgeving van het Goffertpark in Nijmegen, waar ook het stadion van
de plaatselijke voetbalclub NEC te vinden is. 'We zijn een bijgebouw van het
stadion', zegt Wierper, 'en daarmee willen we de verbintenis met de sport
benadrukken.'

Het idee is afgekeken van de Engelse stad Leeds. In die gemeente is met steun
van het ziekenhuis een medische fitnessruimte in het leven geroepen bij het
stadion van Leeds United.

Met deze opzet onderscheidt het Nijmeegse sportmedisch centrum zich van andere
sportzalen van ziekenhuizen. Veel ziekenhuizen hebben iets om patienten te laten
bewegen, maar die ruimte is alleen toegankelijk voor patienten. In Nijmegen kan
in principe iedereen terecht.

De nietsvermoedende bezoeker zal denken een gewoon, ruim bemeten sportcentrum
van vijfhonderd vierkante meter binnen te stappen. In de oefenruimte staan
apparaten om de conditie te verbeteren zoals droogroeiers, lopende banden en
hometrainers.

In een andere hoek van de sportzaal staan de apparaten om specifieke
spiergroepen aan te pakken met gewichten die met armen of benen naar boven
getrokken of geduwd moeten worden. En verder is er een oefenruimte voor
groepstrainingen.

Bij de gemiddelde sportschool kan iedereen gewoon binnenstappen en na een
eenvoudige test aan de gewichten gaan hangen of zich uitputten op de
roeimachine. In Nijmegen doet sportarts Wierper of een collega eerst een
uitgebreide keuring, afgestemd op de wensen van de bezoeker. 'Zomaar trainen bij
ons is er niet bij. Mensen moeten te dik zijn, een operatie hebben ondergaan,
een specifieke vraag hebben over de training om bij ons binnen te komen.'

In het keuringsrapport komt een voorstel hoe de persoon moet gaan trainen en wat
de doelen zijn. Daarna kan het zweet gaan druppelen, uiteraard onder begeleiding
van de fysiotherapeuten van het centrum.

Wierper denkt veel klanten te winnen met een wat ze life style programma. 'Veel
mensen zijn te dik. Daar moet je wat mee. Ze komen niet toe aan vijf keer per
week een half uur per dag bewegen, wat het advies is voor een gezonde
levensstijl. Behalve een programma om te gaan bewegen, geven we ook adviezen
over voeding.'

Goedkoop is het niet, maar dat zijn sportscholen nooit. Een beetje
fitnesscentrum kost al gauw vijftig euro per maand en voor dat geld kan de klant
zich onbeperkt uitleven op de apparaten. Een intake in Nijmegen met een
uitgebreide keuring en een advies en dan twaalf weken twee keer in de week
sporten, komt op zo'n 390 euro, schat Wierper, maar elk programma is maatwerk
met een eigen prijskaartje.

'Voor een deel vergoeden de verzekeraars het programma en als er een duidelijke
medische indicatie is voor sportfysiotherapie, volledig', zegt Wierper. 'De
sporter die gerichter wil gaan trainen, moet dat zelf betalen, hoewel veel
verzekeraars de kosten van de keuring nog wel eens willen vergoeden.'

Het Sportmedisch Centrum Maartenskliniek begint bescheiden met tien werknemers
en opent tijdens kantooruren. Het streven is zeven dagen per week open te zijn
van acht uur's morgens tot tien uur ' s avonds. Wanneer iedere client twee keer
per week traint, kan het centrum zo'n duizend klanten aan. Uiteraard is Wierper
enthousiast. Veel mensen bewegen te weinig, is haar redenering. Het centrum moet
snel nee gaan verkopen, hoopt ze.

FOTO MARCEL VAN DEN BERGH - DE VOLKSKRANT

LOAD-DATE: September 13, 2003

LANGUAGE: DUTCH

                © 2002 PCM Uitgevers B.V.  All rights reserved.

                              36 of 111 DOCUMENTS

                                 de Volkskrant

                               September 12, 2002

Links is meer dan alleen de PvdA ; De jaren zestig duiken te pas en te onpas op

BYLINE: MIRJAM DE RIJK

SECTION: Forum; Pg. 7

LENGTH: 902 words


De analyse van links van H.J. Schoo is niet erg precies. Zijn beschrijving van
de aanhang van de LPF en de invloed van de jaren zestig heeft de charme van de
eenvoud, maar is te plomp, meent Mirjam de Rijk.

Heb ik iets gemist? Als we Hendrik Jan Schoo mogen geloven moet 'links' er enorm
aan wennen niet langer aan de macht te zijn in Nederland (Forum, 7 september).
Links? Aan de macht? Was het maar waar.

De afgelopen maanden is weliswaar gebleken dat het nog een stuk rechtser kan dan
onder Paars, maar dat betekent niet dat links het de afgelopen jaren voor het
zeggen had. 'Het linkse establishment (...) meende recht op de staatsmacht te
hebben, maar moest plotseling ervaren dat zijn 'natuurlijke' aanspraken
verdampten', aldus Schoo.

Het zou de ex-adjuncthoofdredacteur van de Volkskrant sieren als hij wat
preciezer was. Bij mijn weten kun je sinds 1977 niet meer beweren dat 'links'
aan de macht is, of 'recht meent te hebben op de staatsmacht'. Schoo heeft deze
verdraaiing nodig om de bezorgdheid over de plannen van het kabinet, af te
kunnen doen als verwend gedrag van links.

Links zou bovendien sinds 15 mei 'ontregeld' zijn. Wie of wat zijn het links
waar Schoo het hier over heeft? De SP is nog nooit zo zelfverzekerd geweest, en
ook bij GroenLinks (35 duizend meer stemmen dan in 1998) is van ontregeling
niets te merken. Samen zijn deze partijen goed voor negentien Kamerzetels.

Blijft over de PvdA, Schoo's partij, die inderdaad een enorme klap heeft gehad.
Het is te hopen dat de sociaal-democraten de komende tijd niet met zichzelf maar
met de samenleving aan de slag gaan. Het publieke debat zou er zeer mee zijn
gediend als 'analytici' zoals Schoo op zouden houden de PvdA gelijk te stellen
aan links, en links aan de PvdA. Pas dan is immers een zinvolle analyse te maken
van de verkiezingsuitslag op 15 mei. Het is overigens interessant dat 'links' en
'rechts', tot voor kort doodverklaarde begrippen, opeens weer tot het normale
spraakgebruik zijn gaan behoren.

Zo weinig precies als Schoo is bij het analyseren van 'links', zo plomp is ook
zijn beschrijving van de nieuwe kiezer. De aanhang van de LPF zou eenvoudigweg
bestaan uit patjepeeers en plebejers. Het is aan de VVD om de patjepeeers weer
een tehuis te bieden, en de PvdA moet zich over de plebejers ontfermen. Hoe
overzichtelijk kan de wereld zijn.

Het is interessant welke rol de jaren zestig spelen in de analyses die er de
laatste tijd van Nederland gemaakt worden. De jaren zestig hebben het gedaan!
Die hebben de plebejers dakloos gemaakt door hen de structuur van school, gezin,
politie en justitie te ontnemen. Het wordt tijd dat de jaren zestig (waarbij het
trouwens meestal over de jaren zeventig gaat) eens fatsoenlijk geanalyseerd
worden. Opdat ze niet meer te pas en te onpas opduiken als verklarende mantra
voor alles wat in de samenleving mis is.

Volgens Schoo kijkt links niet alleen neer op de 'ondraaglijke platheid van de
neo-politici' die Den Haag na 15 mei zijn binnengetrokken, maar ook op de
kiezers die dat mogelijk maakten: klootjesvolk, burgermannetjes. Mijn observatie
is eerder omgekeerd. Zowel bij partijen als bij de media is sinds 15 mei een
grote, eerlijk gezegd nogal overdreven aandoende belangstelling voor 'de gewone
man of vrouw'. Niks neerkijken op. Op het schild verheffen, voor de microfoon
halen, niet tegenspreken, niet relativeren, alles mag, nee moet gezegd. En er
wordt zo min mogelijk teruggezegd.

Het is fascinerend dat in een tijd waarin de verschillen tussen mensen alleen
maar toenemen, er toch weer een prototype van 'de burger' ontwaard is. Misschien
is dit nodig om uiteindelijk op een nieuw evenwicht uit te komen, maar van
neerkijken op die burger is dus bepaald geen sprake.

Vanzelfsprekend moet dit kabinet op de inhoud bestreden worden, en niet op de
vorm of stijl van met name de LPF-ers. En ook niet op het feit dat de LPF zich
niet houdt aan Haagse spelregels. Als Heinsbroek voorstelt het regeerakkoord
open te breken om een forse lastenverlichting door te voeren, is het zaak toe te
juichen dat hij het financieringstekort wat op wil laten lopen, en te
bekritiseren dat hij de lasten verlaagt. Dat Heinsbroek een regeerakkoord open
wil breken waarvan de inkt nog nauwelijks droog is, is een typisch Haagse en dus
oninteressante discussie.

Natuurlijk is het even slikken dat discussies waarvan we dachten dat ze zo'n
beetje klaar waren, van voren af aan beginnen. Of het nou over kernenergie, over
de onafhankelijkheid van de rechterlijke macht, of over de rechtsgelijkheid van
mensen met een Nederlands paspoort gaat, alles moet vanaf nul beargumenteerd en
bevochten worden. Dat is vermoeiend, maar het hoort bij de politiek; in de
politiek is niks immers voor eeuwig gewonnen.

Het domste dat de opponenten van de LPF kunnen doen is meningen 'te dom' vinden
om op in te gaan. Tegenstanders van dit kabinet beroepen zich nog iets te vaak
op legalistische argumenten: wat Nawijn voorstelt kan niet volgens een Europees
verdrag, de wet, een handvest. Dan zie je de LPF-kiezer al denken: des te meer
reden om die wet te veranderen. Slechte ideeen bestrijd je niet door te zeggen
dat ze onhaalbaar zijn, maar door duidelijk te maken waarom ze niet deugen.

Mirjam de Rijk is voorzitter van GroenLinks.

Politieke partijen ; Recht ; Politiek en Staat ; Staatsrecht ; Gemeenten ;
Binnenlandse Politiek ; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              37 of 111 DOCUMENTS

                                 de Volkskrant

                               September 7, 2002

VVD loopt om CDA en LPF heen

BYLINE: HANS WANSINK

SECTION: Forum; Pg. 9

LENGTH: 818 words


HET ziet er naar uit dat de VVD snel klaar is met de verwerking van het debacle
van 15 mei. In het VVD-blad Liberaal Reveil, dat is gewijd aan de vraag waarom
de VVD van 38 zetels terugviel naar 24, demonstreren alle discussianten een
roerende eensgezindheid. De VVD moet een rechtse partij durven zijn, afscheid
nemen van de sociaal-liberale middenkoers en zich bekennen tot het klassieke
liberalisme van de vrije markt en de minimale staat.

Pim Fortuyn wordt geprezen om zijn bekommernis met de boze en bange burgerij.
Uri Rosenthal meent dat de burgers geen greep meer hebben op wat zich buiten hen
om in de wereld afspeelt. Ze zijn onzeker, voelen zich onveilig en ze missen
perspectief. Hij ziet twee belangrijke 'megatrends': het verlies aan vertrouwen
in de spelers op de internationale kapitaal- en vermogensmarkten en de mondiale
migratie. Volgens Rosenthal leiden deze megatrends tot 'micro-narigheid' bij 'de
gewone man'. Die ziet zijn financiele situatie verslechteren en komt in de
problemen met zijn verhoogde hypotheek. Migratie staat voor hem gelijk aan
problemen met asielzoekers en illegalen. Rosenthal: 'De gewone man lijdt onder
de gevolgen van een onevenredig zwaar beroep op de grootstedelijke collectieve
voorzieningen door allochtonen. Hij kan niet meer gewoon over straat omdat
allochtone drugshandelaren en -gebruikers, en vaak illegale dak- en thuislozen
hem voor de voeten lopen'.

Er bestaat, weet Rosenthal, een wijde kloof tussen de wereld van wetenschap en
technologie en de belevingswereld van de burger. De nationale elite bevestigt
hem in zijn gevoelens van onmacht. Want ze wijst er zelf voortdurend op dat
Nederland nu eenmaal geen invloed heeft op de internationale conjunctuur en zich
nu eenmaal moet houden aan internationale verdragen. Rosenthal: 'Fortuyn
attaqueerde al die krachten waartegen de burger zich machteloos voelt: de
islamisering, de kartels, de grote financiele instellingen, het old boys
network, de bureaucratie, de grote accountancy- en adviesbureaus, het
establishment.'

Rosenthal en zijn medestanders kritiseren terecht het regentske en
gouvernementele karakter van de VVD. De vraag is alleen: wat doen ze eraan?
Wordt Fortuyns programma, van 'Nederland is vol', via 'er komt geen islamiet
meer in' tot sociale dienstplicht voor jongeren, overgenomen? Wordt de VVD
drager van het verzet tegen het establishment van financiele giganten en andere
kosmopolieten?

Hier zwijgen de nieuwe rechts-liberale profeten. Van aanscherping van het
vreemdelingenbeleid, bestrijding van de islam en het ontmantelen van het old
boys network van het grootbedrijf, willen Rosenthal c.s. niets weten. Hij acht
het de taak van de VVD te wijzen op de positieve kanten van de globalisering en
van de migratie die uitwisseling van hoogopgeleid personeel mogelijk maakt.

Als Rosenthal het over de gewone man heeft, gaat het niet over hemzelf.
Populisme blijft taboe in de VVD. Dat Dijkstal Fortuyn in verband bracht met de
Tweede Wereldoorlog en Bolkestein hem een 'pleefiguur' noemde, met wie je in het
buitenland niet kon aankomen, blijft buiten beschouwing. Waarom eigenlijk?

Waar het CDA van Balkenende behendig wist in te spelen op de dynamiek van de
verkiezingsstrijd en Fortuyn niet buitensloot, weet de VVD zich geen raad met de
LPF. De vraag die de liberalen niet uit de weg kunnen gaan, is: haalt de VVD de
LPF, haar mensen en programma binnen de eigen gelederen, of wordt de concurrent
uit de weg geruimd? Ook de houding van de VVD ten opzichte van het CDA blijft
onbesproken. De hele VVD-top, inclusief Gerrit Zalm, moet eigenlijk niets van
het CDA hebben. Zalm heeft weliswaar toegegeven dat de VVD beter had kunnen
breken met Paars, maar hij wil niet meegaan met het nieuwe moralisme van
Balkenende en Donner.

Onder de nieuw-rechtse VVD-vernieuwers klinkt daarentegen de roep om een actieve
rol in het normen- en waardendebat. Edwin van de Haar en Joshua Livestro pleiten
in hun manifest Helder liberaal, duidelijk rechts voor herwaardering van het
gezin: 'een kerninstelling die bij de VVD de afgelopen dertig jaar ten onrechte
in het verdomhoekje heeft gezeten'. Het duo wil een vlaktaks van een vast tarief
van 25 procent van het gehele belastbaar inkomen, afschaffing van de
hypotheekrente-aftrek, rekeningrijden, afschaffen van alle subsidies aan
bedrijven en invoering van een basisstelsel in de sociale zekerheid: allemaal
programmapunten die de VVD heeft afgewezen.

Hun voorstel de partijleider te laten kiezen door alle VVD-leden is sympathiek,
maar onvoldoende om de VVD terug te brengen in de race met CDA en LPF als
grootste en meest rechtse partij. Zonder afrekening met het verleden,
professionalisering van de organisatie en nieuw talent kan de VVD een hoofdrol
in de politiek wel vergeten.

Politieke partijen ; Recht ; Politiek en Staat ; Staatsrecht ; Gemeenten ;
Binnenlandse Politiek ; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              38 of 111 DOCUMENTS

                                 de Volkskrant

                               September 5, 2002

Aanval op Irak zal weinig uitmaken in Arabische wereld

BYLINE: ANNIE VAN DE PAS

SECTION: Forum; Pg. 7

LENGTH: 720 words


Critici van een aanval op Irak waarschuwen voor een destablisering van de
Arabische wereld en een jihad. Annie van de Pas mist de onderbouwing voor zo'n
scenario.

DE steeds onvermijdelijker wordende 'preventieve' aanval op Irak wordt door veel
critici gezien als een ontwikkeling die explosieve gevolgen kan hebben. Zo
schreef Salman Rushdie dat 'de hele Arabische wereld zal worden gedestabiliseerd
en geradicaliseerd' en er een 'islamitische jihad' kan uitbreken als gevolg van
een aanval op Irak (Forum, 31 augustus). Rushdie staat in deze niet alleen. Maar
wat deze kreten nu precies inhouden en waar ze op gebaseerd zijn lijkt niemand
echt te weten.

Het staat buiten kijf dat een aanval op Irak de Irakezen vanuit humanitair en
politiek oogpunt slechts meer ellende zal brengen. Maar een directe relatie met
regionale radicalisering wordt te gemakkelijk gelegd. Het is voorbarig om te
spreken van een islamitische jihad en het getuigt evenmin van inzicht in de
situatie in het Midden-Oosten.

In de eerste plaats is de regio al geruime tijd geradicaliseerd. Islamitisch
fundamentalisme is geen recent fenomeen en verschillende (ondemocratische)
regimes worstelen al jaren met de onderdrukking ervan. Voor deze radicale
groepen is anti-Amerikanisme sinds hun ontstaan een instrument in hun politieke
strijd en vaak zelfs onderdeel van hun bestaansrecht. Een nieuwe aanval op Irak
komt fundamentalistische groeperingen wellicht goed uit, maar is zeker geen
voorwaarde voor verdere radicalisering, dat waren ze immers al.

Een volgend aspect betreft de mogelijkheid van een algemene islamitische jihad.
Door hierop te zinspelen, zoals Rushdie maar ook anderen hebben gedaan, wordt
uit het oog verloren dat er geen consensus bestaat tussen de verschillende
radicale clubs in de regio. Aanhangers van Al Qa'ida (maar ook wahabieten) zien
eenieder die geen volgeling is van wahab - dus ook soennieten en shi'ieten - als
heiden, wat samenwerking uitsluit. Daarnaast bestaat er eveneens geen
samenwerking tussen radicale soennieten en shi'ieten, die ook niet veel van
elkaar moeten hebben. Om nog maar te zwijgen van verschillende radicale
splintergoeperingen binnen dezelfde geloofsstroming, die het vooral oneens zijn.

Vervolgens putten deze groeperingen uit verschillende reservoirs, varierend van
de elite tot aan de arme onderklasse. Kortom, islamitische fundamentalistische
groeperingen hebben verschillende politieke agenda's. Er is daarom tot op heden
geen sprake van een potentiele 'algemene' jihad waardoor de hele regio als een
front tegen het Westen zou gaan opereren.

Ten derde lijkt men in de huidige discussie over de 'preventieve' aanval te
vergeten dat de regio al decennia verre van stabiel is. Voor mensen in het
Midden-Oosten was en is (westerse) externe bemoeienis in verschillende
Golfoorlogen en conflicten onderdeel van de dagelijkse realiteit. Grote delen
van de bevolking staan weliswaar zeer afwijzend tegenover deze inmenging, maar
daarmee is niet gezegd dat men na een aanval op Irak harder zal protesteren dan
men al die jaren al deed.

De 'gewone man' zonder fundamentalistische sympathieen kan niet veel meer doen
dan opnieuw de straat opgaan. Een aanval op Irak zal dus niet de
spreekwoordelijke druppel zijn, want de emmer is wat dat betreft al geruime tijd
overgelopen. In dit opzicht zegt het huidige debat meer over een groeiend besef
in het westen van het eigen aandeel in de instabiliteit in de regio en ook haar
toekomstige rol daarin, dan over de opvattingen van mensen in het Midden-Oosten
zelf.

Vooralsnog lijkt de destabilisatie na een aanval op Irak zich in ieder geval op
het vlak van de internationale betrekkingen af te gaan spelen, onder andere in
de relatie tussen de VS en Saudi-Arabie en het Midden-Oosten in zijn
algemeenheid, maar ook met de EU en de VN. Dit is een uiterst zorgelijke
ontwikkeling, die op diplomatiek en internationaal niveau aandacht verdient, ook
van de EU. Dit laat onverlet dat - hoewel een toekomstige aanval weinig anders
toelaat dan speculeren over verschillende scenario's - het zaak is niet te
vervallen in scenario's die niet kunnen worden onderbouwd.

Annie van de Pas is politicologe en historica.

Internationale gewapende conflicten ; Buitenlandse betrekkingen ; Politiek en
Staat ; Recht ; Volkenrecht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              39 of 111 DOCUMENTS

                                 de Volkskrant

                               September 2, 2002

Niks veranderd

BYLINE: JAN BLOKKER

SECTION: Binnenland; Pg. 3

LENGTH: 625 words


IS Nederland veranderd?

Daar lees je veel over, maar ik moet het nog zien.

Uit een pak oude kranten knipte ik een column van Felix Rottenberg,
oud-voorzitter van de Partij van de Arbeid, en per 1 januari 2003 samen met
Matthijs van Nieuwkerk - vier ellebogen op een buik - presentator van de
actualiteitenrubriek Nova, die volgens de bekommerde hoofdredacteur te laag
scoorde.

'Waarom', schreef de aanstaande anchorman op 10 augustus in het bijna voor
zichzelf begonnen Parool, 'wordt de LPF niet een beetje het voordeel van de
twijfel gegund? Omdat 26 keer 63.341 kiezers de partij een mandaat gaven, neem
ik ze serieus.'

Zesentwintig maal drieenzestigduizenddriehonderdeenenveertig kiezers!

Precies het kijkdichtheidscijfer dat Rik Renssen van z'n nieuwe personeel
verlangt.

Dat noem ik geen verandering. Dat noem ik op dezelfde voet doorhijgen.

Er zijn misschien een paar dingen verschoven.

Als je vroeger in porno handelde, handelde je in porno tot je erbij neerviel.
Tegenwoordig kun je er parlementarier bij worden, en het voorstel ondersteunen
om een staatscommissie onderzoek te laten doen naar het herstel van normen en
waarden. Je kunt desnoods lid worden van de commissie.

Iemand die vroeger de christenen van Zoetermeer had bedrogen door de hem
toevertrouwde zetel in de gemeenteraad op het nippertje te verkwanselen voor een
hogere betrekking, zou publiekelijk aan de schandpaal zijn genageld.
Tegenwoordig wordt hij door de koningin tot minister beedigd.

Vroeger hoorde je zelden iets over het Nederlandse vastgoed. Tegenwoordig wordt
de ene helft verhoord door Marijke Vos, en de andere helft zit in het kabinet.
Maar eigenlijk is dat allemaal net zoiets als dat Jan met de Pet vroeger z'n
mond moest houden, en tegenwoordig overal inspraak in heeft. De burger is
angstig dicht bij de politiek gekomen, en dat wouen we toch?

Balkenende is inmiddels als 'regeringsleider' in Johannesburg aangekomen. Ook
dat kan nauwelijks verandering heten, behalve dat het Kok niet meer is.

Nog voor hij audientie had gevraagd bij zijn Noorse collega om te informeren hoe
die de ethische janboel in zijn land weer op de rails heeft gekregen, bezocht de
premier een losse aidspatient in een los Zuid-Afrikaans ziekenhuisje. Een
prinsessengebaar - met dit verschil dat de handdruk werd vastgelegd door een
camera (van het NOS Journaal), en dat noch onze regeringsleider, noch de
meegekomen secretaresse voor Ontwikkelingssamenwerking met een paar honderd
miljoen euro over de brug kwam, wat toch ongeveer de tegenwaarde van werkelijke
wereldpubliciteit moet zijn geweest.

Zuinig mondje: ook geen nieuws.

NRC Handelsblad meldde zaterdag dat Philomena Bijlhout voor de negen uur dat ze
het koninkrijk had gediend het wachtgeld van twee jaar wel degelijk wil
toucheren. 'Goed', zei ze in het interview, 'ik ben politiek naief en
onzorgvuldig geweest, maar sinds wanneer heb je dan geen rechten meer? Die
regeling is er juist voor dit soort dingen.'

Dit soort dingen: daar bedoelde ze dus mee dat ze bij haar screening had
verzwegen, of was vergeten, dat ze na de decembermoorden van 1980 in de
Volksmilitie van Desi Bouterse had gediend.

Moet kunnen, zouden we van de jaren zeventig tot en met Paars II hebben gezegd -
maar intussen zit Balkenende, bij alle economische tegenwind, met de schade van
127 duizend euro ofwel een kleine drie ton in oude Hollandse guldens.

Zou dat de reden zijn dat hij de aanstelling van een nieuwe staatssecretaris
voor Emancipatie- en Familiezaken zo lang mogelijk probeert te rekken? Of heeft
Ferry Hoogendijk tevergeefs het hele Gooi afgebeld voor een geschikte buurvrouw?

Kan allebei natuurlijk, maar om nou te zeggen: Nederland is radicaal veranderd -
nee.

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              40 of 111 DOCUMENTS

                                 de Volkskrant

                                August 24, 2002

Rijk en arm hebben belang bij duurzame ontwikkeling ; Als we voortgaan op de
huidige weg dan staat ons weinig bemoedigends te wachten

BYLINE: JAMES D. WOLFENSOHN

SECTION: forum; Pg. 9

LENGTH: 1406 words


Vanaf maandag buigt de Wereldtop voor Duurzame Ontwikkeling zich over
maatregelen om te voorkomen dat de levensstandaard voor nog meer mensen op aarde
verslechtert en het milieu verder wordt aangetast. James D. Wolfensohn ziet een
rol voor het bedrijfsleven.

AFGELOPEN voorjaar werden de ontwikkelingslanden door de VN-top in Monterrey
aangespoord om, in ruil voor de belofte van meer hulp door rijke landen, hun
beleid en bestuur te verbeteren en hun markten open te stellen voor handel. De
Wereldtop voor Duurzame Ontwikkeling die volgende week in Johannesburg
plaatsvindt, geeft ons de gelegenheid om die woorden in daden om te zetten.

Wat heeft de wereld te verwachten van Johannesburg? Die vraag laat zich
waarschijnlijk het best beantwoorden wanneer we vooruitkijken en ons proberen
voor te stellen wat voor soort wereld we willen, niet alleen nu, voor onszelf,
maar ook voor onze kinderen en hun kinderen. Zal ons erfgoed een verarmde
planeet zijn, waar meer mensen honger lijden, het klimaat onvoorspelbaar is, er
minder bossen zijn en minder diversiteit is in de natuur en waar zelfs de
sociale stabiliteit minder is dan vandaag de dag?

Volgens het recente World Development Report 2003 van de Wereldbank, zou de
wereldbevolking de komende vijftig jaar wel eens met 50 procent kunnen groeien
tot negen miljard en zou het Bruto Wereld Product wel eens kunnen
verviervoudigen tot 140 duizend miljard. Tenzij er een beter beleid komt en de
instituties beter gaan functioneren, zullen bij de huidige productie- en
consumptiepatronen door de overbelasting van milieu en maatschappij de
inspanningen op het terrein van ontwikkeling worden ondermijnd en zal de
levensstandaard dalen.

Om de enorme kloof met de arme landen die in de laatste vijftig jaar is ontstaan
te verkleinen, zal het ontwikkelingsbeleid zich nog meer moeten richten op de
bescherming van onze bossen, visgronden en landbouwgebieden en op een
productiever gebruik ervan. Ondoordacht beleid en zwak bestuur hebben
bijgedragen tot milieurampen, toenemende inkomensongelijkheid, en, in een aantal
landen, sociale onrust, wat heeft geleid tot enorme ontberingen, rellen, of
mensen die op de vlucht sloegen voor burgeroorlog, of omdat ze eenvoudigweg geen
eten meer hadden.

Als we op deze weg blijven voortgaan, is wat ons te wachten staat weinig
bemoedigend. Tegen 2050 zal de jaarlijkse uitstoot van koolstofdioxide drie keer
zo hoog zijn. Daarnaast zullen veel meer mensen - drie miljard, van wie een
groot deel in ontwikkelingslanden - gebruik maken van de toch al onder druk
staande watervoorraad in de wereld.

Intussen zal ook de voedselbehoefte meer dan verdubbelen, wat voor Afrika, waar
de voedselproductie toch al achterblijft bij het tempo van de bevolkingsgroei,
een somber vooruitzicht is. En dit alles vindt plaats in een wereld waar
uitroeiing dreigt voor 12 procent van de vogelsoorten en een kwart van de
zoogdiersoorten.

Wereldwijd leven er al 1,3 miljard mensen op kwetsbare bodem - droogtegebieden,
moerasgronden, bossen - die niet genoeg oplevert om in hun levensbehoeften te
kunnen voorzien. Tegen 2050 zullen voor het eerst in de geschiedenis meer mensen
in de stad wonen dan op het platteland. Als er geen betere aanpak komt, zal de
druk van immigratie en volksverhuizingen, los van grote sociale onrust,
wereldwijd leiden tot een harde strijd om toch al schaarse middelen.

Toch bieden deze productie- en consumptiepatronen ook kansen, als de
wereldleiders en de beleidsmakers die in Johannesburg samenkomen maar de moed
kunnen opbrengen om zich de komende tien, vijftien jaar sterk te maken voor
doortastende maatregelen. Het grootste deel van het kapitaal en de
infrastructuur - huisvesting, winkels, fabrieken, wegen en nutsbedrijven - die
de komende decennia nodig zijn voor de groeiende bevolking is er nog niet.

Met een verbeterd apparaat, waarin de nadruk ligt op een hoger niveau,
toenemende efficientie en democratischer besluitvorming, zou men deze middelen
op een zodanige manier kunnen verschaffen dat er minder druk komt te staan op
maatschappij en milieu.

Evenzo zal, wanneer de bevolking minder snel groeit, de economische groei zich
makkelijker laten vertalen in minder armoede en een hoger inkomen per hoofd van
de bevolking - gesteld dat de aanpak van de ontwikkeling in de komende decennia
niet zal leiden tot vernietiging van grondstoffen die nodig zijn voor groei of
tot het afkalven van sociale waarden, zoals bijvoorbeeld vertrouwen.

We moeten de Millennium Doelstellingen van de Verenigde Naties, waarin het
streven is dat in 2015 de armoede in de wereld met de helft zal zijn
teruggebracht, proberen te verwezenlijken, zodat we het fundament kunnen leggen
voor een gezonde groeicyclus en een gezonde ontwikkeling in de armere landen van
de wereld.

Als de individuele inkomens in de ontwikkelingslanden per jaar gemiddeld met
iets meer dan 3 procent zouden toenemen, zouden ze in 2050 een niveau bereiken
van ruim zesduizend euro, bijna een derde meer dan nu het geval is in meer
welvarende landen. En volgens sommige leiders in de Derde Wereld is een
dergelijke groei nog bescheiden. De afgelopen twee decennia zijn in veel
Oost-Aziatische landen de inkomens twee keer zo snel gegroeid.

Wat betekent dit voor de gewone man? In de elementaire behoefte aan onderdak,
voedsel en kleding kan ruim voorzien worden. De levensverwachting zou toenemen
tot 72 jaar, tegenover de 58 jaar nu, in de landen met de laagste inkomens. Het
aantal kinderen dat voor het vijfde levensjaar overlijdt, zal aanzienlijk
afnemen en het aantal mensen dat kan lezen en schrijven zal toenemen tot bijna
95 procent.

Uiteraard zou deze spectaculaire economische groei grote gevaren met zich mee
kunnen brengen voor natuur en milieu, met name in ontwikkelingslanden. Gezien
het feit dat de rijke landen de voornaamste gebruikers zijn van onze
gemeenschappelijke hulpbronnen, hebben zij de bijzondere verantwoordelijkheid de
ontwikkelingslanden te steunen bij het beperken van de risico's. We moeten
allemaal onze bossen en visgronden beschermen tegen overbelasting. We moeten de
aantasting van de bodem tegengaan en zorgdragen voor efficienter gebruik van
onze watervoorraden. We moeten biologisch diverse ecosystemen beschermen,
aangezien zij de basis vormen voor de stroom van goederen en diensten die zo
belangrijk zijn voor onze maatschappijen en economieen. We moeten de uitstoot
door fabrieken, auto's en huishoudens terugbrengen.

Om al deze redenen is het noodzakelijk duurzame ontwikkeling tot stand te
brengen op lokaal, nationaal en mondiaal niveau. Bij het opzetten van de
instellingen die nodig zijn om hun middelen te beheren, moeten de
ontwikkelingslanden democratische openheid en participatie bevorderen. De rijke
landen moeten meer hulp geven, reductie van schulden steunen en hun markten
openstellen voor import uit ontwikkelingslanden. Daarnaast moeten zij hulp
bieden bij het overdragen van kennis en middelen om ziektes te voorkomen en
bovenal moeten zij zuiniger met energie omgaan en de productiviteit in de
landbouw verhogen.

De burgermaatschappij kan intussen een stem geven aan uiteenlopende belangen en
vanuit een onafhankelijke positie toezicht houden op de daden van
prive-ondernemingen, overheden en non-gouvernementele instellingen. Een sociaal
verantwoordelijke prive-sector, met steun van een goed functionerende overheid,
zou bedrijven door maatregelen moeten stimuleren om niet alleen hun eigen
belangen na te streven, maar ook de belangen van milieu en maatschappij in het
oog te houden. Bovendien moet de internationale gemeenschap samenwerking tot
stand brengen in wereldwijde kwesties als klimaatverandering en biodiversiteit.

Wanneer we verstandig omgaan met onze vitale middelen, met als belangrijkste het
milieu en sociale stabiliteit, kunnen we de groeicijfers bereiken die zo
wezenlijk zijn voor een duurzame afname van armoede. Het zou al te roekeloos
zijn om in 2015 wel de Millennium Doelstellingen te halen, om vervolgens
geconfronteerd te worden met chaos in de steden, teruglopende watervoorraden,
toenemende uitstoot van gassen en nog minder akkerlanden om ons te voeden dan we
nu al hebben.

James D. Wolfensohn is president van de Wereldbank.

Vertaling: Cees Koster

Natuur en Milieu ; Milieu ; Politiek en Staat ; Buitenlandse Betrekkingen ;
Ontwikkelingshulp ; Politiek en Staat ; Buitenlandse Betrekkingen ;
Topconferenties

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              41 of 111 DOCUMENTS

                                 de Volkskrant

                                August 24, 2002

Een ladder en een trekker

BYLINE: TEKST NELL WESTERLAKEN ; FOTOGRAFIE LUKAS GOBEL

SECTION: Magazine; Pg. 24

LENGTH: 2147 words


Laat een buitenstaander niet denken dat je zo maar glazen wasser kunt worden.
Over de mores in een wereld van eigen bazen en eigen rechters.

Die mevrouw van nummer 33 kan het voortaan vergeten. Al zit het vuil een
centimeter dik op haar venster, ze zal zelf de ladder opmoeten voor een frisse
blik op de buitenwereld. De glazenwasser zegt namelijk: 'Dat takkenwijf kan de
pestpleuris krijgen met haar gezeik.' Als er de afgelopen tien, vijftien jaar
iets is veranderd aan zijn klanten, is het wel dat ze hebben leren zeiken. Hij
heeft het niet over de oude klantjes in zijn bestand, toffe mensen met propere
valletjes voor de ramen, hij heeft het over kale kak die meent hem aan het
lijntje te hebben. Maar een glazenwasser pikt niet alles. Van nummer 33 pikt hij
zelfs helemaal niets meer.

Het takkenwijf heeft het in haar hersens gehaald dat ze hem elk willekeurig
moment spoorslags naar Amsterdam-Zuid kan laten komen met zijn emmer en zijn
ladder. Haar gedrag heeft inmiddels geleid tot zulke wrijvingen dat de
glazenwasser een grote klant heeft verloren. Juist was hij in onderhandeling met
de manager van een groot hotel, toen ze weer eens opbelde. Hij schoot
ogenblikkelijk in de kolere en koos zulke krachtige bewoordingen, dat de
hotelmanager schrok en zijn opdracht aan de glazenwasser introk.

Maar verder heeft hij geen problemen, Michel Vosveld, 37, twintig jaar
glazenwasser te Amsterdam. Hij is zelfstandig, heeft een mooi vak in de
buitenlucht, beetje vrij toch wel, en hij komt veel aardige mensen tegen.
Onlangs kreeg hij een gebakje van meneer Moszko wicz bij wie hij al jaren lapt.
De advocaat was jarig. Beleefde man. Vosveld lapt bij alle rangen en standen,
maar met zulk soort mensen en met klanten uit volksbuurten heb je de minste
problemen. Bij mevrouw Duisenberg bijvoorbeeld komt hij al twintig jaar. Net was
hij haar raampartijen aan het doen toen een filmploeg van Reuters de Palestijnse
vlag aan haar balkon kwam filmen. Hij mocht gewoon doorgaan. Misschien is hij in
Amerika op televisie geweest.

Het glazenwassen zit Vosveld in het bloed. Vader deed het al en Michel was jaren
in dienst van z'n broer die hem vijf jaar geleden hielp met het opzetten van
zijn eigen bedrijf. Zonder slag of stoot ging dit niet. Zijn broer praat niet
meer met hem.

Laat een buitenstaander niet denken dat je zo maar glazenwasser kunt worden. Dat
je meteen aan de slag kunt met een emmer, een ladder, een trekker en een
'inwasser' of 'inzetter', ook wel berenlul of geitenpik genoemd. Een beginnende
glazenwasser heeft sinds enkele jaren zoiets nodig als een diploma, hoewel
ongediplomeerden die al in het vak zaten, worden gedoogd. En gediplomeerd of
niet, zoals een beginnende tandarts zijn patienten koopt van een voorganger door
het betalen van goodwill, moet de glazenwasser zijn klantenbestand niet alleen
kopen, maar vaak ook permanent verdedigen tegen een groeiend aantal broodrovers
en zwartlappers. Hiertoe is onder vakgenoten een stelsel van ongeschreven regels
en afspraken ontwikkeld die voor velerlei interpretatie vatbaar zijn.

Hoe weet een glazenwasser van wie een straat of een wijk is, vroeg een Haagse
rechter vorig jaar aan een verdachte in de fiod-operatie Glasbak. Het betrof een
grote zwartgeldzaak tegen een glazenwasen schoonmaakbedrijf genaamd Gotspe.
'Onder mekaar weet je dat', luidde het antwoord gedecideerd.

Wie het niet weet, komt er wel achter. Omdat de verdediging van het territorium
meer vraagt dan een emmer water kan het gebeuren dat een glazenwasser zijn
materieel aanvult met een honkbalknuppel of een zaag, hoewel dat laatste
gereedschap van weinig nut meer is nu de houten ladder geleidelijk wordt
vervangen door een aluminium exemplaar. Bij de oplevering van de nieuwe
Rotterdamse wijk Prin sen land zijn ooit pistolen gesignaleerd, maar, zegt een
betrokken glazenwasser geruststellend: 'Je begint met een grote bek en
dreigementen. Pas daarna geef je ze een ram voor hun porum. Meestal is dat
genoeg.' Hij is op het moment verwikkeld in een strijd om delen van Zeist en Bun
nik, maar hulpmiddelen zijn er nog niet aan te pas gekomen. Bij de slag om
Prinsenland konden de pistolen trouwens in de handschoenenvakjes blijven.

We hebben het over de kleine glazenwasser, de man met een ladder en een emmer
die zich niet kan beroepen op papieren contracten of op een moederbedrijf dat
beschikt over groot materieel als een hoogwerker; de glazenwasser die vertelt
dat hij het ook niet helpen kan dat zijn branche door buitenstaanders soms net
zo wordt beoordeeld als de taxiwereld. Een wereld van eigen bazen en eigen
rechters, van onderlinge solidariteit en af en toe een oorlogje. Waar we hem ook
spreken, Amsterdam, Rotterdam of Den Haag, hij wil gezegd hebben dat hijzelf
geen honkbalknuppel in de kofferbak heeft en van zwart werken moet hij ook niets
hebben dat doen anderen.

Een harde werker moet echter wel een eerlijke kans krijgen om zijn boterhammetje
te verdienen, zegt hij. 'De mensen zien niet dat jij ook je belasting en je
verzekering moet betalen en je wilt wat overhouden voor je kinderen. Het is je
brood, begrijp je.' Don Vink uit Den Haag is 24 en begon negen jaar geleden als
glazenwasser. Ook hem zit de 'glasbewassing' in de genen. Een oom, een broer,
een zwager 'iedereen doet het'. Vink is dit jaar 'wit gegaan'. De aanschaf van
zijn klantenbestand kostte tien maal de prijs voor een wasbeurt per klant, tien
maal 10 euro. Reken op zo'n drieduizend particuliere klanten en tel uit je
investering.

Op de stoep van een nette burgermanswoning met fuchsia's voor het venster en
uitzicht op het water rookt hij een sigaret naast zijn ladder. Als beginnend
ondernemer ontdekte hij een illegale lapper in een van de door hem 'gekochte'
straten. Voor 6 euro per woning sopte hij de ramen, terwijl Don's vaste prijs 4
euro hoger ligt. 'Zo eentje met een uitkering ernaast. Hij dacht dat ik m'n
eigen wijk wel zou laten lopen. Dat had hij wel effe verkeerd gedacht.' Don,
vrij tenger voor glazenwassersafmetingen, schatte zijn tegenstander drie hoog op
de ladder 'een beer' en trok zijn plan. Over de details van de
conflictbeslechting laat hij zich niet uit. De rechter vond zijn ingrijpen
echter genoeg voor een halfjaar 'aan de enkelband'. Hij toonde zijn coulantie
door geen taakof celstraf op te leggen, zodat Don's nieuwe bedrijfje Absolutely
Bella niet voortijdig zou sneuvelen door detentie van de ondernemer. Via een
zendertje aan de enkel controleert de politie of Don tussen acht uur 's ochtends
en zes uur 'savonds niet in zijn eigen woning is. 's Avonds mag hij daarentegen
het huis niet uit, zodat een maatje het geld voor hem moet ophalen bij klanten
die overdag niet thuis zijn. Don verloor een voortand bij het conflict. Zijn
tegenstander kwam met een dubbele kaakfractuur in het ziekenhuis en kreeg een
taakstraf van Justitie, 'maar ik weet zeker dat hij zich niet meer zal laten
zien in mijn straten'.

De echte glazenwasser sterft uit, luidt het somber onder doorgewinterde
glazenwassers. De man van eer voor wie geen ruit te vies en geen venster te hoog
is, de man die z'n ziel in het glazenwassen legt, wordt een zeldzaamheid. Edwin
Grolle (39) uit Rotter dam ziet ook met lede ogen aan hoe een 'ras' verdwijnt,
hoewel hij een type vakbroeder voor ogen heeft met andere eigenschappen. De
hedendaagse glazenwasser onderscheidt zich uiterlijk nauwelijks meer van Jan
Modaal en dat is weleens anders geweest. Twintig jaar geleden bestond de
clientele van cafe De Schie voor een belangrijk deel uit glazenwassers en Edwin
een jongen nog onderscheidde zich doordat hij als enige geen tatoeages,
neusring, oorbel, paardenstaart of andere lichaamsversiering droeg. Hij kende er
eentje met een tattoo van een naakte vrouw die werd genomen door een panter. De
man moest bij het lappen van kantoren lange mouwen dragen van de opdrachtgever.
Zijn body art zou de dames binnen te veel afleiden.

Cowboytijden waren het. Ze zopen als maleiers, en geen dokter die geloofde dat
Herman na enkele maanden weer op de ladder stond nadat hij van drie hoog naar
beneden was gesodemieterd en alles had gebroken wat een mens zoal breken kan.
Cowboytijden, herhaalt Grolle onder het nuttigen van een vanillemilkshake bij de
McDo nald's te Bodegraven. Hij heeft zijn ladder even tegen de gevel laten staan
van het bedrijf verderop waar hij aan het werk is. Hij mag in de kantine eten
met de kantoormensen, maar Grolle blijft liever buiten.

Als vroeger een beunhaas werd gesignaleerd, was een telefoontje naar cafe De
Schie genoeg om tien man in de auto te doen springen. 'Iedereen reed over
stoepen en vluchtheuvels naar de plek waar het bonje was. Prachtig.' De
tyfuslijer in kwestie liet zich nooit meer zien, dat was zeker. Een boksbeugel
was niet noodzakelijk bij de actie.

Liever dan van cowboys spreekt de glazenwasser van vrije jongens of avonturiers.
Liever vertelt hij over de heroiek van het fysieke gevaar, de vrijheid van het
eigen baas zijn, en vooruit; een frisdrankmerk maakt tenslotte tv-reclame met
het imago de pikante details. Als je het op de man af vraagt, blijkt dat ze zelf
nooit zijn ingegaan op vrouwelijke avances die, naar het cliche wil, beginnen
met een suggestief 'kopje koffie glazenwasser?!' Zijzelf niet, zij hebben een
vrouwtje thuis. En verder? 'Het is horen, zien en zwijgen.'

Vink wiens monogamie naar eigen zeggen is verzekerd sinds hij zijn Bella leerde
kennen vindt het begrijpelijk dat de gebruinde spierbundel voor het raam de
aandacht trekt van het andere geslacht. 'Je bent jong, je ziet er lekker uit en
je staat te swingen op de ladder, terwijl hun man achter een saai bureau zit.'
Hij moet er niet aan denken, aan een kantoor. Ondanks zijn enkelbandje voelt hij
zich een vrije jongen. Vink heeft nooit nagedacht over een andere professie. Als
hij kan blijven 'ladderen', wil hij honderd worden in het vak.

Er zijn verontrustende berichten over de toekomst van de glazenwasser. Hij heeft
tot zijn verdriet z'n ladder al moeten inkorten tot 12 meter en 25 centimeter.
Hoger mag hij alleen nog met een bakje of een hoogwerker. Het moest van de
regering, van de nieuwe Arbo wet, zegt Theo Modder (54) uit Amsterdam. Vroeger
maakte je stijgingen van 15 meter of meer. De Europese Unie zou zelfs een totaal
ladderverbod in gedachten hebben. En een grote glasfabrikant kondigde dit jaar
een revolutie aan. Zelfreinigend glas. Glas met een laagje dat zichzelf wast als
het regent. Aan de boterham van de glazenwasser denkt de firma niet.

Directeur Modder heeft inmiddels dertig man in dienst van zijn schoonmaaken
glazenwasbedrijf em. Modder begon ooit met een handkar. 'Je kreeg een ladder
mee, een wijkboekje en lappen met die handel, meters maken.' Enkele jaren
geleden deed hij het glasbewassingsexamen en zakte. Zijn zoon, die het bedrijf
later zal overnemen, is wel gediplomeerd. 'Het is goed dat de jongens wat weten
over veiligheid, maar je kunt een glazenwasser niet leren hoe hij moet werken.
Ieder heeft z'n eigen methode.' Hijzelf neemt behalve het glas ook het houtwerk
mee: 'Het totale plaatje van de glasbewassing als het ware.' Hoofdschuddend
constateert hij dat veel hedendaagse glazenwassers hun werk doen zonder een
zeemleren lap. 'Een glazenwasser zonder zeem is als een hoer zonder condooms.'

Modder zag de maatschappij veranderen vanaf de ladder een socioloog heeft geen
betere blik op het reilen en zeilen van het Neder landse huisgezin. 'Je kreeg
koffie, een glaasje fris. Je kon de hele dag koffiedrinken als je wilde. De
mensen waren thuis. Je had een band met ze. Dat is er vandaag af.' De mensheid
wordt slordiger, constateert Modder, slordiger en viezer. 'Bij sommigen staan de
etensborden van drie weken geleden nog op het aanrecht. Vroeger in de Jordaan
hadden de mensen niet veel, maar het was schoon. Nu zijn de ramen aan de
buitenkant soms schoner dan binnen.' Vroeger, dat was in de tijd dat tante Na
nog boven cafe de Krokodil woonde. 'Ik stond bij haar te lappen toen er opeens
een schietpartij was onder m'n ladder. Ik heb die ramen vijf keer gedaan. Tante
Na was blind, maar d t had ze wel in de gaten.'

De bevolking achter de Nederlandse raampartijen kreeg meer kleur gedurende zijn
lange carriere. 'Ik heb de indruk dat het bij allochtonen schoner is, daar is de
vrouw meestal de hele dag thuis. We hebben het meegemaakt dat zo'n vrouwtje de
gordijnen dicht deed als we aan het werk waren. Dat was vanwege de islam, he. In
het begin denk je: krijg de tering wijf, bij jou lappen we niet meer. Maar het
went. Nu denk je: ach, het zal wel.'

D. Haipaul op industrieterrein Hempoint, Amsterdam.

M. Vosveld in Amsterdam-West: 'Ik lap bij alle rangen en standen.'

Willem op de Ten Katemarkt, Amsterdam Oud-West.

Glazenwasser Modder lapt de ramen van een kantoor in Hoofddorp.

Dienstverlenende beroepen ; Beroepsgroepen ; Dienstensector ; Economie ;
Bedrijfstakken

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              42 of 111 DOCUMENTS

                                 de Volkskrant

                                August 22, 2002

Een film gaat nooit meer weg ; George Sluizer maakte 'vreemd sprookje' van Jose
Saramago's roman 'Het stenen vlot'

BYLINE: DOOR RONALD OCKHUYSEN

SECTION: Kunst katern; Pg. 11K

LENGTH: 2525 words


Jose Saramago en George Sluizer zijn geestverwanten. Daarom vertrouwde de
Portugese schrijver erop dat de Nederlandse filmer geen 'festival van seks en
geweld' zou maken van zijn roman 'Het stenen vlot'. Het werd een 'zachte'
verfilming. Een ontmoeting tussen twee globetrotters op Lanzarote, letterlijk op
de grens tussen Noord en Zuid.

Camoes en Pepe zijn opstandig. De honden van Nobelprijswinnaar Jose Saramago
willen mee-eten en dat maken ze kenbaar met fanatiek gekef. Of de beesten niet
even naar de woonkamer kunnen, vraagt Saramago zijn vrouw Pilar. Als bonus
krijgen de dieren een stukje banaan. Camoes, vernoemd naar de grote Portugese
dichter Luis de Camoes, schrokt het fruit onmiddellijk op.

'Is dat niet een tikkeltje decadent?', vraagt George Sluizer pesterig aan de
verstokte communist. Saramago, serieus: 'Ik ontbijt altijd met twee bananen. Wat
ik overhoud, bewaar ik voor de honden.'

Het is tegen tienen in de avond, en de hitte maakt plaats voor een koele nacht.
Het zicht vanuit Saramago's huis, op een heuvel op het Canarische eiland
Lanzarote, neemt af. Op de oceaan varen vissersboten, langs de kustlijn van het
eiland vormt zich een lint van licht. Saramago is opgetogen. Zijn nieuwste boek
is bijna af. Met Sluizer praat hij over Europa, de rol van kunstenaars, en over
Het stenen vlot, de Spaanstalige film die Sluizer maakte naar Saramago's roman
La Balsa de Piedra.

Jazeker - hij vond de film, die hij onlangs met vrienden in Lissabon zag,
geslaagd. Maar het blijft wel wennen dat enkele elementen uit het boek
ontbreken. 'Ik ben vooral opgelucht. Het is geen grove versimpeling geworden. In
Het stenen vlot zitten veel bovennatuurlijke handelingen. Ik was bang dat die
zouden leiden tot een orgie van special effects. George heeft het zacht
gehouden. Hij heeft voor sfeer gekozen, niet voor effect.'

Een jaar geleden, op de filmset in Madrid, noemde Sluizer Jose Saramago al een
'geestverwant'. Ze gaan met elkaar om zoals mannen dat doen als ze elkaar mogen.
Er is vertrouwen, bij ontmoetingen wordt er op schouders geklopt. Sluizer: 'Het
klikte vanaf het begin. Maar het is niet zo dat Jose meteen al mijn films is
gaan bekijken. Hij heeft zijn fiat gegeven omdat zijn agent waarschijnlijk heeft
gezegd dat ik wel deug.'

Veel filmmakers hebben bij Saramago aangeklopt met het verzoek zijn werk te
verfilmen - voor Stad der Blinden bood het productiebedrijf van Steven Spielberg
een hoog honorarium. Aan de ene kant is die gretigheid begrijpelijk; Saramago's
verbeeldingskracht roept als vanzelf beelden op. Daar staat tegenover dat
Saramago's stijl - zinnen als doolhoven - zich moeilijk laat gladstrijken tot
een toegankelijk scenario. 'Ik heb altijd alles afgehouden', zegt de schrijver
en hij kijkt er een beetje besmuikt bij. 'Vooral de Amerikaanse verzoeken. Mijn
werk is geen bron voor festivals van seks en geweld.'

Hij gaf de afgelopen jaren wel toestemming voor toneelbewerkingen van zijn
romans in Italie en in Portugal, eenmaal werd er van zijn werk een libretto
gemaakt. Maar film ligt gevoeliger. 'Een verfilming gaat nooit meer weg. Mensen
gaan de film zelfs als het origineel beschouwen. Het boek komt op het tweede
plan. Die angst, die probeer ik nu los te laten. Mijn romans zijn in 52 talen
vertaald. Ik weet echt niet of de vertalingen in Korea en Bangladesh allemaal
even adequaat zijn.'

Saramago ging overstag toen hij een brief kreeg van Yvette Biro, die met Sluizer
werkte aan een scenarioversie van Het stenen vlot. Haar brief raakte hem. 'Het
enthousiasme, de toon. Ik ben gevoelig voor gepassioneerde post. Het was
onmogelijk die zomaar opzij te schuiven.'

Biro wist Saramago ervan te overtuigen dat Het stenen vlot wel degelijk
verfilmbaar was. In de roman scheurt het Iberische schiereiland los van Europa,
om pas midden in de Atlantische Oceaan, ergens tussen Afrika en Latijns-Amerika,
halt te houden. Dat kan allemaal worden gesuggereerd, schreef Biro aan Saramago.
Het ging Sluizer ook helemaal niet om de spectaculaire kant van het verhaal. In
zijn optiek is Het stenen vlot in de eerste plaats een pleidooi voor
solidariteit en idealen.

Sluizer: 'Het is geen film die rechtstreeks op een climax afgaat. Het is meer
een vreemd sprookje, een fabelachtige reis. Ik probeer bij het publiek een
stemming teweeg te brengen. Zonder veel uit te leggen, of te sturen.' The Stone
Raft, zoals de internationale titel luidt, moest geen politiek werk worden.
Sluizer: 'Mijn politieke ideeen zitten in de keuzes die ik maak, in de wijze
waarop ik de wereld aan het publiek laat zien. Mijn opinie over de wereld zit in
de keuze om deze film - over liefde, gevoel - op dit moment te maken. Er was
behoefte aan harmonie en solidariteit, en niet aan agressie en conflicten.'

Trouwens - Spoorloos, de thriller die Sluizer faam bracht en die hij in
Hollywood, met happy end weliswaar, over kon maken, heeft hij ook nooit
beschouwd als een harde film. 'Na Spoorloos was het van: Aha! Thrillers, dat kan
hij dus. Een misverstand. Ik heb Spoorloos nooit anders gezien dan als een
liefdesverhaal met een filosofische ondertoon.'

In Het stenen vlot neemt Saramago, zoon van een boer zonder eigen land, afstand
van Europa. Met het losscheuren en afdrijven van het Iberisch schiereiland toont
hij zijn afkeer van de arrogantie waarmee 'de landen boven de Pyreneeen' kijken
naar het Zuiden. Het is niet voor niets dat Spanje en Portugal tussen
Zuid-Amerika en Afrika voor anker gaan. Volgens de schrijver hebben de landen
met deze continenten meer culturele overeenkomsten dan met de EG-partners.

Saramago: 'Er is sinds de verschijning van het boek wel wat veranderd. Spanje en
Portugal hebben er alles aan gedaan zich bij het Noorden aan te sluiten - ze
willen er zo graag bijhoren dat ze hun identiteit er zonder problemen voor
opgeven, iets dat nu ook in Oost-Europa gebeurt.'

De tijden zijn voorbij dat Spaanse en Portugese gastarbeiders naar het Noorden
trokken om geld te verdienen. Het zijn nu de Afrikanen die dromen over een
menselijk bestaan in Europa. 'Hier, voor de kust van Lanzarote, proberen grote
groepen Afrikanen dagelijks Europa binnen te komen. Illegalen. Uit wanhoop
trotseren ze met bootjes de oceaan - en dat zijn nog mensen die zich toegang tot
zo'n boot kunnen verschaffen. Wat doet Europa, als medeschuldige aan de ellende
in Afrika? Europa bouwt een fort. Alleen de wachttorens en de kanonnen ontbreken
nog.'

In Het stenen vlot gaapt er kort na een aardbeving, die door geen enkele
seismograaf wordt geregistreerd, een kloof tussen Spanje en Frankrijk. Onder de
massa breekt paniek uit, en politici stellen onmiddellijk hun eisen. Amerika
dreigt het drijvende schiereiland aan te vallen, de Britten zijn furieus over
het verlies van Gibral-tar.

Sluizer bracht in zijn film de hebzucht en het politieke circus terug tot korte,
voorbijschietende scenes. De nadruk ligt op drie mannen, twee vrouwen en een
hond die elkaar leren kennen na een paranormale ervaring. Zij doorkruisen
gezamenlijk Spanje en Portugal, eerst in een gammele Lelijke Eend en later met
een paard en wagen. Er ontstaan relaties, de ratio moet steeds meer ruimte
afstaan aan het gevoel. Sluizer observeert dat proces afstandelijk, met scenes
die bewust meer tijd nemen dan nodig lijkt.

Sluizer: 'Ik ben niet iemand van wie kan worden gezegd dat zijn vierde film net
zo goed zijn achtste had kunnen zijn, of andersom. Het stenen vlot had ik
vijftien jaar geleden nooit gemaakt. Mijn films gaan gelijk op met mijn
ontwikkeling. Ze vormen een impliciete autobiografie.'

Jose Saramago acht het de hoogste tijd voor een rondleiding door de tuin, waar
Camoes en Pepe ('gewoon vuilnisbakkenrassen') vrij spel hebben en grote
cactussen de schrijver verleiden tot een terzijde. 'Ik houd van cactussen. Deze
plant weet van geen wijken. Kijk eens! Pure anarchie!' Trots wijst hij ook op
het drainage-systeem, dat de tuin op gezette tijden van water voorziet.
Grappend: 'Zo overwint de mens toch nog de natuur.'

Saramago (80) en Sluizer (70), wandelend over de vulkaangrond van Lanzarote.
Twee globetrotters. Saramago trekt, als de eigenzinnig schrijver van Memoriaal
van een klooster, Het evangelie volgens Jezus Christus en Alle namen, veelvuldig
de wereld rond, voor lezingen en boekpresentaties. Sluizer is altijd een
reiziger geweest. Geboren in Parijs, naar school in Engeland, een puberteit in
Hilversum ('Ik sprak aanvankelijk geen woord Nederlands'), een tijdje op de
grote vaart, een verblijf in Noorwegen, en later weer terug naar Parijs, naar
filmschool IDHEC. En dan was er die periode in Portugal, waar hij in de oorlog,
met zijn moeder, broer en zus naartoe vluchtte in afwachting een oversteek naar
Groot-Brittannie - een ervaring die hem 'misschien onbewust' naar Saramago's La
balsa de piedra dreef.

'Toen ik in Portugal draaide, op een strand, toen moest ik veel aan die tijd
denken. Er kwam een gelukzalig gevoel over me. We zaten vlak boven Lissabon. Ik
kon, als joch van negen, alles doen. Ravotten, zwemmen, duiken. Er was eten, er
waren sinaasappels. Portugal leek wel het paradijs. Ik had van de politieke
situtatie toen, van Salazar en consorten, geen enkele weet.'

Rond zijn twintigste wist Sluizer dat in de film zijn toekomst lag. Filmen is
zijn manier van communiceren. Het is een alibi om overal rond te kunnen kijken.
En dat overal moet letterlijk worden genomen. Sluizer draaide aan het begin van
zijn carriere een groot aantal documentaires (in onder meer Zuid-Amerika)
voordat hij begin jaren zeventig zijn eerste speelfilms regisseerde. Joao en het
mes (1972) en Twee vrouwen (1979) onttrokken zich met hun internationale cast
meteen aan het predikaat 'Nederlandse cinema' en dat is nooit meer veranderd.
Voor The Vanishing toog hij naar Hollywood, Crime Time was een
Brits-Duits-Amerikaanse samenwerking, Utz (naar Bruce Chatwin) speelde zich
voornamelijk af in Tsjechie. Voor Dying To Go Home, over ontworteling en
aanpassen, pendelden Sluizer en zijn vrouw Anne Lordon (als medeproducent) heen
en weer tussen Portugal en Amsterdam.

Sluizer: 'Door mijn achtergrond word ik niet gehinderd door grenzen. Ik voel me
een Europese filmmaker, met Europa als natuurlijke basis. Dat vraagt nogal wat
handigheid, maar gelukkig ben ik goed in plannen. Als ik een datum in mijn kop
vastzet, dan haal ik die. Ik ben taai in het vastzetten van mijn doelstellingen.
In 1980 heb ik eens een lijstje gemaakt de dingen die ik per se wilde doen.
Beetje voor de gein, beetje serieus. Er stond onder meer op dat ik een film in
Hollywood wilde maken. Dat is in elk geval gelukt.'

Op de set eist Sluizer van zijn crew inzet en loyaliteit. 'Ik vind het vreselijk
als mensen zich niet aan afspraken houden. Zeker tijdens een draaiperiode.
Filmen vraagt om een strakke hierarchie, iets waar Nederlandse crewleden nogal
moeite mee hebben. Op de set van Spoorloos werd Johanna ter Steege door iemand
een kapsoneswijf genoemd omdat ze liep te mopperen over haar eigen prestatie. Ze
moest 'wel normaal blijven doen'. Zoiets is in Amerika onmogelijk. Daar zou zo'n
opmerking leiden tot ontslag op staande voet.'

Voor Saramago zijn dergelijke groepsprocessen ondenkdaar. Hij schrijft, zegt hij
tevreden, in een zelf gekozen isolement. Vanuit zijn werkkamer heeft hij een
wijd zicht over de Atlantische oceaan. Op deze plek schrijft Saramago zijn
romans, waarin de wereld doorgaans wordt beschouwd vanuit het perspectief van de
gewone man en vrouw. Hier, hoog boven het verschroeide land, mengt Saramago
magisch-realisme met onversneden moralisme. Zijn hoofdthema - de invloed van
macht en de bereidwilligheid van mensen zich daaraan te onderwerpen - is
blijvend actueel.

Saramago: 'Zo kijk ik zelf niet naar mijn werk. Ik weet niet wat ik moet zeggen
als mensen mij geengageerd noemen. Ik schrijf over wat mij boeit. Vaak zoek ik
mijn heil buiten het realisme, of in metaforen. Ik probeer het onmogelijke uit
te drukken. Bij engagement denk ik toch meer aan expliciete teksten, aan
pamfletten.'

De grote, boze woorden bewaart hij voor zijn leven buiten Lanzarote. Regelmatig
zorgt Saramago voor tumult, als hij tijdens een reis zich uitspreekt over
politieke kwesties. Pas nog in Ramallah, waar hij als afgevaardigde van het
Internationale Schrijversparlement de praktijken van het Israelische leger zou
hebben vergeleken met de misdaden in Auschwitz. De uitspraak leidde tot een
internationaal debat. Amos Oz noemde Saramago 'moreel blind', en Ian Buruma
schreef in The Guardian dat schrijvers zich beter maar niet met politiek kunnen
bemoeien.

Saramago: 'Het treurige van deze zaak is dat ik helemaal niet heb gezegd dat de
gebeurtenissen in Ramallah met Auschwitz te vergelijken zijn. Wat ik deed was
mijn verbazing uitspreken. Mijn verbazing over het feit dat een volk dat de
gruwelen van Auschwitz zo goed kent zo agressief politiek bedrijft. Dat is toch
iets anders.'

De ophef rondom zijn Ramallah-bezoek komt voort uit de evenementencultuur in de
westerse landen. De media, voor een groot deel in handen van beursgenoteerde
conglomeraten, zijn een ordinaire handel geworden, stelt Saramago, die na de
Anjer Revolutie in 1974 twee jaar kunstredacteur was. 'Kranten durven niet meer
over idealen en onrecht te schrijven. Dat verkoopt niet. Glamour is belangrijker
dan honger en aidsepidemieen. In die context is mijn opmerking in Ramallah
verminkt tot een makkelijk verteerbare oneliner. Subtiele kanttekeningen worden
keihard gecensureerd. Dat zijn de gevolgen van wat ik noem het autoritair
kapitalisme. De macht van het getal heeft de vrije geest ook in de media in de
hoek gedreven.'De macht van het getal heeft de vrije geest ook in de media in de
hoek gedreven.'

Hij weet ook wel dat het onmogelijk is om met met boeken de verschroeiende
kracht van het marktdenken te kielhalen. 'Alleen zou het wel van een stuitende
onverschilligheid getuigen om het leven als onveranderlijk te beschouwen. Ik
weiger dat te accepteren. Mensen zijn instrumenten van bepaalde omstandigheden
in een bepaalde periode. Het is de opdracht om daartegen te vechten. Met eigen
verhalen, met jouw versie van de geschiedenis.'

Pilar, die vanuit huize Saramago nieuwsuitzendingen maakt voor de lokale radio
van de Canarische Eilanden, meldt vanuit de keuken dat het diner klaar is. Voor
de gelegenheid heeft Saramago een bijzondere Spaanse wijn ontkurkt waarmee hij
toast op La Balsa de Piedra. Er ligt een boek voor Sluizer klaar, met een
opdracht. 'Bedankt, George', staat erin. 'Op naar de volgende samenwerking.'

Het stenen vlot gaat op 19 september in premiere. Op zaterdag 14 september
organiseert het Vlissingse filmfestival Film By The Sea een speciale vertoning
in aanwezigheid van Jose Saramago.

Jose Saramago in zijn huis op Lanzarote: 'Ik weet niet wat ik moet zeggen als
mensen mij geengageerd noemen.' Foto TransworldJose Saramago en George Sluizer
op de set, augustus 2001.Scene uit 'Het stenen vlot'. Van links af: de hond
Golfo, Federico Luppi, Gabino Diego, Ana Padrao, Iciar Bollain.Scene uit 'Het
stenen vlot'.

Kunst en Cultuur ; Kunst ; Taal- en Letterkunde ; Literatuur ; Kunst en Cultuur
; Kunst ; Film

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              43 of 111 DOCUMENTS

                                 de Volkskrant

                                August 17, 2002

'Bij de VARA is het stil. Doodstil'

BYLINE: MAUD EFFTING

SECTION: Stroom; Pg. S1

LENGTH: 1441 words


De VARA, altijd geroemd om zijn progressieve en vernieuwende programma's,
verrast niet meer. Niet met presentatoren, niet met stijl, niet met inhoud. In
tien jaar halveerden de kijkcijfers. En het nieuwe seizoen? 'Het komend seizoen
gebeurt er niet zo veel.'

Toen Netwerk-presentator Pieter Jan Hagens zeven jaar geleden vertrok bij de
VARA, was de kans nihil dat hij er ooit zou zijn doorgebroken. De VARA-coryfeeen
die er zaten, zouden tot in lengte van dagen blijven zitten. Voor nieuwe
talenten was weinig plaats. 'Paul Witteman en Sonja lieten zich natuurlijk niet
zo maar wegblazen', zegt Hagens.

Sonja Barend, Paul Witteman, Marcel van Dam, Astrid Joosten, Jack Spijkerman en
Felix Meurders vormen nog altijd het middelpunt van de omroep; alleen Inge
Diepman wist zich op te werken. 'De omroep gaat erg lang door met zijn
successen', vindt Hagens. 'Begrijpelijk en terecht. Maar ik heb niet het idee
dat de VARA erg vernieuwend bezig is.' En daarmee legt hij de vinger op de zere
plek.

De VARA staat stil. De omroep, opgericht in 1925 en altijd geroemd om zijn
progressieve en vernieuwende programma's als Hadimassa, Achter het Nieuws, Zo is
het toevallig ook nog 's een keer, Sonja, In de Rooie Haan, en De Willem Ruis
Show, verrast niet meer. Niet met presentatoren, niet met stijl, niet met
inhoud.

Illustratief voorbeeld: De achterkant van het gelijk is een van de hoogtepunten
van het komende seizoen. Het discussieprogramma waarmee Marcel van Dam in de
jaren tachtig furore maakte, is afgestoft en wordt opnieuw gemaakt. De VARA
houdt dit jaar voor het eerst sinds jaren geen presentatie van nieuwe
programma's voor de pers, simpelweg omdat het aan nieuwe programma's ontbreekt.
'Bij de VARA is het stil. Doodstil', aldus een medewerkster. 'Normaal werkt
iedereen in de zomer keihard voor het nieuwe seizoen, nu hoeft er niet veel te
gebeuren.'

Vorige week besloot programmadirecteur Ton van Brussel op te stappen. Hij werkte
iets langer dan een jaar bij de VARA. Zelf wil hij niet reageren, hij legt de
oorzaak bij de bureaucratie in Hilversum, maar volgens bronnen bij de omroep is
Van Brussel onder druk gezet om te vertrekken. 'De ontwikkeling van nieuwe
programma's is onder zijn leiding bijna tot stilstand gekomen en Vera Keur
(VARA-voorzitter, red.) heeft dat laten gebeuren', zegt deze werknemer. 'Er moet
weer ruimte komen voor creativiteit. Als je dat niet doet, bloedt je bedrijf
dood.' Een VARA-coryfee: 'Als je talent wilt hebben, moet je experimenteren.
Minder inzetten op direct scoren. Er moeten nieuwe plannen komen. Je moet van je
veilige haven af durven gaan.'

De afgelopen jaren liep het niet best met de vernieuwing. Publiekslieveling Paul
de Leeuw liep weg naar de NCRV, acteur Hans Kesting werd met grote onemanshows
in het diepe gegooid en flopte, het satirische programma De Horzel werd
voortijdig stopgezet, presentatrice Maud Hawinkels moest van de tv naar de
nachtradio en radiotalent Giel Beelen werd op staande voet ontslagen omdat hij
aanzette tot het sturen van poederbrieven.

NOVA zette wel veranderingen in gang, maar dit ging in eerste instantie buiten
de VARA om. Bij NOVA, maar ook bij Zembla en B&W spelen diverse medewerkers met
de gedachte te vertrekken. NOVA-presentator Kees Driehuis deed dat al. Alleen De
Gids, met Matthijs van Nieuwkerk, bloeide op tot succesnummer, maar Van
Nieuwkerk stapte onlangs over naar NOVA. Een nieuwe presentator is er nog niet.

Ook het publiek werkte niet mee. Hoewel groot succes werd geboekt met
programma's als Kopspijkers, zag de VARA haar kijkcijfers het afgelopen
decennium halveren. Mede door de komst van de commerciele zenders. Trok een
VARA-programma in 1989 gemiddeld nog 1,4 miljoen kijkers, dit jaar zijn dat er
530 duizend. De omroep raakte haar positie aan de top van de publieke omroep
kwijt aan de TROS en de KRO. Opgericht als Vereniging van Arbeiders Radio
Amateurs verloor ze ook het contact met haar oorspronkelijke kijkersgroep. In
1989 waren er 800 duizend lager opgeleide kijkers per programma, in 2001 was dat
gedaald tot 180 duizend. Die daling voltrok zich overigens bij de hele publieke
omroep.

De gewone man liep weg naar SBS 6, RTL 4 en naar de TROS. Intussen blijft de
VARA met al haar programma's op Nederland 3 zitten, een net dat zich profileert
als cultureel-progressief, en weinig binding heeft met lager opgeleiden. De VARA
is meer highbrow dan vroeger.

Intern woeden discussies over de vraag welke koers de VARA zou moeten volgen en
over wie de omroep nou precies vertegenwoordigt, maar naar buiten toe is de
omroep een gesloten bolwerk. Zelfs ledenaantallen worden niet openbaar gemaakt.
Het VARA-gevoel is sterk. 'De omroep wordt hierarchisch bestuurd', zegt een
insider. Wie uit de school klapt, krijgt vaak wat te horen. VARA-presentatoren,
VARA-medewerkers, de meeste omroepbonzen en zelfs leden van de ondernemingsraad
willen dan ook alleen anoniem hun verhaal doen.

De oorzaak van het gebrek aan vernieuwing wordt door vrijwel iedereen bij de
vertrokken programmadirecteur Ton van Brussel gelegd. Voorzitter Vera Keur
krijgt nauwelijks verwijten. Ze wordt door werknemers gewaardeerd vanwege haar
directe en eerlijke manier van werken. De meesten hopen dat ze orde op zaken
stelt, maar de meningen zijn wel verdeeld. Met haar sterren gaat ze voorbeeldig
om. 'Vera is iemand die je na je uitzendingen belt en zegt: o, wat fantastisch',
zegt een VARA-coryfee. 'Ze legt mij nooit een strobreed in de weg. Maar dat ze
zo vasthoudt aan die sterren, is tegelijkertijd een nadeel. Als ik een programma
maak, weet ik dat ik het nog dertig jaar kan doen. Aan de onderkant is weinig
groei. Er wordt niet gekweekt.' Diverse programma's haalden het uiteindelijk
niet omdat er geen geschikte presentator te vinden was.

Keur wordt omschreven als een sterke, dominante leider die de macht naar zich
toetrekt. Een slimme vrouw, straight, goed in argumenteren, goed in
onderhandelen en met een ijzersterk karakter. Ze speelt het hard en laat het
vaak op conflicten aankomen. Haar botsingen met de vorige VPRO-hoofdredacteur
Hans Maarten van den Brink waren legendarisch.

Ze leerde het vak van haar voorganger Marcel van Dam, die destijds rigoureus
orde op zaken stelde bij de omroep. Ze wordt door sommigen wel omschreven als
'de Margaret Thatcher van de publieke omroep.' Pieter Jan Hagens: 'Ze is iemand
die graag controleert en de dingen beheerst.'

Toch kan dat leiderschap ook verlammend werken. Een VARA-ster: 'Er heerst een
soort angst. En de angst om iemand even aan te schieten, wordt groter als je
maar een leider hebt. Ja, de sterren doen het wel. Maar mensen die wat lager in
de rang zitten en een mooi idee hebben, durven niet meer. Dat vind ik heel erg
jammer.'

Voorzitter Keur erkent dat er weinig nieuwe programma's worden gemaakt. 'Het
komend seizoen gebeurt er niet zo veel. Ik beschouw het als een tussenseizoen.
In 2003-2004 zullen we het moeten waarmaken. Dan hebben we meer kijkers dan nu.
Maar we zitten niet in een impasse. Iedere omroep heeft wel eens een minder goed
jaar. En sommige programma's lopen nu eenmaal lang, daar wordt veel aan
geschaafd.' Keur zegt niet van plan te zijn de koers te veranderen.

Volgens haar is het moeilijk met cabaretiers te werken, een traditie bij de
VARA. 'Die mensen doen niet alleen maar iets met televisie, maar ook met
theater. En af en toe schrijven ze ook nog columns in bladen. Ik neem ze niets
kwalijk, maar eigenlijk moet je mensen hebben die helemaal toegewijd zijn aan
het medium tv.'

Maar ze wijt de problemen vooral aan de inrichting van Nederland 3. 'We hebben
grote problemen gehad met de programmaschema's. Die liepen tot voorheen niet
verder dan een jaar, terwijl je vooruit moet kunnen plannen. Ook hebben de
omroepen op Nederland 3 er lang over gedaan elkaar te vinden in een ideaal
schema. Het lijkt erop dat het nu gaat lukken.'

Die netstructuur leidt ook voor de VARA-medewerkers tot frustraties. 'Vroeger
had je een idee, je ging ermee naar Vera, en dan wist je of het zou lukken. Dat
kon vrij snel gaan', zegt een VARA-presentator. 'Nu moet zij het voorstel eerst
aan de netmanager voorleggen en dan moet je nog maar zien. Ik word daar tamelijk
moedeloos van. Ik maak nu mijn programma en verder zoeken ze het maar uit.' De
solidariteit van medewerkers ligt steeds meer bij hun programma en minder bij de
VARA, zegt een radiomaker. 'Het echte VARA-gevoel verdwijnt. Dat is jammer. Het
was echt een clubgevoel.'

Minder kijkers naar VARA-programma's 170802 Copyright de Volkskrant. Bron: NOS,
Afdeling Kijk- en luisteronderzoek

TEKENING PAUL KUSTERS

Televisie ; Omroep ; Media

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              44 of 111 DOCUMENTS

                                 de Volkskrant

                                 August 2, 2002

Een bulldozer met organisatietalent

BYLINE: MARIEKE AARDEN

SECTION: Binnenland; Pg. 2

LENGTH: 1228 words


Cees Veerman, de nieuwe CDA-minister van Landbouw, moet niets hebben van het
poldermodel. Hij wil liever mensen keihard aanpakken. Dat wekt wrevel, maar niet
bij zijn collega-boeren. 'Cees snapt de taal van het gewone volk.'

CEES VEERMAN (53), de nieuwe minister van Landbouw, Natuurbeheer en Visserij, is
boer in hart en nieren. Met een akkerbouwbedrijf van 150 hectare in de Hoeksche
Waard en nog eens 300 hectare tarwe en zonnebloemen in de Franse Dordogne, mag
hij zich een grote boer noemen.

Van Veerman zal men geen teksten horen over boeren die verslaafd zijn aan de
subsidietrog, zoals zijn voorganger Brinkhorst hun nog wel eens wilde
aanwrijven. Veerman weet drommels goed dat de suikerbieten met staatssteun uit
de grond worden getrokken, zegt zijn vriend Jan Knipscheer. 'Cees snapt de
boeren, hij hangt niet in de wolken.'

Ploegen, zaaien en oogsten zitten de nieuwe minister in het bloed. In de jaren
tachtig wilde hij alleen bijzonder hoogleraar agrarische bedrijfseconomie in
Tilburg worden als hij jaarlijks in september de aardappelen kon blijven rooien.

Dat is Veerman ten voeten uit, zegt Knipscheer, met wie hij in de jaren zeventig
onderzoek deed naar de oorzaken van de explosieve stijging van de prijzen van
landbouwgrond. Een onderwerp waarop het kabinet-Den Uyl zou vallen. In 1983
promoveerde Veerman aan de landbouwhogeschool in Wageningen op grond en
grondprijs.

In 1996 werd hij er voorzitter van het college van bestuur om het ingedutte
academische wereldje eens flink op te schudden. In een interview met de
Volkskrant zei Veerman: 'Wageningen is te lang in zichzelf gekeerd geweest. We
moeten weer aan de bal komen.'

Bij zijn collega's roept Veerman tegenstrijdige gevoelens op. De een ziet in hem
een charismatisch, daadkrachtig, intelligent en begiftigd voorzitter met een
gezonde dosis humor. De ander vindt hem grillig, onvoorspelbaar, humeurig en een
persoon die vaak aanvaringen met anderen heeft.

Veerman stond als voorzitter aan de wieg van de Wageningen Universiteit en
Researchcentrum, een samenvoeging van de onderzoeksinstituten van het ministerie
van Landbouw en de landbouwhogeschool. 'Waarachtig geen kleine klus om dat in
vier jaar voor elkaar te krijgen', zegt de huidige rector magnificus van
Wageningen, Bert Speelman. 'Het was een cultuurschok.'

De reorganisatie verliep dan ook niet bepaald zachtzinnig. Maar Veerman is er de
man niet naar om zich daarover druk te maken. Voor hem geen poldermodel. Hij
heeft weinig geduld, kan slecht luisteren en is hard tegen mensen die zijn
mening niet delen.

Een bulldozer met organisatietalent die over mensen heen walst als dat moet,
zoals met de reorganisatie. Het gevolg is dat sinds de reorganisatie het
ziekteverzuim op de landbouwuniversiteit flink is toegenomen. Redelijk wat
medewerkers voelen zich er niet meer thuis. . 'Maar zonder die verschrikkelijke
Veerman bestond de universiteit misschien niet meer', zegt een ingewijde.

Aanvankelijk liepen veel mensen in Wageningen, van hoogleraar tot student, met
de nieuwe voorzitter weg. Hij bouwde krediet op met zijn goed doortimmerde
verhalen. Hij doorspekte zijn betogen met filosofische uitspraken en citeert
graag Goethe.

Maar ook in Wageningen bleef Veerman zijn boerenachtergrond trouw. Rector
magnificus Speelman: 'Vorige herfst zei Veerman tegen mij dat hij een tweede
aardappelrooimachine nodig had. 'Ga je vanavond mee naar Roeselare, daar staat
er een te koop.' Ik kon niet mee. De volgende dag bleek dat hij de machine
inderdaad had aangeschaft.

'Twee weken later vraag ik: Cees, hoe staat het met je rooimachine? 'O, die
staan nu allebei te koop. Ik heb ze niet meer nodig, maar andere boeren die wat
later rooien dan ik zitten er nu zwaar om verlegen in deze natte tijd.' Dat is
Veerman: hij heeft een neus voor het ondernemen. Hij denkt net even sneller dan
een ander.'

Veerman groeide op in Nieuw-Beijerland in de Hoeksche Waard. Dit hoekje van
Zuid-Holland heeft veel gemeen met Zeeland, alwaar premier Balkenende zijn
wortels heeft.

Volgens vriend Jan Knipscheer kennen de twee mannen elkaar al langer. 'Het zou
me niet verbazen als hij de stille steunpilaar van Balkenende wordt in het
kabinet. Ze zijn allebei georienteerd op het platteland, allebei hoogleraar en
bovenal: ze snappen de taal van simpele mensen.'

In Nieuw-Beijerland werd Veerman in 1973, op z'n 24ste, gemeenteraadslid voor de
ARP. Hij was toen het jongste raadslid van Nederland. Via de gebruikelijke
kanalen klom hij op: hij begon in het waterschap, stapte over naar het
zuiveringschap, vertrok naar de voormalige Suikerunie om uiteindelijk bestuurder
in de Nationale Cooperatieve Raad te worden.

Daar kreeg Veerman te maken met de tuinbouwveilingen en de toenemende
concurrentie uit Zuid-Europa. In 1996 richtte hij de Greenery op, een fusie van
negen groente- en fruitveilingen waarbij drieduizend producenten zijn
aangesloten.

Kees de Wit, hoofd operationele zaken van de Greenery, vindt dat Veerman met
recht de 'vader van de Greenery' wordt genoemd. Volgens De Wit stond Veerman in
de vuurlinie tijdens een van de roerigste perioden in de veilingwereld, toen de
emoties hoog opliepen door de ingrijpende saneringen.

De Wit: 'Hij hield zijn rug recht en ging niet delegeren toen het moeilijk werd.
Het tegenovergestelde was juist waar. Hij ging tussen de mensen zitten en trok
het probleem naar zich toe. Veerman is geen droge professor, maar een man die
een brug vormt tussen praktijk en wetenschap.'

Kees Molendijk, de huidige SGP-wethouder in Korendijk, de gemeente die is
ontstaan na fusie van onder meer Nieuw- en Oud Beijerland: 'Als hij om vier uur
thuis komt, zie je hem om vijf uur op de trekker. Ik vind het bijzonder als
hooggeplaatste mensen zelf de handen uit de mouwen steken. Die weten hoe een
bedrijf er uitziet, welke inspanningen je moet doen om aan de kost te komen, hoe
je met bestrijdingsmiddelen omgaat. Onze uien gaan naar de knoppen omdat
bepaalde bestrijdingsmiddelen niet meer mogen worden gebruikt.'

Molendijks voorspelling dat Veerman zodra hij minister zou zijn hier iets aan
zou doen, is reeds bewaarheid geworden. Een van de eerste maatregelen die
Veerman in de Staatscourant afkondigde, is het weer toelaten van de chemische
middelen mancozeb en metalaxuyl-m tegen de schimmelziekte valse meeldauw in de
uien.

In Wageningen gaat het verhaal dat je je uit de voeten moest maken als Veerman
eraan kwam met een verbrande kop van het zitten op de trekker. Dan had hij weer
creatieve ideeen opgedaan.

Maar in Nieuw-Beijerland begrijpt men dat heel goed. 'Als bestuurder sta je in
het brandpunt, dan is het een gigantische ontspanning om zelf weer op die
combine te zitten en je gedachten op een rij te krijgen. Er valt fysiek wat van
je af, je kunt rustig denken. Een ander gaat een weekend weg om op adem te
komen, voor ons is dat het werk op het land', zegt Molendijk.

Veerman, die begin dit jaar uit Wageningen vertrok, houdt niet van reizen, zeker
niet van vliegen. Hij is de man van het dorp. Iedereen weet wie hij is. Veel
bestuurders kun je tegenwoordig niet meer aanspreken - hem wel, zeggen de
dorpelingen. Dat zal zo blijven nu hij minister is, verwachten ze in
Nieuw-Beijerland.

FOTO MARTIJN BEEKMAN - DE VOLKSKRANT Cees Veerman op het Binnenhof.

Regering ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              45 of 111 DOCUMENTS

                                 de Volkskrant

                                 July 27, 2002

Kroniek van een technologisch decennium

BYLINE: HENK VAN RENSSEN

SECTION: Wetenschap; Pg. 3W

LENGTH: 937 words


Zijn we voor de gek gehouden? Nu de telecom-hype een luchtbel is gebleken en de
aandelen kelderen, stellen veel mensen zich die vraag. Het technologie-optimisme
van de afgelopen jaren lijkt een grote oefening te zijn geweest in het bedriegen
van de gewone man, opdat de top kon profiteren.

Maar als je terugblikt, blijkt dat net zo'n overdreven sentiment als de hype
zelf. Er is wel degelijk ontzettend veel veranderd. Onze maatschappij ziet er
niet meer uit als vijftien jaar geleden. En dat is vooral te danken aan de
stormachtige ontwikkelingen in de nu zo verfoeide communicatie- en
informatiesector.

Een simpele rij woorden, merknamen en afkortingen volstaat. Welke van de
volgende behoorden in 1987 al tot uw standaard woordenschat: laptop, mobieltje,
cd-brander, e-mail, webcam, laserprinter, sms, isdn, internet, Windows, chatten,
www, dvd, palmtop, Playstation, browser, modem, amazon. com, chipkaart, muisarm,
downloaden, digitale camera, satellietnavigatie, virusscanner en spam?

Uw antwoord is waarschijnlijk: geen van alle, behalve als u in die tijd tot een
zeer vooruitstrevende elite behoorde. Misschien had u in die tijd al een IBM-pc
met MS-DOS besturing, en kon u met uw draadloze telefoon naar de keuken lopen,
maar daar bleef het bij. Het jaar 1987 behoort inmiddels, technologisch gezien,
tot het stenen tijdperk. Zelfs de fax moest nog echt doorbreken.

Het is nog maar zo kort geleden. En toch, constateert de Amerikaanse
wetenschapsjournalist James Gleick in de inleiding tot zijn bundel What just
happened, beseffen we dat nauwelijks. We dragen onze mobiel alsof we ermee zijn
geboren en internet is een vanzelfsprekende toegangspoort tot de wereld
geworden.

Vergeten zijn de tijden dat we verstoord opkeken als er wat rinkelde in de tram.
En wanneer hebben we voor het laatst de encyclopedie in de boekenkast
opengeslagen? De informatietechnologie bleek onweerstaanbaar en dus onstuitbaar,
aldus Gleick.

Hoe is dat zo gekomen? Wat is er in die paar jaar allemaal gebeurd? In What just
happened probeert Gleick daar antwoord op te geven, door de artikelen te
presenteren die hij het afgelopen decennium over de opkomst van de
informatiemaatschappij publiceerde in The New York Times Magazine en The New
Yorker. Het resultaat is een amusante en rake kroniek van een tijd van
razendsnelle technologische vooruitgang.

Het boek zit vol met o ja-momenten. Nog in 1993 voelt Gleick zich genoodzaakt
zijn lezers uit te leggen wat internet (dan nog: 'het Internet') voorstelt: 'een
ongeorganiseerd, groeiend geheel, opgebouwd uit honderdduizenden aan elkaar
gekoppelde universiteits-, bedrijfs- en overheidsnetwerken'. Gleick vindt het
allemaal nogal gebruiksonvriendelijk, 'vergeleken met commerciele diensten als
CompuServe en Prodigy'. Maar, voegt hij toe, 'het lijkt een kritische massa te
bereiken'.

Dat blijkt al gauw, en Gleick is erbij. In 1994 begint hij zijn eigen
internetprovider, The Pipeline. Hij beschrijft enthousiast hoe hij het gevoel
heeft heel anarchistisch en democratisch 'aan het front' te werken, maar
registreert ook feilloos de tekortkomingen achter de heilsprofetieen van Snel
Toegang Tot Alles: trage modems, incompetente telefoonbedrijven en
informatie-arme koperen draadjes tussen de pc en de provider.

'Ik heb de toekomst gezien', schrijft hij, 'en het is nog steeds in de
toekomst.'

Deze combinatie van optimisme, ironie en scepticisme houdt Gleick in al zijn
artikelen vol, en dat is verfrissend. Hij waagt zich, in tegenstelling tot vele
andere internet-watchers, maar weinig aan voorspellingen. Als hij dat doet, zit
hij er soms op grappige wijze naast (porno op internet heeft in mei 1995 nog
geen toekomst) en heeft hij een andere keer gelijk: de angst voor de
millennium-bug vindt hij al vroeg onzin.

Maar liever dan dat hij voorspelt, registreert Gleick. Daarbij heeft hij een
scherp oog voor de sociale en culturele dilemma's die de informatierevolutie met
zich meebrengt. Wat doen chipkaarten met ons vertrouwen in geld? Drijft internet
ons uit elkaar of vormen we nieuwe gemeenschappen? Is het recht op privacy op
het net hetzelfde als het recht om anoniem te blijven? Mag je bijvoorbeeld
iemand lastigvallen met e-mails die niet zijn te traceren? De antwoorden op deze
nog altijd relevante vragen zijn niet altijd even makkelijk, zo betoogt hij
overtuigend.

Internet was eigenlijk maar heel kort een volkomen anarchistische speeltuin voor
computerfreaks, valt uiteindelijk te concluderen uit zijn stukken. E-commerce en
Microsoft nemen al snel grote happen van het onontgonnen virtuele land in bezit.

En dat gaat niet zachtzinnig. In 1995 signaleert Gleick al de meedogenloze wijze
waarop Microsoft concurrenten als WordPerfect, Lotus 1-2-3, Netscape en zelfs de
Encyclopaedia Britannica de markt uitwerkt of inmiddels heeft uitgewerkt. Vijf
jaar later beschrijft hij hoe Amazon op agressieve wijze de slag wint om het
patent op de 1-click button, waarmee met een muisklik een boek kan worden
gekocht.

Het lijkt alsof bij Gleick uiteindelijk toch de teleurstelling overheerst. Maar
daar wil hij niet aan. 'Ik geloof in het netwerk als mondiaal dorp en als
mondiaal brein', blaast hij in zijn inleiding nogal hoog van de toren. Daar kan
wat hem betreft zelfs de dotcom-crash niks aan doen.

James Gleick: What just happened

Abacus; import Penguin; Euro 20,90

ISBN 0 349 11538 9

FOTO JEROEN SWOLFS Internetcafe voor driehonderd man in Amsterdam.

Internet; Non fictie; Kunst en Cultuur; Kunst; Taal- en Letterkunde; Wetenschap
en Techniek; Technische Wetenschappen; Informatica; Computernetwerken

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              46 of 111 DOCUMENTS

                                 de Volkskrant

                                 July 25, 2002

'Veel kennis van het politieke bedrijf gaat verloren' ; Kamervoorzitter Frans
Weisglas is vertoornd over het vertrek van ex-bewindslieden. Het aantal
onervaren nieuwelingen is wel erg groot.

BYLINE: VAN ONZE VERSLAGGEVER THEO KOELE

SECTION: Voorpagina; Pg. 1

LENGTH: 1042 words

DATELINE: DEN HAAG


Frans Weisglas is nog zichtbaar verguld met het voorzitterschap van de Tweede
Kamer, dat hij kortgeleden op originele wijze verwierf. De VVD'er stelde zich op
eigen houtje kandidaat en won moeiteloos van de officiele kandidaat van zijn
partij, Annemarie Jorritsma.

Zij is nu een van de bewindslieden uit Paars II die overwegen hun zetel in de
Kamer op te geven, of dat al hebben besloten. Als Weisglas daarover spreekt,
verdwijnt zijn glimlach.

- Een half dozijn bewindslieden uit Paars II heeft, hoewel gekozen als Kamerlid,
de politiek al de rug toegekeerd. Is hier sprake van kiezersbedrog?

Weisglas: 'Dat woord wil ik niet in de mond nemen. Maar fraai is het niet. Ik
word er niet gelukkig van dat oud-ministers het als Kamerlid nu al voor gezien
houden. Hadden ze niet eerder kunnen bedenken dat ze geen zin hebben in vier
jaar Kamerlidmaatschap, al dan niet in de oppositie?

'Neem bijvoorbeeld Herfkens (PvdA-minister voor Ontwikkelingssamenwerking, red.)
Ze zegt dat ze een internationale functie begeert, maar eerst enkele maanden wil
uitrusten. Als ze minister was geworden, wat ze graag wilde, had ze zoiets niet
kunnen zeggen. Dan moest ze namelijk meteen aan de slag.'

Nog voor de beediging van het nieuwe kabinet gaven de ministers Herfkens, Pronk
(PvdA, VROM), Hermans (VVD, Onderwijs), Vermeend (PvdA, Sociale Zaken), Van
Boxtel (D66, Grotesteden -en Integratiebeleid) en staatssecretaris Vliegenthart
(PvdA, Sport en Welzijn) hun Kamerzetel op.

Deze week werd bekend dat het VVD-Kamerlid Hella Voute, vaak genoemd als
bewindsvrouw maar niet uitverkoren, de politiek vaarwel zegt.

Weisglas: 'Het zijn bijna allemaal mensen die dankzij voorkeurstemmen zijn
gekozen, die zelf hun blauwe stoel hebben verdiend. Ik hoop dat politieke
partijen hieruit een les zullen trekken. Natuurlijk, ik kan me voorstellen dat
ze bewindslieden hoog op de kandidatenlijst zetten. Het zijn immers bekende
politici. Maar dat schept wel verplichtingen. In de toekomst moet men bekende
gezichten maar een plek als lijstduwer geven, als onduidelijk is of ze wel in de
Kamer willen zitten.'

- Is de dramatische verkiezingsuitslag van 15 mei geen verzachtende
omstandigheid?

'Nee, hooguit een verklaring.' Een uitzondering maakt Weisglas voor de gevallen
PvdA-leider Melkert, die nu hoopt op een topfunctie bij de Wereldbank.

'Ik heb voor hem veel meer begrip dan voor de anderen. In Nederland hebben we
het vaak over een sorry-democratie, maar Melkert heeft wel consequenties
verbonden aan zijn enorme verlies. Hij heeft meteen het leiderschap neergelegd.
En vergeet niet dat hij en zijn gezin aan bedreigingen blootstaan die ongehoord
zijn in de Nederlandse verhoudingen.'

Weisglas betreurt het vertrek van oud-bewindslieden ook omdat velen
parlementaire ervaring hebben. Het aantal onervaren nieuwelingen wordt wel erg
groot, verzucht hij - vooral doelend op de voltallige LPF-fractie en die van het
CDA na de toetreding van een aantal Kamerleden tot het kabinet.

'Vernieuwing is een goede zaak, maar de balans is zoek. Er gaat veel kennis van
het politieke bedrijf verloren.'

- Vooral de LPF schijnt moeite te hebben met de regels van de Kamer. Minister
Heinsbroek denkt dat hij een vergadering kan beeindigen door 'einde bijeenkomst'
te roepen. De fractie verklaart een deel van het gebouw tot spergebied voor
journalisten. Kan dat?

'Nee, natuurlijk niet. De voorzitter van een vergadering bepaalt hoe lang die
duurt, ook als meneer Heinsbroek ongeduldig wordt. Ik ben verklaard voorstander
van kortere, levendiger debatten. Maar voorop staat dat de regering haar
informatieplicht tegenover de Kamer nakomt. Als een vergadering van veertien uur
nodig is, dan moet dat maar. En wat de beperkingen voor de pers betreft: ik heb
de LPF gezegd dat bepaalde ruimten nu eenmaal openbaar zijn.'

- Valt de LPF minachting voor het parlement te verwijten?

'Ik bespeur geen houding van: we hebben lak aan de regels. Het is eerder gebrek
aan kennis en ervaring. Je zult maar met z'n zesentwintigen binnenwandelen! Veel
LPF'ers tonen zich erg leergierig, ze verdiepen zich echt in de spelregels. Dat
kost tijd.'

Het woord tijd ligt bestorven op de lippen van de nieuwe Kamervoorzitter.
Debatten moeten korter; de behandeling van de regeringsverklaring, morgen, moet
een soort lakmoesproef worden.

'Ik heb voorgesteld de grote fracties vijftien minuten spreektijd te geven. In
1998 en 1994 kregen ze nog drie kwartier. Het kan nu korter omdat er al een
debat was over het strategisch beleidsdocument van de onderhandelaars van CDA,
LPF en VVD. Zo'n debat is nog niet eerder gevoerd. Ik was er erg blij mee, het
deed me plezier om te zien dat de kleine fractie van Leefbaar Nederland een
wijziging in de plannen kon aanbrengen: meer geld voor de opleiding van
agenten.'

Maar een kabinetsformatie blijft een dieptepunt in de parlementaire democratie,
beaamt Weisglas. 'Een paar heren vergaderen wekenlang achter gesloten deuren en
gooien de pers af en toe wat brokjes toe. De Kamer moet afwachten.

'In 1998 waren een heleboel Kamerleden bij de opstelling van het regeerakkoord
betrokken, ditmaal was het slechts een klein groepje. Maar dat heeft een
voordeel: minder Kamerleden voelen zich hoeder van het regeerakkoord. De Kamer
kan zich meer vrijheden veroorloven. Dat komt het dualisme, een kritische en
onafhankelijke houding jegens het kabinet, ten goede. Ik tel mijn zegeningen.'

- U wilt naar eigen zeggen het imago van de politiek opvijzelen. Steunt u het
voorstel van de zojuist vertrokken minister van Binnenlandse Zaken, De Vries, om
ex-Kamerleden net als gewone burgers een sollicitatieplicht op te leggen?

'Tsja. Ik besef dat de mensen in het land het mooi vinden. Maar als
Kamervoorzitter kijk ik ook naar de andere kant van de medaille. Bij de
verkiezingen kwamen tientallen politici van de ene op de andere dag op straat te
staan. Het vak van politicus is heel speciaal, het afbreukrisico is groter dan
voor veel andere Nederlanders. We moeten nog maar eens goed nadenken over het
idee dat De Vries op de valreep bij ons heeft gedeponeerd.'

Tweede-Kamervoorzitter Frans Weisglas (links). FOTO MARTIJN BEEKMAN - DE
VOLKSKRANT

Parlement ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              47 of 111 DOCUMENTS

                                 de Volkskrant

                                 July 18, 2002

Beurspaniek

SECTION: Binnenland; Pg. 2

LENGTH: 462 words


DE FINANCIELE wereld schudt op haar grondvesten. Met enige vertraging wordt nu
ook de gewone man geraakt door de val van energiehandelaar Enron, de
bijna-ondergang van WorldCom en de vele andere bedrijven waar door hebzucht
gedreven bestuurders de winstcijfers manipuleerden.

Waren de misstanden aanvankelijk voor veel mensen een ver-van-mijn-bed-show,
inmiddels is de beurspaniek ook naar Nederland overgeslagen.

De Amsterdamse beurzen zijn inmiddels teruggeworpen op het niveau van vijf jaar
geleden. Dat raakt iedereen. Niet alleen de 1,67 miljoen beleggende huishoudens
of de miljoenen Nederlanders die voor de opbrengsten van hun pensioenfondsen,
verzekeringen of hypotheken (deels) afhankelijk zijn van de beurs. Met de
democratisering van het aandelenbezit is de hele economie gevoeliger geworden
voor beursbewegingen. Als de waarde van het aandelenbezit van particuliere
beleggers fors daalt, becijferde het Centraal Planbureau, lopen de consumptie,
investeringen en economische groei licht terug en de werkloosheid licht op.
Teruglopend consumentenvertrouwen hangt mede samen met de beursmalaise.

Het vertrouwen in de financiEle markten is verdwenen. De sfeer doet denken aan
die van de AziEcrisis uit 1997 en 1998, een van de ernstigste financiEle crises
uit de recente geschiedenis. Waar destijds het overmatig optimisme over
'opkomende markten' in amper een nacht wegsmolt, is nu het vertrouwen in de
westerse beurzen verdampt.

Een explosieve mengeling van wegsmeltend vertrouwen na boekhoudschandalen, zorg
over het uitblijvend herstel van de economie in de Verenigdse Staten en angst
voor oorlogen in het Midden Oosten brachten beleggers zo in vertwijfeling dat ze
een sluipende beurscrash veroorzaakten door zich en masse terug te trekken.

Beurzen drijven op vertrouwen, en derhalve op psychologie. De beurs is het hart
van een markteconomie, waar mensen die geld over hebben dit snel en efficiEnt
uitlenen aan partijen die het geld investeren, en daarmee welvaart en banen
scheppen. Dit systeem kan alleen werken als de verschaffers van kapitaal blind
vertrouwen kunnen hebben in de partijen aan wie ze het geld geven en in de
instanties die toezicht houden op eerlijke handel en transparante informatie.

De rust zal pas terugkeren als dit vertrouwen is hersteld. Een enkele speech van
Bush helpt daar niet tegen. Oproepen tot het indammen van hebzucht, een
diep-menselijke eigenschap, doen potsierlijk aan. Waar het op aankomt, is dat
autoriteiten via strengere regels voor participanten op de financiEle markten
het vertrouwen herstellen. Vrije markten zijn gebaat bij sterke autoriteiten.

Bedrijfsleven ; Fraude en corruptie ; Effectenhandel ; Economie ; Financien ;
Financiele Markten ; Recht ; Criminaliteit ; Delicten

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              48 of 111 DOCUMENTS

                                 de Volkskrant

                                 July 16, 2002

Toonzetting

BYLINE: MAARTEN DUCROT

SECTION: Sport; Pg. 17

LENGTH: 411 words


Beloki moet ook maar eens bewijzen dat hij meer kan dan derde worden! Mart
Smeets meldt ons dat, terwijl de nummer 3 van de afgelopen twee jaar het
startpodium afrijdt.

Als ik later een korte weergave van de gebeurtenissen in het NOS Journaal van 8
uur hoor bouwt Philip Freriks deze weergave van de zaken na: 'Beloki kan niet
met de eersten mee'. Als argeloze kijker ga je klakkeloos mee met deze
toonzetting: ach die Beloki, leuk coureurtje. In zijn eerste jaar verraste hij
nog, maar nu wordt duidelijk dat hij het toch niet heeft.

Zoals vaak met nieuwkomers die ineens leuk meedoen, riep dat veel welwillendheid
op. Vooral bij zijn ploeggenoten die er in belangrijke mate toe bijdroegen dat
hij derde kon worden die eerste Tour. Vorig jaar weer derde. Ach! En nu slaat de
welwillendheid, met een toon in de berichtgeving die navenant is, om in
kritischere bewoordingen. Als je niet oppast, is Beloki al afgeschreven.

Nu wordt hij voor mij interessant, want ik vind het altijd wel leuk om voor de
underdog te supporteren. Laten we eens onderzoeken of Beloki inderdaad over zijn
hoogtepunt heen is. Hij heeft vorig jaar verloren van Ullrich die beter was dan
toen hij de Tour won in 1997. Die verloor op zijn beurt weer van Armstrong, waar
we verder geen woorden aan vuil hoeven te maken. Zijn tijdritten zijn te zwak om
Armstrong echt bang te maken, zo luidde de conclusie een jaar geleden. Maar nu
wordt hij tiende. Beter dan ooit. Vorig jaar verloor hij op het vlakke altijd
meer dan de anderhalve minuut die hij nu kwijt is. Bovendien zie je normaal
gesproken dat de eersten, Armstrong voorop, veel tijd voorliggen op de volgende
renners: verschil tussen de kampioenen en het gewone volk.

Nu zie je dat de eerste vijf binnen 25 seconden van elkaar rijden met Beloki en
een groepje anderen een klein minuutje daar weer achter. Er zijn er dus ineens
meer die het kunnen en Beloki is een van hen!

De winnaar Botero verklaart hoe dat komt: hier heb ik nu acht maanden naar
toegewerkt. Deze toewijding was steeds het geheime wapen van Armstrong maar nu
krijgt Lance dus een koekje van eigen deeg.

Kijk, Boogerd komt kotsend over de streep en beklaagt zich dan over zijn
ploegleider die gezegd zou hebben dat het na vijf lastige kilometers alleen nog
maar dalen zou zijn. 'Ik heb zeker een ander parkoers gereden.'

Kennelijk toch een andere voorbereiding dan de echte kanshebbers.

Wielrennen ; Atletische- en Duursporten ; Sport

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              49 of 111 DOCUMENTS

                                 de Volkskrant

                                 July 12, 2002

Vlamingen herdenken hun overwinning op de Fransen in onverholen nationalisme met
feestlied en barbecue

SECTION: Binnenland; Pg. 2

LENGTH: 83 words


Vlaanderen vierde donderdag de 700-jarige herdenking van de Guldensporenslag. Op
11 juli 1302 versloegen tienduizend opstandige Vlamingen nabij Kortrijk het
Franse leger. De afloop van de bloedige veldslag was een unicum; niet eerder had
het 'gewone' volk een ruiterij verslagen. Dat werd gisteren in Vlaanderen nog
eens uitbundig gevierd. Een impressie uit Menen en Poperingen in West-Vlaanderen
door fotograaf Stephan Vanfleteren.

Geschiedenis ; Folklore ; Kunst en Cultuur ; Cultuur

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              50 of 111 DOCUMENTS

                                 de Volkskrant

                                 July 10, 2002

De Proms houden Brittannia's eer hoog ; Concertserie is nog steeds immens
populair

BYLINE: VAN ONZE CORRESPONDENT PETER DE WAARD

SECTION: Kunst; Pg. 15

LENGTH: 1243 words

DATELINE: LONDEN


Elk jaar, al sinds 1895, maken tienduizenden Britten via de Proms kennis met
klassieke muziek. De promenadeconcerten trekken een zo breed mogelijk pubiek,
dat in staat blijkt stil te luisteren - behalve tijdens de carnaveleske Last
Night.

Van geen evenement werpt het slot zozeer zijn schaduw vooruit als de jaarlijkse
Proms in Londen. De Last Night, de Laatste Avond, met de ballonnen, de rare
hoeden, de patriotische bombarie, de samenzangen zoals Rule Britannia! en Land
of Hope and Glory is een eruptie van Britishness waarmee dit land de zomer
vaarwel zegt.

Maar de Proms zijn zo veel meer dan de Last Night. Het is een fenomeen dat elk
jaar tienduizenden Britten kennis laat maken met klassieke muziek. Veelal is een
concert voor hen niet meer dan een cultureel onderdeel van een toeristisch
uitstapje in Londen: van de Horse Guards naar Hyde Park en langs het Albert
Memorial naar de Royal Albert Hall. Vaders in spijkerbroek, kinderen met de
McDonald's-saus nog rond de mond, toeristen met rugzakken, bankiers met
aktetassen en flesjes mineraalwater komen hier voor nog geen tien pond naar de
beste orkesten en beroemdste solisten ter wereld te luisteren.

Volgende week vrijdag wordt in de Royal Albert Hall de eerste Prom gehouden.
Daarna volgen er nog 73 promenadeconcerten tot de roemruchte Laatste Avond op 14
september. Niet alleen treden talrijke toporkesten op - zoals het
Concertgebouworkest, de Los Angeles Philharmonic en het het koor en orkest van
de Kirov Opera -, ook worden verschillende speciale producties gedaan (zoals de
Mattheus Passion en de musical Oklahoma!) en vinden er wereldpremieres van
nieuwe composities plaats, familie-evenementen en intieme kamerconcerten. De
108-ste Proms hebben een Spaans tintje.

In totaal zullen zestig werken van Spaanse en Latijns-Amerikaanse componisten
ten gehore worden gebracht, waarbij het werk van Manuel de Falla centraal staat.
Het gouden regeringsjubileum van koningin Elizabeth wordt opgeluisterd met oude
en nieuwe hofmuziek, ondermeer de composities die werden gemaakt voor de kroning
van George II in 1727 en voor Elizabeth II in 1953.

De Proms zijn populairder dan ooit. De concertserie was een idee van manager
Robert Newman van de Queen's Hall en dirigent Henry Wood. Zij zagen in het
voorjaar van 1894 de mogelijkheid om in de hal in informele sfeer klassieke
concerten te verzorgen waarbij iedereen rustig kon rondwandelen. Het eerste
promenadeconcert vond plaats op 10 augustus 1895. Onder leiding van Henry Wood
speelde het orkest het Britse volkslied en daarna Wagners Rienzi Ouverture.

Henry Wood wilde met de Proms een groot publiek bereiken. De doelgroep was niet
de aristocratie en rijke burgerij, die in de zomermaanden juist massaal Londen
verlieten, maar de gewone man. De prijzen waren daarom laag: een shilling (vijf
pence) voor een avond en een guinea (ruim een pond) voor een seizoenkaart.
Tijdens het concert was eten, drinken en roken toegestaan.

Het eerste deel van het concert was het meest serieuze. Daarna was de muziek
minder diepgravend. Heel populair bij het grote publiek waren aanvankelijk de
operafantasias waarbij de vocale gedeeltes werden ingevuld door instrumenten. En
elk concert werd afgesloten met een opzwepende mars of een wals, zodat het
publiek in vrolijke stemming huiswaarts keerde.

In het tweede jaar werd al een nieuwe traditie gevestigd: Wagner-avonden op
maandag en Beethoven-avonden op vrijdag. De voorbereiding van het orkest onder
leiding van Henry Wood was minimaal. In drie repetities van elk drie uur werden
zes concerten ingestudeerd. Niettemin werden de promenade-concerten al vanaf het
begin geprezen vanwege het hoge niveau.

Na de Eerste Wereldoorlog en de dood van Robert Newman leken de Proms wegens
gebrek aan geld langzaam dood te bloeden, maar de komst van de radio bracht
uitkomst. In 1927 nam de vijf jaar oude BBC de organisatie over. De Proms kreeg
daardoor meteen een veel groter bereik. Drie jaar later veranderde de naam van
de Queen's Hall Orchestra in de BBC Symphony Orchestra. In de jaren dertig
propageerde de Proms vooral Britse muziek. Elk jaar werden nieuwe door Britse
componisten geschreven stukken gespeeld zoals de Nursery Suite van de oude Elgar
tot het Piano Concerto van de jonge Benjamin Britten.

Tijdens de oorlogsjaren werd de Queen's Hall platgebombardeerd en moesten de
Proms uitwijken naar de Royal Albert Hall, die als voordeel had dat hij liefst
zesduizend mensen kon bergen. Hoewel musici klaagden over de akoestiek en de
echo bleven de concerten ook tijdens de oorlog een fenomenaal succes.

In 1944 stierf Henry Wood. Na zijn dood werd de akoestiek in het grootste
amftitheater van Londen verbeterd. De rest van de tradities werd echter in stand
gehouden. De Proms bleven een relaxte sfeer uitstralen en een zo breed mogelijk
pubiek trekken. Naast nieuwe muziek werden elk jaar de grote orkestrale werken
van Brahms en Beethoven gespeeld, samen met de sympfonieen van Dvorak, Sibelius,
Mahler en Tchaikovsky. De overgrote meerderheid van de concerten werd uitgevoerd
door het BBC Sympfony Orchestra, maar steeds vaker traden gastorkesten op
waaronder vanaf begin jaren zestig ook buitenlandse top orkesten.

Ook andere muzieksoorten gingen onderdeel uitmaken van de Proms. In de jaren
zeventig en tachtig speelden brass- en steelbands en werd zelfs jazzmuziek en
traditionele volksmuziek ten gehore gebracht.

Musici hebben zich erover verwonderd dat het zittende en nog altijd voor een
belangrijk deel staande publiek op hun muzikale ontdekkingstocht zo stil naar de
lange stukken kon luisteren. Behalve dan op de Last Night. Dan verandert de
Royal Albert Hall in een kolkend voetbalstadion en brult iedereen zich de longen
uit het lijf. Voor het gebouw bregen souvenirverkopers dezelfde waar aan de man
als bij een voetbalinterland. De Last Night kent een vast ritueel met
composities als Elgars Pump and Circumstance March, Henry Woods Fantasia on
British Sea Songs en Parry's Jerusalem waarbij het publiek inmiddels zelf een
hoofdrol in de uitvoering heeft opgeeist.

Het carnavaleske aspect van de de Last Night is controversieel. Het sloop er in
de na-oorlogse jaren langzaam in. Voormalig Proms-directeur Sir John Drummond
wilde ooit het vlagvertoon laten verbieden en dirigent Mark Elder kritiseerde de
nationalistische sfeer. Maar er veranderde niets.

De meesten zien het slechts als een onschuldig feest en een passend slot van een
zomerseizoen. Omdat de Royal Albert Hall met een capaciteit van zesduizend
bezoekers de belangstellenden voor de Last Night nooit kon herbergen, wordt
sinds 1995 het evenement nu tegelijkertijd in de open lucht gehouden in Hyde
Park en twee jaarlijks wisselende locaties in Groot-Brittannie. Dit jaar zijn
dat Gateshead en - ietwat provocerend - Belfast.

Rule Britannia verkoopt, opvallend genoeg ook over de grenzen. Liefst 45 andere
landen brengen het Britse volksfeestje op de televisie.

Vorig jaar - toen voor het eerst de Amerikaanse dirigent Leonard Slatkin als
dirigent optrad - werd het programma aangepast vanwege de aanslagen in New York
en klonk naast het God Save The Queen ook de Stars & Stripes. Dit jaar heeft
Leonard Slatkin beloofd weer een traditioneel programma te verzorgen dat het
eiland even het gevoel teruggeeft nog over de wereldzeeen te regeren.

Last Night of the Proms. FOTO CARLO FAULDS

Klassieke muziek ; Cultuur ; Kunst en Cultuur ; Kunst ; Muziek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              51 of 111 DOCUMENTS

                                 de Volkskrant

                                  July 6, 2002

Wanneer verheffen moslims hun stem tegen terrorisme? ; Moslims moeten inzien dat
fanatisme erger kwaad is dan het kwaad dat volgens hen door VS wordt belichaamd

BYLINE: SALMAN RUSHDIE

SECTION: Forum; Pg. 9

LENGTH: 1164 words


TERWIJL de leiders van Al Qa'ida op vrije voeten blijven, zich hergroeperen en
via de uitzendingen van Al Jazeera weer hun dreigementen en hoon uiten, maken de
Verenigde Staten steeds meer de indruk van een blinde reus die vergeefs om zich
heen mept: eigenlijk net als de blinde cycloop Polyphemus uit de mythe van
Homerus, die aanvankelijk slechts eenogig was, maar dat oog verloor door toedoen
van Ulysses en z'n medevluchtelingen en daarna alleen nog in machteloze razernij
kon brullen, in het wilde weg rotsblokken smijtend richting de sarrende stem van
Ulysses.

Osama bin Laden - die nog in leven schijnt te zijn - zou het verhaal van Ulysses
en Polyphemus wel eens kunnen beschouwen als een nuttige allegorie van zijn
eigen strijd tegen de Grote Satan Amerika. (Polyphemus is tenslotte een soort
slechte supermacht - een stompzinnig schepsel dat over enorme, brute kracht
beschikt, god noch gebod erkent en mensen verslindt, terwijl Ulysses behendig,
geslepen, glad, ongrijpbaar en gevaarlijk is.)

Maar misschien ook niet, want door Polyphemus te verwonden, riep Ulysses de
toorn van diens vader over zich af, de zeegod Poseidon, heerser over het lot van
allen die zwerven of op de vlucht zijn. Hij was gedoemd om niet naar huis terug
te kunnen keren tot hij al z'n manschappen kwijt was en z'n thuis zelf ook niet
echt huiselijk meer was.

Met allegorieen kom je echter niet echt ver, en ik betwijfel of Bin Laden zich
erg verdiept in het negende boek van de Odyssee; maar een van de meer
zorgwekkende aspecten van deze toch al uiterst zorgwekkende tijden is de mate
waarin de gewone burgers van de moslimwereld zich aansluiten bij de manier
waarop Amerika in het bijzonder, en het Westen en 'de joden' in het algemeen,
door de Bin Laden-kliek als 'monsterlijk' worden neergezet.

En dat ondanks de eensgezinde inspanning van het Westen om de tegenhanger van
dit soort demonisering tegen te gaan. Sinds 11 september in de Verenigde Staten,
maar ook in het door de opkomst van extreem rechts opgeschrikte Europa, worden
er prijzenswaardige initiatieven ondernomen om te voorkomen dat alle moslims
over dezelfde terroristenkam worden geschoren.

De stem van de moslims, van de mensen op straat in de Arabische landen,
Afghanistan, Pakistan en Kasjmir, maar ook van intellectuelen en politici,
krijgt tijd en ruimte in de media en er wordt naar geluisterd. (Het besluit van
de Britse krant The Guardian om een week lang aandacht te besteden aan
'islamofobie' is er een recent voorbeeld van.)

De meeste van die geluiden waren bijzonder harde uitspraken over de Verenigde
Staten, over de Amerikaanse arrogantie, wreedheid, onwetendheid en zo voorts.

Toch voel je dat zelfs uit de beschaafdste geluiden weinig enthousiasme voor de
strijd tegen het terrorisme blijkt en des te meer voor de polemiek over wie er
allemaal slachtoffer zijn van de Amerikaanse cycloop.

Toch hoor je een afgezwakte echo van het fanatieke puritanisme van islamitische
extremisten doorklinken in de wijdverbreide veroordelingen van het
genotzuchtige, hedonistische en door seks geobsedeerde individualisme van het
Westen.

Toch merk je dat er achter de plichtmatige veroordelingen van wat de moordenaars
van 11 september Amerika hebben aangedaan, een zeker leedvermaak schuilgaat.
Toch kun je er niet omheen dat velen blijk geven van een zekere bewondering voor
die terroristen, die Amerika een bloedneus hebben geslagen.

En laten we die Gallup-opiniepeiling niet vergeten die enkele maanden geleden in
de moslimwereld is gehouden: een overgrote meerderheid van de geinterviewden
vond niet dat de moslims verantwoordelijk waren voor 11 september.

Sommigen onder ons hebben uitgekeken naar iets anders: naar de opkomst van een
waarachtig moslimdebat dat zich ertegen verzet dat de terroristen hun 'eigen
mensen' schade berokkenen.

De oorlog tegen islamistische terreur kan namelijk alleen worden gewonnen als
over de gehele wereld moslims gaan inzien dat fanatisme een erger kwaad is dan
het kwaad dat volgens hen door de Verenigde Staten wordt belichaamd - een kwaad
dat bovendien veel nadeliger uitpakt voor moslims overal ter wereld, dat
sociaal, economisch en politiek meer schade aanricht en dat het schrikbeeld
oproept van de Talibanisering van onze planeet.

Na negen maanden waarin voortdurend is benadrukt dat de meeste moslims geen
terroristen zijn, maar gewone, fatsoenlijke mensen, zou het mooi zijn als we
konden wijzen op het ontstaan van een internationale moslimbeweging tegen het
terrorisme. Helaas, een dergelijke beweging heeft zich niet aangediend en niets
wijst erop dat dit alsnog te gebeuren staat.

Natuurlijk lijkt de regering van de Verenigde Staten soms z'n best te doen om de
vergelijking met de blinde cycloop te rechtvaardigen; in dit geval echter heeft
Polyphemus z'n blindheid grotendeels aan zichzelf te danken. De litanie van de
blunders van de inlichtingendiensten voor 11 september is al vaak opgedreund:
genegeerde rapporten, niet-vertaalde waarschuwingen, de pure sulligheid van de
Amerikaanse bureaucratie.

Het is bekend dat menig prominent Bush-aanhanger zich naarstig verzette tegen
het toekennen van fondsen voor inlichtingenwerk, tot vlak voor het moment van de
aanslagen. We weten ook dat ondanks de inzet van alle beschikbare middelen nog
niemand erachter is kunnen komen waar Amerika's allergrootste vijand zich
schuilhoudt.

Je krijgt toch het gevoel dat het woord intelligence hier niet erg toepasselijk
is. Er is eerder sprake van unintelligence, om niet te spreken van stupiditeit.
De Amerikaanse autoriteiten beweren dat aan deze periode van blindheid een einde
is gekomen. Er zijn vele complotten verijdeld, vele bedreigingen tijdig
onderkend en er zijn enkele arrestaties verricht (hoewel die vaak, zoals in het
geval van een verfoeilijk iemand als Jose Padilla, slechts op flinterdun
bewijsmateriaal zijn gebaseerd). De tijd zal uitwijzen wie er gelijk krijgt: Al
Qa'ida's huiveringwekkende Sulaiman Abu Ghaith of de Amerikaanse regering. Ik
ken niemand die zeker weet hoe het afloopt.

Amerika heeft inderdaad wel iets van een lelijke, klunzige reus. Zo is de
Amerikaanse Midden-Oostenpolitiek op dit moment het belangrijkste
propagandawapen van de terroristen en de harde opstelling van Bush zal daarin
geen verandering brengen.

Wanneer echter inderdaad de meesten van de ruim een miljard moslims ter wereld
niets met terrorisme te maken willen hebben, zoals ons voortdurend wordt
voorgehouden, dan wordt het hoog tijd dat hun leiders, voorgangers,
informatiemedia en intelligentsia ophouden met het scheppen van de primaire
voorwaarden voor datzelfde terrorisme door het beeld in stand te houden van een
satanisch, Polyphemus-achtig Amerika dat het verdient te worden vernietigd.

Salman Rushdie is schrijver.

Copyright Salman Rushdie

Vertaling Leo Reynen

Terrorisme ; Islam ; Buitenlandse betrekkingen ; Politiek en Staat ;
Levensbeschouwing ; Religie ; Binnenlandse Politieke Onrust

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              52 of 111 DOCUMENTS

                                 de Volkskrant

                                  July 4, 2002

NET ECHT ; Kunsthal exposeert Amerikaanse damestasjes uit de jaren vijftig

BYLINE: DOOR NICOLINE BAARTMAN

SECTION: Kunst katern; Pg. K11

LENGTH: 1604 words


Een vierhoekig picknickmandje, een trapezium met zwartkantmotief, een bruin
korfje - 'cheap' kunnen de Amerikaanse damestasjes uit de jaren vijftig
nauwelijks worden genoemd. De begerenswaardige objecten van 'lucite' (plexiglas)
imiteerden de luxe van parelmoer en schildpadhuid. Vol trots riepen ook de
highschoolmeisjes: Kijk, van plastic!

Eindeloos optimistisch, frivool, behaagzuchtig en opgewekt waren de jaren
vijftig - althans in het eenzijdige, zoetig ingekleurde retrospectief dat die
periode steevast aanduidt met fifties. Het zijn niet onze jaren vijftig waarnaar
die term verwijst, het zijn geromantiseerde jaren vijftig: hooguit de fifties
van de Amerikanen, die als overwinnaar en op veilige afstand van Europa
(relatief) ongeschonden uit de Tweede Wereldoorlog waren gekomen; zij konden
zich meteen en met volle overgave op de toekomst storten die hier nog wel een
tijdje in het verschiet bleef liggen.

Futurisme werd er werkelijkheid, en het lijkt wel, met de blik van die roze
fiftiesbril, van de ene op de andere dag. De toekomst drong binnen in het
huiselijk leven van de gewone burger, die ineens massaconsument was geworden, in
de gedaante van bubblegum en nylonkousen, Tupperware en instantpudding, en
kersverse inzichten als: gemak dient de mens, en luxe is niet alleen voor
rijkelui weggelegd. In die sfeer van voortdurende hunkering naar opsmuk en niets
is te dol kwam de dameshandtas van lucite (polymethylmethacrylaat) op de markt.

De ontdekking van plastic was sowieso van onschatbare waarde gebleken voor een
samenleving die liever nog vandaag dan morgen vooruit wilde, en in alle
opzichten graag. Bovendien hadden industriele vormgevers in de jaren dertig en
veertig de toon gezet voor een kneedbaar, steeds meer gestroomlijnd design.

Eerst had je bakeliet, de vinding van Leo Baekeland aan het begin van de nieuwe
eeuw, dat als vloeibare substantie in een vorm werd gegoten en tot stollen
gebracht. Het kwam tot zijn recht in huishoudelijke apparaten, maar drukte ook
een stempel op de sieradenmode - met dank aan Coco Chanel - die daarvoor
exclusief van dure edelmetalen of natuursteen waren gemaakt. Maar allengs raakte
het door de opmars van moderne plastics, die om te beginnen lichter en buigzamer
waren, in onbruik.

Nog in het najaar van 1939 deed The National Geographic Magazine met opperste
verwondering verslag van een New Yorkse modeshow, waarin een model was
aangekleed met louter kunstmatige materialen. 'Ze draagt geen zijde, wol, linnen
katoen of leer - geen jade, ivoor of parels. Alles is synthetisch. Van cellofaan
hoed, rayon jurk en handschoenen tot aan een handtas met 'Lucite' plastic frame
is haar outfit geheel en al afkomstig uit het laboratorium.'

Acht jaar eerder had de firma DuPont 'Lucite' ontdekt en geregistreerd, het was
een van de eerste plastics op petrochemische basis. Concurrent Rohm & Haas
Chemical Company kwam er gelijktijdig mee - onder de, voor ons bekendere,
merknaam Plexiglas. Verfijning vond plaats in de oorlogsindustrie, waar de
nieuwe, sterke, doorzichtige kunststof onder meer werd ingezet bij de afwerking
van gevechtsvliegtuigen.

Een lichtzinnig residu van de oorlogsindustrie, dat is het damestasje van lucite
- plexiglas of perspex - ook. Toch waren deze dingetjes allerminst cheap. Ze
waren exclusief, begerenswaardig, bij de tijd - en duur. Rond de vijftig dollar
betaalde je al gauw, de duurdere kostten wel zeventig.

Het was een tas om zuinig op te zijn, eentje om te bewonderen en te koesteren,
een zondagse tas, een tas voor speciale gelegenheden, die aanvankelijk zeker
niet door alle Betty's en Jane's werd gedragen. Wellicht dat ze daarom veelal in
zo goede staat bewaard zijn gebleven; in kringen van verzamelaars (en
handelaars) wordt daar in elk geval verzaligd over opgegeven. Terwijl ze toch zo
kwetsbaar zijn, een kras zit er zo op, en uitkijken, niet laten vallen! Om over
de invloed van zon en warmte nog maar te zwijgen. Don't fry that handbag! heet
het onder het hoofdstuk 'Storing Your Handbag' op een behulpzame internetsite.
(Hoewel: er zijn er die beweren dat je breuken en scheuren kunt wegmoffelen met
behoedzame hulp van 'een oven, fohn of zelfs magnetron'.)

In de Kunsthal in Rotterdam, waar dezer dagen een particuliere collectie wordt
getoond (in glazen vitrines achterin het auditorium), vind je mooie voorbeelden,
van ronduit crazy of wuft tot streng-sober design. Maar veel informatie krijg je
er niet bij, en daar is ook alle reden toe: als cultuur-historisch fenomeen kent
Het Amerikaanse Plastic Damestasje Uit De Jaren Vijftig nog geen grote
onderzoekstraditie. En de paar standaardwerken die er zijn - A Certain Style:
The Art of the Plastic Handbag, 1949-59 (1988) van de New Yorkse kunstcriticus
Robert Gottlieb, zelf een verwoed verzamelaar, of Plastic Handbags - Sculpture
to Wear van Kate E. Dooner uit 1992 - zijn moeilijk verkrijgbaar.

Een roomwit bolletje, dat bevallig op haar zij is gelegd; een goudgevlochten
vierhoekig minipicknickmandje met effen zwarte deksel en roodbruin handvat; een
trapezium met ingebakken zwartkantmotief; of een achthoekig bruin korfje waarvan
de vorm als naaimandje en als gereedschapskist school heeft gemaakt:
sculptuurtjes voor de pronk, om in huis ten toon te stellen, zijn het mettertijd
geworden - je moet er nu honderden dollars voor neertellen. Erfgoed van een
blije tijd, dat vernuftig handwerk combineert met grappen en grollen op de
vierkante decimeter. Het zijn reminders van een heel korte periode waarin
plastic nog niet de betekenis had van wegwerp, namaak en waardeloos; en dan
laten we nare associaties die het milieu betreffen nog buiten beschouwing.

Namaak - daar was het allemaal wel om begonnen. Voor een buitenissige tas van
been, krokodillen- of schildpadhuid, ivoor of schelp, betaalde je helemaal een
vermogen; natuurlijke 'plastieken' waren niet zomaar overal beschikbaar. Vandaar
dat plastic in het begin vooral om zijn imitatietalent werd gewaardeerd: het
doorzichtige lucite of plexiglas bleek zich heel goed te lenen voor inkleuring
en uiteenlopende materiaal-effecten. Het vlammende van hout, de zweemglans van
parelmoer, de schittering van diamant en de matte flonkering van parels - het
kwam tot leven in het kameleontische goedje uit het chemisch laboratorium.

Net echt, dat was aanvankelijk de kick van de damestasjes die voortborduurden op
de vormgeving en materialen van bijvoorbeeld de art-deco; korfjes, boxjes,
kistjes waren in. Maar gevoeglijk werd plastic een zelfstandige aanbeveling: het
plastic damestasje was gewild om zijn authentieke zelf; kijk, van plastic, kon
je triomfantelijk horen. En in een paar toonaangevende ateliers, vooral in Miami
en New York, werden de mogelijkheden ervan tot in de finesses en op de kleinste
details onderzocht en uitgevoerd, en uiteindelijk ad absurdum.

Topmerken Llewellyn, Wilardy, Dorset-Rex, Charles S. Kahn of Rialto hadden
allemaal zo hun eigen stijl en gimmicks. Elke tas werd met de hand afgewerkt:
met gutsen en steken werden motieven in het platte vlak aangebracht; handgrepen
kregen uitkervingen, ribbels en draaiingen. En ook in het metaalbeslag, dat
fraaie sluitmechaniekjes, bevestigingspunten voor enkel of dubbel hengsel,
voetjes en bolletjes om op te staan, of pure versiering behelste, leefden de
vormgevers zich uit. En voor de uitwisseling van branche-eigen zaken had je het
vakblad Handbag and Accessory Magazine.

Een grillig patroon van glitterstreepjes, gouden sterretjes of zilverconfetti in
het wonderlijke kunststof meegeklutst - ook daarvan zie je in de Kunsthal
exemplaren. Of, erg mooi, compleet transparante: de lol daarvan was dat je 'm of
'inrichtte' met poederdoos, lipstick en zonnebril die niet alleen toonbaar waren
maar ook leuk met elkaar combineerden, of dat je je spulletjes verstopte in een
sjaaltje dat vanzelfsprekend ook weer op de rest van de outfit was afgestemd.

Maar het duurde niet lang, of het authentieke Amerikaanse plastic damestasje
werd zo'n rage dat ook highschoolmeisjes, kantoorjuffies en moeders er eentje
wilden, of twee. Toen was het hek van de dam: terwijl de topmerken elkaar de
loef afstaken in steeds wildere ideeen en krankzinnige details (met
aanplakparels en andere facultatieve extraatjes a la Barbie, of lichtgevend,
handig voor in het theater), kwam er een golf aan inferieur spul op de markt,
niet langer handgemaakt maar van de lopende band, voor een paar dollar het stuk.

Tegen 1960 was het gedaan, ook de topateliers stopten met produceren en
assembleren. De lol was eraf: aan de ene kant van het spectrum waren de tasjes
te excentriek geworden, aan de andere kant waren ze niet exclusief genoeg, maar
nep - hoewel het verschil niet onmiddellijk zichtbaar was. Bovendien was plastic
as such intussen danig gedevalueerd.

Voor kenners moet het onderscheid tussen echt en namaak niettemin glashelder
zijn; niet alleen is het materiaal zwaarder van de authentieke variant, hij is
ook veel beter afgewerkt. En bij twijfel is er altijd nog de belofte van het
moment waarop je de tas voor het eerst openknipt. Dan vind je, met een beetje
geluk, een mooi labeltje. Bedrukt met een lief palmpje (Patricia of Miami), of
ferm: Charles S. Kuhn Inc. Miami Florida U.S.A. Om zeker te zijn.

Lucite, plastic damestasjes uit de jaren 50. Kunsthal, Rotterdam, t/m 8
september.

Plastic damestasjes van Amerikaanse makelij.

Boven: Llewellyn.

Rechts: Patricis, Wilardy, onbekend, Florida.

Vormgeving ; Kleding en mode ; Materialen en gereedschappen ; Wetenschap en
Techniek ; Technische Wetenschappen ; Consumentenzaken ; Kunst en Cultuur ;
Kunst

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              53 of 111 DOCUMENTS

                                 de Volkskrant

                                  July 4, 2002

DE IDEOLOGIE VAN HET VOOROORDEEL

BYLINE: MARCEL VAN DAM

SECTION: Economie; Pg. 7

LENGTH: 877 words


'HET volk en de democratie', de column van Maarten van Rossem op deze plek
jongstleden dinsdag, verwoordde bijna letterlijk mijn irritatie over de inhoud
van veel commentaren na het succes van Fortuyn. De suggestie dat er eindelijk
iemand was opgestaan die begreep wat het volk dwars zat en die eindelijk durfde
te zeggen wat anderen consequent verzwegen slaat nergens op.

Het is waar dat Fortuyn andere dingen zei dan andere politici. Om de eenvoudige
reden dat andere politici die dingen niet wilden zeggen. Bijvoorbeeld omdat ze
bang waren bevolkingsgroepen tegen elkaar op te zetten of te beledigen. Of omdat
ze geen verwachtingen wilden wekken die niet waargemaakt kunnen worden. Of omdat
ze niet wilden inspelen op vooroordelen van de dorpspomp of de borreltafel.
Allemaal honorabele redenen.

Het is ongetwijfeld waar dat Fortuyn met zijn onconventionele uitspraken een
flink deel van het electoraat heeft aangetrokken. Omdat kennelijk grote groepen
mensen het niet zo veel kan schelen of bevolkingsgroepen tegen elkaar worden
opgezet of worden beledigd. Of omdat ze niet geloven dat hun verwachtingen niet
kunnen worden waargemaakt. Of omdat ze het prettig vinden dat ze in hun
vooroordelen worden bevestigd.

Het 'nieuwe' in de politiek van na 15 mei is dat bij heel wat politici en
opiniemakers de opvatting heeft postgevat dat er kennelijk wel iets is te zeggen
voor de opvattingen waarmee Fortuyn zo veel kiezers wist te trekken. 'Mogen we
de commentaren geloven', schreef van Rossem, 'dan sprak Fortuyn namen het
Nederlandse volk, gaf hij op geniale wijze stem aan de volkswoede, kuste hij op
briljante wijze de zwijgende meerderheid wakker uit haar comateuze toestand en
leidde hij een opstand van de gewone man, waar al tientallen jaren niet naar
geluisterd was, tegen de arrogante, technocratische elite'.

Zo blijft het maar rondzingen dat de problemen rond asielzoekers en allochtonen
in ons land 'niet bespreekbaar' waren. Maar als je nagaat wat er de laatste tien
jaar zoal over die problemen is gezegd en geschreven, val je van je stoel van
verbazing. Het televisieprogramma Het Lagerhuis is nu zes jaar uitgezonden. In
die zes jaar is er bijna geen week voorbijgegaan of er was wel een
discussieonderwerp over asielzoekers of allochtonen. Geen enkel ander onderwerp
is zo vaak besproken. En gezien de samenstelling van de groep debaters
passeerden alle opvattingen de revue, in mijn ogen soms ook abjecte.

Wel is waar, maar dat is in het verleden ook herhaaldelijk geconstateerd, dat de
problemen in allochtonenwijken en van autochtonen in die wijken, schandelijk
zijn verwaarloosd. Ook in het nieuwe regeerakkoord worden geen maatregelen
aangekondigd om die problemen te verlichten of op te lossen. Wat dat betreft is
er van een 'nieuwe' politiek geen sprake. Dat geldt trouwens ook voor de
toelating van asielzoekers. Het paarse kabinet heeft het voor asielzoekers al zo
moeilijk gemaakt dat er nog nauwelijks verblijfsvergunningen worden verstrekt.
Het 'nieuwe' beleid zal daar nauwelijks verandering in brengen.

Wel 'nieuw' in de politiek na 15 mei is dat bij gebrek aan ideologie
vooroordelen en borrelpraat een nieuwe grondslag voor de politieke praktijk
lijken te gaan vormen. Neem de teruggave van 'het kwartje van Kok' en het
afschieten van de kilometerheffing.

Ook VVD-minister Jorritsma was er tijdens Paars I al van overtuigd dat het
variabel maken van de autokosten noodzakelijk was om het fileprobleem te lijf te
gaan. Niet het belasten van het bezit van de auto of het verhogen van de vaste
kosten leiden tot minder gebruik, maar het belasten van het gebruik zelf. Dus
hogere accijns op de benzine en het vervangen van een gelijk bedrag voor
iedereen aan wegenbelasting door een heffing per gereden kilometer biedt een
oplossing.

Door een effectieve campagne van de vervoerssector en het onvermogen van
politieke partijen om daar tegenwicht tegen te bieden, is de meerderheid van de
autobezitters gaan geloven dat het variabel maken van de kosten uitgevonden is
om de automobilist te pesten. In het nieuwe regeerakkoord is dat vooroordeel nu
de grondslag voor het verkeers- en vervoersbeleid geworden.

Tegen beter weten in wordt er nu voor miljarden nieuw asfalt bijgelegd en wordt
het variabel maken van de kosten opgeofferd. Terwijl iedere verkeersdeskundige
overtuigend kan aantonen dat daardoor het fileprobleem niet wordt verminderd,
maar juist verergert. Het is diep droevig dat mensen als Zalm en Balkenende dit
wanbeleid voor hun rekening willen nemen.

Hoezeer de trend om vooroordelen tot argumenten te verheffen al is
voortgeschreden bleek uit een bijdrage van Volkskrantredacteur Kees Kraaijeveld
(Forum, 22 juni). Onder de titel 'Links lullen, maar rechts vullen' betoogde hij
aan de hand van een aantal voorbeelden van de borreltafel dat linkse politici
niet geloofwaardig zijn omdat ze geen eeuwige gelofte van armoede hebben
afgelegd. Ook blijven ze zelf auto rijden terwijl ze de kleine man met een
kilometerheffing de auto uit willen jagen.

Wat zal Kraaijeveld blij zijn dat hij van Mat Herben het 'kwartje van Kok'
terugkrijgt.

Verkiezingen; Regering; Politieke partijen; Recht; Politiek en Staat;
Staatsrecht; Gemeenten; Binnenlandse Politiek; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              54 of 111 DOCUMENTS

                                 de Volkskrant

                                  July 3, 2002

Een erg Duits debat ; 'Van dit paleis zijn altijd alleen bevelen uitgegaan om op
het volk te schieten.'

BYLINE: DOOR PHILIPPE REMARQUE

SECTION: Beurs; Pg. 10

LENGTH: 1947 words


In Berlijn speelt al twaalf jaar een verhit debat over het Hohenzollern-paleis.
Mag het Pruisische barokgebouw weer worden opgebouwd, ten koste van Erich
Honeckers DDR-paleis? Morgen beslist de Bondsdag of de oude barokgevels
herrijzen. 'Ze kunnen toch niet zomaar het Oosten aan de kant schuiven?'

UNTER DEN LINDEN. Welke stad heeft zo'n mooie naam voor zijn grote boulevard?
Volg hem naar het hart van Berlijn en je komt indrukwekkende gebouwen tegen: de
Humboldt-universiteit, de oude staatsbibliotheek, de opera, het
kroonprinsenpaleis en het roze arsenaal met de beelden op de dakrand. De
Pruisische grandeur weet nog steeds te overtuigen.

Dan komt de paleisbrug met de witte standbeelden over de Spree. Door een knik in
de boulevard valt de blik automatisch op de kern van dit architectonische
ensemble. En wat is daar te zien? Een winderige asfaltvlakte, een aftands gebouw
achter een schutting, een parkeerplaats met auto's, een theatertent en wat
uitgravingen. Het hart van Berlijn is een rommeltje.

Hier stond eeuwenlang het grote stadspaleis van de Hohenzollern-dynastie, een
Duits Louvre met 1200 kamers. In 1950 besloot DDR-leider Walter Ulbricht het
door bombardementen en brand beschadigde gebouw op te blazen. Waar eens de
Pruisische koningen en de Duitse keizers regeerden wilde hij communistische
parades houden, om de 'vechtlust en opbouwwil van ons volk uit te drukken'. De
protesten van Oost-Duitse architecten en kunsthistorici mochten niet baten.
Slechts een portaal werd gered en toegevoegd aan een DDR-regeringsgebouw, omdat
Karl Liebknecht vanaf het balkon de socialistische staat had uitgeroepen.

Nu, in het herenigde Duitsland, veroordeelt iedereen de verwoesting als een
'barbaarse daad'. Maar wat heeft Berlijn daaraan? De historische fout moet
worden goedgemaakt, vindt Wilhelm von Boddien. De 60-jarige Hamburgse zakenman
ijvert al sinds 1990 voor de wederopbouw van het stadspaleis. Hij staat tussen
de auto's op de parkeerplaats. 'Kijk eens naar de gebouwen om ons heen', zegt
hij. 'Dat is de reden dat het paleis er moet komen. Alle andere gebouwen stralen
in de reflectie van de barokke gevels die er niet meer zijn.' Hij wijst op de
machtige zuilenrij van Schinkels classicistische museum, aan de overkant van de
Lustgarten. 'De overwinning van Schinkel op de barok is niet meer te zien.' De
Pruisische pronkgebouwen krijgen 'hun waardigheid terug' door de wederopbouw van
het paleis, voorspelt Von Boddien.

Zijn grootste slag sloeg de actievoerder toen hij in 1993 een neppaleis mocht
neerzetten: een staketsel met doek waarop de barokke gevel van de architect
Schluter uit 1700 was nageschilderd. De wederopbouw van het paleis, tot dan een
droom van intellectuelen, werd even realiteit voor het grote publiek. De
gastenboeken van de tentoonstelling puilden uit van de steunbetuigingen.

Maar Berlijn zou Berlijn niet zijn als over het vermetele plan niet een verhit
debat was uitgebroken. Zoals zo vaak bij de Berlijnse architectuur gaat het om
veel meer dan alleen een gebouw. Deze historisch beladen plek is niet alleen de
oerkern van Berlijn en het scharnierpunt tussen Oost en West. Nu Berlijn weer
hoofdstad is, zien velen het als 'het hart van de republiek'.

Wat daar wordt gebouwd, drukt het zelfbeeld van het herenigde Duitsland uit. Mag
Berlijn zich met de restauratie van het paleis aansluiten bij de Pruisische
glorie? Of is het juist een teken van Duits zelfvertrouwen om er moderne
architectuur neer te zetten? Moet er meer respect zijn voor de DDR-erfenis? Het
is een erg Duits debat. In krantenkolommen en op discussie-avonden vegen voor
-en tegenstanders elkaar al twaalf jaar lang de mantel uit.

Het eerste verzet tegen de wederopbouw van het paleis kwam uit Oost-Berlijn. Op
de immense Marx-Engels-Platz die Ulbricht met zijn verwoesting had gecreeerd,
werd in 1976 onder Erich Honecker een gebouw neergezet dat de Oost-Duitsers na
aan het hart ligt: het Palast der Republik. Het was een socialistische droom in
seventies-architectuur. Van buiten oranje rookglas, van binnen een enorme foyer
met aan het plafond twintigduizend lampen. 'Erichs Lampenladen', werd de bijnaam
van het gebouw. In de grote zaal zetelde het DDR-parlement, de Volkskammer, en
werden grote communistische congressen gehouden.

Maar het Palast der Republik was ook voor het gewone volk. Er waren bars, twee
discotheken en een bowlingbaan, een theater en een concertzaal. Oost-Berlijners
kunnen nog lyrisch worden over de lederen zitgroepen in de voor ieder
toegankelijke foyer, de schilderijen van socialistische kunstenaars en het
redelijk geprijsde bier en ijs.

Wat een contrast met de trieste betondoos die de Berlijnse planners nu in de weg
staat. In 1990 besloot de Volkskammer er tot aansluiting bij West-Duitsland.
Kort daarop werd ontdekt dat het gebouw vol zat met asbest. Van het Palast der
Republik zijn alleen nog romp en staketsel overgebleven. En dat moet nu ook nog
wijken voor de wederopbouw van het Hohenzollern-paleis.

West-Berlijners vonden het gebouw van Honecker altijd al monstrueus, maar
Oost-Berlijnse actievoerders verdedigen hun Palast der Republik, dat een symbool
is geworden. 'De afbraak zou een Koude-Oorlogstriomf van het Westen betekenen',
zegt Lieselotte Schulz, voorzitter van een van de actiegroepen tot behoud van
het Palast der Republik. 'Ze kunnen toch niet zomaar het Oosten aan de kant
schuiven? Het Palast was een teken dat het land iets voor zijn volk over had. De
DDR was niet zo slecht, daar wordt veel te eenzijdig over gedacht.'

Volgens Schulz is opzettelijk gekozen voor de radicaalste variant van
asbestverwijdering, om het gebouw te kunnen afbreken. Bij de romp van het gebouw
voeren de Palast der Republik-vrienden af en toe actie. Ze mogen niet naar
binnen. 'Dan zouden we kunnen vaststellen dat wederopbouw heel goed mogelijk
is.'

De Oost-Berlijnse architect Wolf R. Eisentraut, die als jongeman de grote foyer
ontwierp, zegt dat met het overgebleven staketsel toch nog een goede helft van
een gebouw staat. Hij vindt de discussie over de wederopbouw van het
Hohenzollern-paleis te emotioneel. 'De voorstanders lijden aan fantoompijn. Dat
paleis wordt nu uitgeroepen tot het belangrijkste barokgebouw in Duitsland, maar
het was architectonisch niet zo belangrijk. Wat voor symbolische betekenis heeft
het als je in het derde millennium een oud paleis wederopbouwt?'

Daarmee sluit de architect aan bij de West-Duitse tegenstanders, die onlangs
demonstreerden tegen het stadpaleis, een symbool van 'de gehate Pruisische
militaire staat' en 'onderdanengeest'. 'Van dit paleis zijn altijd alleen
bevelen uitgegaan om op het volk te schieten', zei de linkse cabaretier Dr.
Seltsam. Een journalist van de Suddeutsche Zeitung noemde de wederopbouw een
'architectonische ruk naar rechts en een enorme aanmoediging voor restauratieve
tendensen in de maatschappij'. Von Boddien zegt dat het hem alleen om de
schoonheid te doen is. 'Waar zijn ze toch bang voor? Dat de boze Pruisen en de
nazi's terugkomen? Als de democratie ten onder kan gaan aan de wederopbouw van
een barokpaleis moeten we pas echt bezorgd zijn.'

ARCHITECTEN en publicisten van naam vrezen dat het herbouwde paleis een
'vervalsing' wordt, een soort Disneyland. Von Boddien is daar verontwaardigd
over. Zijn vereniging geeft in boeken vele voorbeelden van geslaagde wederopbouw
na de oorlog: paleizen in Munchen en Stuttgart, de oude binnensteden van
Warschau en Gdansk en tal van Duitse steden. In Berlijn werd het verwoeste
paleis Charlottenburg weer opgebouwd, en in de DDR-tijd ook enkele gebouwen om
het vroegere stadpaleis heen: het kroonprinsenpaleis was helemaal weg, het
museum van Schinkel en de Dom waren zwaar beschadigd. Op dit moment wordt
tegenover het vroegere paleis de voormalige Kommandantur heropgebouwd, daarnaast
moet de bouwacademie van Schinkel herrijzen. Wederopbouw van de barokke
paleisgevel zou het herstel van het grandioze gebouwenensemble in Berlijns
centrum bekronen.

Al is het huidige linkse stadbestuur tegen, veel Berlijners lijken ervoor te
voelen. Von Boddiens grote overwinning kwam in april dit jaar. De commissie van
experts die zich over de kwestie boog, kwam tot de aanbeveling dat er een gebouw
moet komen met de afmetingen van het stadspaleis, met aan drie zijden een
barokke gevel en binnenin de historische reconstructie van enkele belangrijke
ruimtes. Het Palast der Republik moet worden afgebroken, maar waardevolle delen
kunnen worden geintegreerd in het paleis.

Van het oude DDR-gebouw nam de commissie ook de openheid voor het volk over: het
nieuwe paleis moet een 'agora' worden, een ontmoetings-, conferentie-, en
cultuurruimte voor burgers. In het gebouw moeten verder musea worden gevestigd
met de natuurwetenschappelijke verzameling van de Humboldt-Universiteit en de
omvangrijke etnologische collectie uit Berlijn-Dahlem.

Met het nabijgelegen 'museumeiland' zijn de grote Berlijnse collecties dan bij
elkaar verzameld. Ook de deelstaatbibliotheek wordt in het paleis gevestigd. De
kosten voor het project schat de commissie op 670 miljoen euro. Een deel van het
geld wil Von Boddien gaan inzamelen onder het volk, zoals dat succesvol is
gebeurd in Dresden voor de wederopbouw van de Frauenkirche.

De apotheose van twaalf jaar discussieren komt morgen, als de Bondsdag beslist
of de aanbevelingen van de discussie worden opgevolgd. Over het gebruik en de
paleisachtige afmetingen van het gebouw zijn alle partijen het eens. De
barokgevel blijft een splijtzwam. De conservatieve CDU en FDP zijn voor. Maar
grote delen van de SPD en Groenen willen moderne architectuur. Ze volgen de
voorzitter van de Duitse architectenkamer, Peter Conradi, die in de
expertscommissie een dissident bleef: 'Ik vind dat de architectuur van deze tijd
de kans moet krijgen te laten zien wat zij kan', zegt hij. Volgens Conradi hoeft
een nieuw gebouw niet uit de toon vallen. 'Er zijn veel Europese steden die oud
en nieuw geslaagd combineren'. Hij beklaagt de 'achterwaarts gerichte
moedeloosheid' in Berlijn, die 'geen vertrouwen heeft in de eigen tijd'. Uit
angst voor verandering en mondialisering willen de paleis-voorstanders 'een stuk
van de goede oude tijd terug'.

Von Boddien antwoordt dat Berlijn al wordt volgebouwd met moderne architectuur.
'Dat is prima. Maar juist op deze ene plaats moet een gebouw komen dat verband
houdt met de andere gebouwen in de omgeving. De opera van Sydney of het
Guggenheim van Gehry zouden hier niet kunnen.' De voorstanders van het barokke
paleis maken in de Bondsdag een goede kans. Want er wordt zonder fractiedwang
gestemd en ook enkele vooraanstaande politici uit de regeringscoalitie steunen
de wederopbouw. Zoals bondskanselier Schroder, die voor is met zijn eigen
simpele redenering: 'gewoon, omdat het mooier is'.

Als het paleis door de Bondsdag komt, moet de slag worden herhaald in de
Berlijnse gemeenteraad. Daarna moet de financiering nog rondkomen, vervolgens
komt er een architectencompetitie voor het moderne interieur en de achterkant.
Paleistegenstander Conradi vermoedt dan ook dat het debat 'zeker nog een paar
jaar verder gaat'. Maar Von Boddien is optimistisch. In 2010 kan in het
herbouwde paleis met een groot feest de twintigste verjaardag van de Duitse
hereniging worden gevierd, hoopt hij.

Het stadspaleis van de Hohenzollern-dynastie, een Duits Louvre met 1200 kamers,
opgeblazen in 1950. Foto Spaarnestad

Het Palast der Republik, een socialistische droom, gebouwd onder Erich Honecker.
Foto Leonard Faustle

Stadsvernieuwing ; Gebouwen ; Naoorlogse geschiedenis ; Kunst en Cultuur ;
Geschiedenis ; Kunst ; Architectuur ; Infrastructuur ; Volkshuisvesting

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              55 of 111 DOCUMENTS

                                 de Volkskrant

                                 June 22, 2002

KPNQwest kan dieselgenerator bijna starten

BYLINE: VAN ONZE VERSLAGGEVER GERT-JAN VAN TEEFFELEN

SECTION: economie; Pg. 25

LENGTH: 467 words

DATELINE: AMSTERDAM


Hoe hoog de nood bij KPNQwest is, blijkt vrijdag bij het kort geding dat de
curatoren hebben aangespannen tegen de banken van het glasvezelbedrijf. Als er
niet binnen een paar uur geld beschikbaar komt, trekt energiebedrijf Nuon de
stekker er letterlijk uit. Het KPNQwest-netwerk houdt dan op te bestaan.

Het gaat om een rekening van slechts 40 duizend euro, maar de banken, onder
aanvoering van de Amerikaanse Citibank, zijn onverbiddelijk. 'De schrik zit er
goed in', zegt hun advocaat, Gerhard Gispen. 'Dit is de grootste zeepbel van de
Nederlandse economie. Bijna twee miljard schuld, en de curatoren hebben daar nog
niet een euro van teruggehaald.' Volgens Gispen zijn de banken misleid door het
management van KPNQwest bij het verstrekken van een lening van 300 miljoen euro
in maart.

De financiers hebben miljoenen euro's op een rekening staan, alsnog betaald door
klanten van KPNQwest. De banken willen dit geld om het netwerk in de lucht te
houden echter alleen afstaan als zij extra onderpand krijgen.

Toch hebben de curatoren wel geld: 4,4 miljoen euro die KPN afgelopen week
overmaakte. KPN gebruikte echter het verkeerde rekeningnummer, waardoor -
volgens de banken - in juridische zin niet is betaald. Curator Meijer: 'Ik zou
het niet netjes vinden om dat geld te gebruiken.'

Duidelijk is dat de curatoren aan een hels karwei bezig zijn. KPNQwest bestaat
uit 135 vennootschappen, verspreid over heel Europa (advocaat Gispen: 'Ik heb
nog nooit zo'n kluwen gezien'). Elk land heeft bovendien zijn eigen
faillissementsrecht.

Terwijl de Nederlandse curatoren proberen de boel bij elkaar te houden, staat
hun Franse collega op het punt een stukje van het lokale netwerk te verkopen -
hij moet wel, volgens de Franse wet.

Dit stukje netwerk is afzonderlijk echter veel minder waard dan wanneer het als
onderdeel van de hele 'glasvezelring' zou worden verkocht. Er ligt al een bod
van 1,5 miljoen euro, een schijntje.

Later op de middag hakt rechtbankpresident Gisolf de knoop door. De banken zijn
niet verplicht de tegoeden aan de curatoren ter beschikking te stellen.
Onmiddellijk na de zitting gaan de partijen weer in onderhandeling.

Mocht de elektriciteit 's avonds uitvallen omdat er geen geld komt, dan neemt
curator Meijer het energiebedrijf in elk geval niets kwalijk. 'Nuon is tot
dusver zeer coulant geweest. Een gewone burger had thuis al weken bij kaarslicht
gezeten.'

Zelfs als Nuon ingrijpt, is het nog niet meteen afgelopen. De knooppunten van
KPNQwest zijn uitgerust met dieselgeneratoren, die in geval van nood stroom
kunnen opwekken. Meijer: 'We hebben genoeg diesel voor een paar uur extra. Als
de tanks leeg zijn, is het echt gebeurd.'

Kabelexploitatie ; Faillissementen ; Economie ; Bedrijfsleven ; Infrastructuur ;
Telecommunicatie

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              56 of 111 DOCUMENTS

                                 de Volkskrant

                                 June 22, 2002

Links lullen, maar rechts vullen

BYLINE: KEES KRAAIJEVELD

SECTION: forum; Pg. 9

LENGTH: 1118 words


De linkse elite is hypocriet. De idealen die met de mond worden beleden, hebben
voor de kapitaalkrachtige salonsocialisten prive geen enkele consequentie meer.
Het is dan ook geen wonder dat de gewone man genoeg heeft van links, meent Kees
Kraaijeveld.

ZELFINZICHT is een schaars goed. Dit blijkt eens te meer nu de linkse elite een
verklaring zoekt voor haar verkiezingsnederlaag. Het linkse blok - PvdA,
GroenLinks en D66 - verloor op 15 mei ruim eenderde van zijn electoraat, alleen
de SP groeide.

De linkse opinieleiders tuimelen sindsdien over elkaar met verklaringen: het lag
natuurlijk bovenal aan Pim Fortuyn, die het gewone volk wist te verleiden met
zijn belofte de grenzen te sluiten. Het lag aan de linkse leiders; Rosenmoller,
die te veel tegen de macht zou hebben aangeschurkt en Melkert, die ineens alles
fout blijkt te hebben gedaan. Toch weigert de linkse elite echt de hand in eigen
boezem te steken. Jammer, want juist de innerlijke hypocrisie van links, maakt
het begrijpelijk dat de oude achterban niets meer van links moet hebben.

Van een volksbeweging heeft links zich opgewerkt tot een club salonsocialisten.
Links lullen, rechts vullen is hun Leitmotiv. En vooral dat vullen gaat de
laatste jaren lekker. Zo was het merendeel van de linkse achterban was bij de
afgelopen verkiezingen afkomstig uit de hoogste sociale klassen, blijkt uit de
landelijke enquetes van 2Vandaag/Nipo.

Vooral D66 en GroenLinks doen het goed onder de groep Nederlanders met een hoge
opleiding (hbo+) en een dikke portemonnee (hoogste inkomensklasse). Alleen de
achterban van de SP is procentueel nog goed vertegenwoordigd in de laagste
regionen van de samenleving, want ook de PvdA-stemmers waren op 15 mei rijker en
beter opgeleid dan de gemiddelde Nederlander.

Rijk of niet, de linkse praatjes zijn er niet minder om. Idealen als
herverdeling, de multiculturele samenleving en een streng milieubeleid worden
nog altijd met verve verdedigd. Ook de linkse verkiezingsprogramma's stonden er
vol mee. Maar de vertaling naar de dagelijkse praktijk, daar heeft de linkse
elite lak aan. De politieke standpunten die in het publieke domein worden
verdedigd, worden in het privedomein met evenveel gemak genegeerd. De oude
Britse leus 'practice what you preach' heeft zijn geldigheid verloren voor de
salonsocialisten.

De voorbeelden kent iedereen. Neem de zwarte scholen. De opmars van dit fenomeen
is links een doorn in het oog. Immers, met het oog op de multiculturele
samenleving zouden zwart en wit juist moeten integreren.

Maar dat is de theorie. In de praktijk wil ook de salonsocialist het beste voor
zijn kinderen. Dus toch maar even verderop naar school met de eigen kids, dacht
Karin Adelmund, staatssecretaris van Onderwijs voor de PvdA. Ze bracht haar
spruiten naar een - witte - Amsterdamse school. Een slecht voorbeeld? Welnee,
'een privezaak', vond Adelmund.

Ten opzichte van het milieu is de houding van de linkse elite al niet veel
anders. Zo vindt de salonsocialist het vanzelfsprekend dat het vliegverkeer moet
worden teruggedrongen. Belastingheffing op kerosine is daartoe een prima middel,
belijdt GroenLinks in het verkiezingsprogram haar idealen.

Maar zou de linkse elite na een stem op deze partij zelf een vliegvakantie laten
schieten? Nee, dat komt niet im frage. En zelfs als GroenLinks daadwerkelijk een
prijskaartje aan de vervuiling zou hangen, dan heeft de eigen achterban (58
procent uit de hoogste klassen) daar weinig last van. Maar of Jan met de Pet dan
nog naar Isla Margarita kan?

Voor de auto geldt hetzelfde verhaal. Sinds elke Nederlandse arbeider zich een
auto kan veroorloven is links eigenlijk voor het terugdringen van het
autogebruik. Het kwartje van Kok, tolpoortjes en kilometerheffingen moeten de
gewone man weer uit de auto jagen. Zelf is de doorsnee salonsocialist toch
kapitaalkrachtig genoeg om met zijn wagen, liefst een stijlvolle oldtimer
(lekker geen wegenbelasting betalen), de weg op te kunnen.

Politiek links geeft ook qua autogebruik weer niet bepaald het goede voorbeeld.
Neem, PvdA-dame Loeki van Maaren, de oud-burgemeester van Leeuwarden. Zij
presteerde het om ondanks haar nieuwe baan in het hoge Noorden nog een jaar in
Limburg te blijven wonen en zich elke week door de gemeenteauto te laten
ophalen. Haar chauffeur reed op zondagavond naar Limburg, overnachtte in een
hotel en nam burgemeester Van Maaren 's ochtends mee terug naar Leeuwarden. Niet
bepaald een linkse besteding van overheidsgelden, om over het milieu maar te
zwijgen.

De salonsocialisten zelf hebben weinig moeite met de gapende kloof tussen
woorden en daden. Waarom zou een links mens geen dure boerderij buiten de stad
mogen bezitten? Het gaat er immers om dat voor maatschappelijke problemen als
armoede, milieuverontreiniging en zwarte scholen structurele oplossingen worden
gevonden.

En voor de structurele oplossingen moeten we volgens de salonsocialist niet bij
het individu, maar bij de overheid zijn. Dat geldt voor herverdeling - inderdaad
een traditionele overheidstaak. Maar ook voor het milieu of zelfs voor de
integratie van oude en nieuwe Nederlanders legt links de bal bij de regering. De
betere wereld begint voor de linkse mens niet bij zichzelf maar bij de politiek.

Links speelt ook een vooraanstaande rol in hetgeen de Amsterdamse filosoof Ewald
Engelen 'het verraad van de Nederlandse elite' noemt. De elite accepteert niet
langer dat tegenover hun eigen welvaart een maatschappelijke plicht staat. Het
verraad van de linkse elite is extra wrang omdat zij zelf via de overheid deze
maatschappelijke plicht probeert af te dwingen.

Deze hypocrisie, die we aantreffen bij zowel de linkse politici als bij de rest
van de linkse elite, heeft de gewone man in de armen gejaagd van een populist
als Pim Fortuyn. Liefst 42 procent van de LPF-stemmers heeft een lbo-opleiding
of lagere school gevolgd en behoort ook qua inkomen tot de laagste regionen. Die
steun kreeg Fortuyn omdat hij authenticiteit uitstraalde. Hij was geen man van
de straat, maar deed ook niet alsof. Hij had lak aan het milieu, maar kwam daar
eerlijk vooruit. Zijn retoriek en zijn persoon, sloten naadloos op elkaar aan.

'Ik zal doen, wat ik zeg.' Fortuyn kon het beloven en het de kiezer doen
geloven. De salonsocialist heeft dat krediet niet meer. Door gebrek aan
authenticiteit zijn de linkse idealen verworden tot loze kreten. De linkse elite
is hypocriet en dat heeft het publiek haarfijn aangevoeld.

Kees Kraaijeveld is redacteur van de Volkskrant

FOTO MARCEL MOLLE - DE VOLKSKRANT

Politiek en Staat ; Recht ; Staatsrecht ; Politiek en Staat ; Binnenlandse
Politiek ; Gemeenten ; Lokale Politiek ; Politieke partijen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              57 of 111 DOCUMENTS

                                 de Volkskrant

                                 June 21, 2002

Hovaardij en onvermogen ; 'ER MOET MEER NAAR HET VOLK WORDEN GELUISTERD'

BYLINE: DOOR MARTIN SOMMER

SECTION: cicero; Pg. 23

LENGTH: 1995 words


In Oostenrijk moesten de socialisten plaatsmaken voor Haider. In Italie verloor
de Olijf van grootondernemer Berlusconi. Nederland had zijn
Fortuyn-geschiedenis, Frankrijk Le Pen. In verschillende West-Europese landen
vind je nu al meer arbeiders die voor radicaal of extreem-rechts stemmen dan
voor de sociaal-democraten. Wat ging er dan mis? Wat zijn de oorzaken van die
'ruk naar rechts'?

MARTINE Aubry, ex-boegbeeld van de regering-Jospin, kon zondag voor de camera
een machteloze snik niet onderdrukken: ze was zojuist haar parlementszetel aan
rechts kwijtgeraakt. Erger, ze verloor van een onbekende, stotterende 31-jarige
leerling-notaris uit de provincie. Hoe kon het, zei een boze Martine-fan, dat de
moeder van de 35-urige werkweek, van de algemene ziektekostenverzekering, van
jeugdwerkplannen en wat al niet, hoe kon het dat deze kanjer werd afgestraft
door de ondankbare kiezers?

Wie parallellen zoekt tussen de toestand van links in Nederland en in Frankrijk,
vindt ze in de hete tranen van Martine Aubry. Eigendunk en onbegrip. Ze hadden
beter verdiend. Binnen de Franse PS is het twee maanden na de afgang van Lionel
Jospin bij de presidentsverkiezingen, nog steeds bon ton om zijn regering tot
'de beste van de afgelopen veertig jaar' te bombarderen. Gold zoiets tot voor
kort ook niet voor Kok? Was heel Europa niet jaloers op ons poldermodel?

Over de politieke stormen die over Europa trekken is tot nu toe in Frankrijk nog
niet veel gepubliceerd. L'Impossible defaite van Denis Pingaud en Chirac ou la
Victoire en Pleurant van Frederic Haziza zijn allebei vlot geschreven kronieken
van de recente presidentiele verkiezingscampagne, en pretenderen ook niet meer.
Toch valt er zowel in 'De onmogelijke nederlaag' als in 'Chirac of de
overwinning met een snik' een en ander te lezen voor een breder, Europees
perspectief.

Ook in Frankrijk was de irritatie over de 'traditionele politiek' ongemerkt
opgekropen. Hier houdt men het op orgeuil, hovaardij of hoogmoed, een
christelijke hoofdzonde. Lionel Jospin was er bij uitstek de belichaming van.
Kritische noten bereikten hem niet meer. Hij werd met een Sovjet-percentage van
99,7 procent aangewezen als socialistisch kandidaat. Dat moet de PvdA bekend
voorkomen.

'Lionel Jospin, taboe-onderwerp', luidt het oordeel achteraf in de PS. 'Iedereen
ging ervan uit dat Jospin zou winnen - niemand durfde hem tegen te spreken.' Tot
hij in de eerste ronde van de presidentsverkiezingen werd uitgeschakeld door Le
Pen. Onmogelijk, was het oordeel in de partij. Er was immers fantastisch
bestuurd?

Om het ingewikkeld te maken: er was in menig opzicht goed bestuurd. Voor Franse
begrippen ongekend lang - vijf jaar - hadden Jospin en zijn dream team gewerkt
aan de verlaging van de werkloosheid met een miljoen, en aan een groei die
aartsrivaal Duitsland in de schaduw stelde. Iets soortgelijks geldt voor andere
landen waar links inmiddels in het stof heeft gebeten. In Italie was de
Olijf-coalitie van Prodi er onverwacht in geslaagd de euro het land binnen te
loodsen. Een knappe prestatie. In Nederland kwam onder Paars een recordaantal
nieuwe banen tot stand, daaraan doet ook dat miljoen WAO'ers niets af. Vanuit
vogelperspectief was het allemaal dik in orde.

Wat ging er dan mis? En waarom werd dat vooral sociaal-democraten aangerekend,
terwijl in Nederland de VVD bijna evenveel klop kreeg als de PvdA en in
Frankrijk president Chirac ook alleen maar met de hakken over de sloot de tweede
ronde haalde? In Oostenrijk moesten de socialisten plaatsmaken voor Haider. In
Italie verloor de Olijf van grootondernemer Berlusconi. Nederland had zijn
Fortuyn-geschiedenis. Frankrijk kreeg eerst Le Pen in de tweede ronde; en
vervolgens een bezoedelde president, maar wel met een verpletterende
meerderheid.

Axel Buyse is de samensteller van het boek Nieuw Radicaal Rechts in Europa,
gemaakt door de redactie van het Belgische dagblad De Standaard. In zijn
inleiding schetst Buyse voorwaarden waaronder 'populistisch rechts' tot bloei
kan komen. De belangrijkste: 'Groeiende vervlakking van het politieke landschap,
zoals die tot uiting komt in de 'paarse' coalities die een stabiel gegeven
lijken te worden.'

In Frankrijk was geen sprake van paars, maar van geinstitutionaliseerde ruzie in
een linksrechtse cohabitation. Desondanks slaagden beide zijden er niet in zich
te onderscheiden. 75 procent van de kiezers liet weten geen verschil te zien
tussen het programma van Chirac en Jospin. De laatste voerde als campagnekreet
'Presider autrement' - anders president zijn.

Jospin was verblind door zijn persoonlijke haat tegen Chirac. Zodat zijn
campagne een totaal politiek-interne aangelegenheid werd. Anders president zijn,
maar hoe dan? Stilte. Jospin liet alles wat er gedurende vijf jaar was bereikt,
op papier zetten. Veertig vel prachtprestaties, die hij uit zijn hoofd kende.
Maar, schrijft Denis Pingaud in L'impossible defaite, 'kiezers stemmen niet op
grond van een batig saldo, maar op grond van een verwachting'. En die verwachtig
luidde dat het lood om oud ijzer was. Bonnet blanc of blanc bonnet, grapte
Jean-Marie Le Pen, die was begonnen aan zijn onopgemerkte opmars in de
peilingen.

Kok schudde zijn ideologische veren af, Jospin blunderde voor televisie met de
opmerking dat hij 'geen socialistisch project' had. Het gebrek aan ideologisch
profiel werd gecompenseerd met een permanente linkse borstroffel over het 'vele
werk' dat er was gedaan. 'Dossiers', in het Nederlands. De specifiek linkse
hoogmoed (en dus de kiezers-afkeer) moet daar zijn oorsprong vinden,
gecombineerd met de overtuiging dat er geen alternatief was voor de gevoerde
politiek. Ontevreden kiezers werden in Nederland afgedaan als 'verwend'. In
Frankrijk schampert men over de 'burger-consument'.

Zo kon het gebeuren dat de Franse socialisten pas bij de ondergang van Martine
Aubry ontdekten dat hun vlaggenschip, de 35-urige werkweek, niet door iedere
Fransman was omarmd. Juist de traditionele linkse achterban, de arbeiders,
ondervonden er de nadelen van: overuren worden niet meer betaald.

Fransen hebben deels andere dagelijkse problemen dan Nederlanders. Nederland
heeft meer last van criminaliteit. Asielzoekers en allochtonen drukken
percentueel en geografisch zwaarder in Nederland. Frankrijk heeft meer last van
werkloosheid, plattelandsleegloop, een oude industrie die nog moet worden
gesaneerd.

Fransen en Nederlanders hebben wel het idee gemeen dat 'daarboven' weinig gehoor
is voor hun zorgen. Jospin wijdde geen woord in zijn campagne aan de uitbreiding
van Europa, aan de gevolgen van 11 september, aan immigratie. Hij gaf
schoorvoetend toe dat hij 'naief' was geweest in de veronderstelling dat minder
werkloosheid vanzelf ook minder criminaliteit zou opleveren. Een ouderwets
onderbouw-bovenbouw-verhaal, waarvan concurrent Jacques Chirac gehakt maakte.

Vooral Europa is voor 'nieuw rechts' een favoriet hakblok. Dat gold al jaren
voor Le Pen, die loepzuiver aanvoelt dat miljoenen Fransen Europa ervaren als
een liberaliseringsmachine, goed voor het grootkapitaal, maar niet voor de
gewone man. Sociale bescherming komt immers nog altijd van de nationale staat.

Europa is mooi, van de mondialisering worden we 'per saldo' beter, luidt het
credo bij zowel linkse als rechtse middenpartijen. Tegelijkertijd hanteren
politici veelvuldig de truc om als het tegenzit Brussel of de mondialisering de
schuld te geven: ik wil je wel beschermen, maar Europa respectievelijk de WTO
heeft nu eenmaal anders beslist. Bij wijze van schaamlap voor het bestuurlijk
onvermogen, verplaatst de politiek zich vervolgens naar grote, zichtbare
projecten waarvan de efficiency dubieus is, maar die in ieder geval daadkracht
suggereren: de al genoemde 35-urige werkweek in Frankrijk, de Betuwelijn in
Nederland.

De beker is nog niet leeg. Axel Buyse, in zijn inleiding op de bundel Nieuw
radicaal rechts in Europa: 'In verschillende West-Europese landen vind je nu al
meer arbeiders die voor radicaal of extreem-rechts stemmen dan voor de
sociaal-democraten. In landen die bovendien met een verkalkt, op clientelisme
gebaseerd partijensysteem of particratie af te rekenen hebben, kunnen handige
jongens nog veel ruimere coalities van ontevredenen achter zich scharen.'

Le Pen verwijst in zijn redes graag naar de 'politieke klasse' van 'enarques'.
Fris gekapte jonge technocraten afkomstig van de topambtenarenschool ENA, die
onderling de baantjes verdelen. Ook op politiek topniveau, ondanks de suggestie
van diepgaande inhoudelijke tegenstellingen tussen links en rechts. Particratie
doet zich voor in veel landen waar zich de veelbesproken 'ruk naar rechts' heeft
afgespeeld.

Oostenrijk kende tientallen jaren de Proporz - de nette verdeling van
bestuursfuncties over links en rechts. In Italie kwam je zonder een handvol
partijkaarten op zak niet ver, in Belgie evenmin. In Nederland is de onmacht van
de politiek omgekeerd evenredig aan de politisering van de ambtenarij.

De gevolgen van een en ander hebben we gezien. In Frankrijk stemde 11 procent
van de arbeiders nog voor Jospin, tegen 24 procent voor Le Pen en 16 procent
voor Chirac. Werklozen: 14 procent voor Jospin, 30 procent voor Le Pen, 18
procent voor Chirac. Tegen zo'n vonnis valt weinig in te brengen.

Linkse politicologen in Parijs zijn voorzichtig begonnen met de verwerking van
deze 'vertegenwoordigingscrisis'. Het maandblad Esprit wijdde het juninummer aan
het thema 'France, Europe: la tentation du populisme' (de verleiding van het
populisme). Redacteuren van een handvol - wederom linkse - wetenschappelijke en
politieke tijdschriften hielden een bijeenkomst over het onderwerp 'Reconstruire
la politique'.

Ver is de diagnose nog niet, laat staan dat er een overtuigend medicijn is
gevonden. Het komt erop neer dat er meer moet worden geluisterd naar het volk.
Dat geldt voor zowel politiek als journalistiek, want ook in Parijs is het debat
losgebarsten over de falende pers. 'De interne conflicten van de samenleving
kunnen zich niet meer uiten, omdat de media en de politiek hun werk niet meer
doen', aldus een forumdeelnemer. De straat op, 'faire du terrain', kun je deze
dagen ad nauseam horen en lezen. Om te weten wat 'de echte mensen', 'les vraies
gens', ervan denken.

Er zijn ook rechtse vernieuwers. Een van hen heet Jacques Chirac. Zelf is hij
bij uitstek het product van de oude particratie, enarque en sinds veertig jaar
uitsluitend woonachtig in de paleizen van de macht. Dat maakt niet uit. Hij
heeft met de keuze van premier Raffarin onmiskenbaar een handige zet gedaan.
Raffarin heeft een kromme rug en een boksersneus. Hij komt uit de provincie,
wordt niet moe te onderstrepen dat hij 'het Frankrijk van beneden'
vertegenwoordigt, dat hij bescheiden is en dat hij de hele dag luistert naar het
volk.

Zou al dat geluister van journalisten en politici, links of rechts, soelaas
bieden? Ik betwijfel het. 'Bij gebrek aan visie blijft er geen ander discours
over dan dat van de nabijheid en de noodzaak om hoog en laag weer aan elkaar te
plakken', schrijft hoofdredacteur Olivier Mongin van Esprit. Martine Aubry heeft
heus aangebeld bij alle voordeuren in haar kiesdistrict, ze heeft alle handen
geschud en zich suf geluisterd naar alle echte mensen. Maar luisteren en willen
horen zijn nu eenmaal twee verschillende dingen.

Axel Buyse, de Standaard (redactie): Nieuw radicaal rechts in Europa. Houtekiet;
222 pagina's; Euro 19,50. ISBN 90 5240 649 9.

Frederic Haziza: Chirac ou la victoire en pleurant. Ramsay, import Nilsson &
Lamm; 275 pagina's; Euro 17,-. ISBN 2 84114 604 9.

Denis Pingaud: L'impossible defaite. Seuil, import Nilsson & Lamm; 200 pagina's;
Euro 15,-. ISBN 2 02 055670 7.

Esprit, Revue internationale: France, Europe: la tentation du populisme. Juni
2002; 228 pagina's; Euro 15,-.

Lionel Jospin FOTO AP

Kunst en Cultuur ; Kunst ; Taal- en Letterkunde ; Non fictie ; Politiek en Staat
; Binnenlandse politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              58 of 111 DOCUMENTS

                                 de Volkskrant

                                 June 19, 2002

Zelfs het doodslaan van een mug is strafbaar ; Deskundigen willen opvattingen
over dierenrechten drastisch bijstellen

BYLINE: VAN ONZE VERSLAGGEVER

SECTION: Binnenland; Pg. 2

LENGTH: 705 words

DATELINE: GARDEREN


Het blijft een boeiende vraag voor dierenbeschermers, ethici en juristen. Als
mensen inderdaad dierenleed moeten vermijden, geldt dat dan ook bij het
doodslaan van een mug? Over de kwestie valt lang te filosoferen, erkent prof.
dr. D. Boon, hoogleraar Dier en Recht aan de Universiteit Utrecht, dinsdag op
een symposium over de maatschappelijke en ethische aspecten van het doden van
dieren.

Toch is ook een simpel juridisch antwoord mogelijk. In artikel 36 van de
Gezondheids- en welzijnswet voor dieren staat dat het verboden is om bij dieren
pijn of letsel te veroorzaken zonder redelijk doel. Die wet geldt voor alle
dieren, dus ook voor insecten. Wie voor de lol een mug doodslaat, overtreedt
daarmee de wet, punt uit.

Juridisch is de positie van dieren prima geregeld, concludeert de hoogleraar.
'Het probleem zit in het massaal gedogen van allerlei overtredingen van die wet.
Daar zouden we dus snel mee moeten ophouden.'

De opmerking is niet bedoeld als grap, en onder de 130 dierendeskundigen,
natuurbeheerders, jagers en dierenbeschermers die de discussie bijwonen, moet er
ook niemand om lachen.

Dat zou vijftien jaar geleden anders zijn geweest, maar de opvatting over de
omgang met dieren verandert dan ook snel, zegt prof. dr. J. van Logtestijn van
de afdeling Dier en Maatschappij van de Utrechtse universiteit. Dat was ook de
reden voor het symposium: 'Het is tijd om te bezien of onze opvattingen over het
doden van dieren moeten worden bijgesteld'.

Daar valt de komende jaren inderdaad niet aan te ontkomen, verklaart prof. dr.
P. Schnabel, directeur van het Sociaal en Cultureel Planbureau. Bij gewone
burgers zijn honden en katten al lang volwaardige leden van het gezin geworden,
terwijl datzelfde gezin zich het liefst volledig afsluit voor de harde
werkelijkheid die plaatsvindt in varkensstallen en slachthuizen.

Wanneer die werkelijkheid even zichtbaar wordt, zoals gebeurde bij de
MKZ-crisis, wordt de pijngrens van de burger doorbroken en neemt de verwarring
toe. Het probleem in de omgang met dieren beperkt zich dan ook tot die met de
gebruiks- en productiedieren.

'De discussie over de bio-industrie zal de komende jaren zeker groeien', aldus
directeur Schnabel.

Dat de vermoedelijke dader van de moord op Pim Fortuyn uit de kring van
dierenactivisten komt, is volgens Schnabel typerend voor de tijd. 'De eerste
politieke moord in Nederland is niet verbonden aan de dood van mensen, maar aan
de dood van dieren. De manier waarop we naar de dieren kijken, zegt steeds meer
iets over onszelf.'

Wat, zegt hij, trouwens ook gold voor het slachtoffer van de moord. 'Wiens twee
malle hondjes niet alleen voornamen maar ook achternamen hadden, hetgeen iets
zegt over de status die je jezelf wilt aanmeten.'

De maatschappelijke veranderingen gaan echter te langzaam, vindt hoogleraar Boon
die strijdt tegen het 'gedogen' van het doodslaan van muggen en andere
overtredingen van de Gezondheids- en welzijnswet voor dieren.

Overbodige goudvissen worden massaal door het toilet gespoeld; koeien die te
weinig melk geven, worden afgemaakt en duiven die onvoldoende presteren, wordt
de kop omgedraaid. Niemand steekt een hand uit. Dit tot ongenoegen van de
hoogleraar.

'Pas na een eindeloos juridisch gevecht is vorig jaar een hengelaar veroordeeld
die levende vissen hield aan de waterkant, terwijl je tijdens het vissen toch
gemakkelijk kunt kiezen tussen doodmaken of teruggooien van de vis', aldus Boon.

Maar ethici, dierenbeschermers en juristen zitten over dit soort zaken nog lang
niet op een lijn. Etholoog prof. dr. B. Spruijt, voorzitter van de hoofdafdeling
Dier en Maatschappij van de Utrechtse universiteit, ziet wel de discussie over
dierenrechten groeien, maar de helderheid erin blijft nog achter.

Mensen hebben verschillende opvattingen over verschillende dieren op
verschillende momenten. Dat is reuze verwarrend, stelt Spruijt vast, maar zal
vooralsnog wel zo blijven.

Een suggestie heeft hij wel. 'We hoeven ons niet druk te maken over alle dieren.
De echte discussie gaat namelijk niet over muggen of over de kikkerdril, want
niet alle dieren zijn gelijk.'

Ethiek ; Dierenbescherming ; Recht ; Natuur en Milieu ; Levensbeschouwing

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              59 of 111 DOCUMENTS

                                 de Volkskrant

                                 June 18, 2002

Kabinetsformatie in zwaarste fase ; CDA, LPF en VVD onderhandelen over
zorgstelsel en WAO

BYLINE: VAN ONZE VERSLAGGEVERS

SECTION: Binnenland; Pg. 3

LENGTH: 702 words

DATELINE: DEN HAAG


Breken doen ze nooit: CDA, LPF en VVD. Domweg omdat ze de buitenwacht niet
kunnen uitleggen waarover ze van mening verschillen. Jan Peter Balkenende (CDA)
is in eigen kring al gewaarschuwd: 'Denk niet dat de gewone man begrijpt
waarover je ruzie zit te maken.'

Maar niemand zal beweren dat er geen problemen zijn. Vandaag gaat een moeilijk
dagje worden. Want op de 33ste dag van de kabinetsformatie zet informateur Piet
Hein Donner alle hoofdpijndossiers op de agenda: het nieuwe zorgstelsel en de
WAO. Het grote uitruilen kan beginnen.

Het grootste probleem is de compensatie van de ziektekostenpremie. Die wordt in
2005 voor iedereen gelijk. Wekenlang al kunnen CDA, LPF en VVD het niet eens
worden over de vraag hoe de burgers, vooral de laagstbetaalden en mensen met een
middeninkomen, hun premie vergoed krijgen.

De VVD wil de nieuwe ziektekostenpremie teruggeven in de vorm van
belastingaftrek. Onderhandelaar Zalm wil de burger tegemoetkomen door de
onroerendzaakbelasting (ozb) af te schaffen of schoolkosten te vergoeden. Zalm
vindt dat de werkgevers de helft van de ziektekostenpremie moeten blijven
betalen. Dan hoeft het rijk minder compensatie te bieden.

Maar het CDA wil met de zorgpremie inkomenspolitiek bedrijven. Wie meer dan 10
procent van het inkomen kwijt is aan zorg, krijgt subsidie van de
belastingdienst. Een zorgkorting noemt het CDA dat. Zo'n zelfde systeem willen
de christen-democraten ook voor het opvoeden van kinderen, een te hoge huur of
te veel onderwijsuitgaven. Het is voor het CDA de manier om iets te doen voor de
eigen achterban: kinderrijke gezinnen in de middenklasse. De partij wil van dit
systeem hoe dan ook iets terugvinden in het regeerakkoord.'

Zalm heeft van dit soort gedachten 'een bijna fysieke afkeer', zeggen
ingewijden. Hij noemt het 'rampzalig' en 'linkse praat' die hem doet terugdenken
aan de onderhandelingen met de PvdA. Uren praten heeft hem niet dichter bij het
CDA gebracht. De belastingdienst moet innen, niet uitbetalen, is het motto van
de minister van Financien.

Bovendien voelt Zalm niets voor verfijningen in het belastingstelsel, dat hij
juist heeft vereenvoudigd. Bovendien creeert de zorgkorting een armoedeval :
voor werklozen en echtgenoten van kostwinners wordt het minder aantrekkelijk
betaald werk te zoeken, want door dat inkomen lopen zij de kortingen mis.

Het standpunt van de derde partij, de Lijst Pim Fortuyn (LPF), is onduidelijk.
Ingewijden beschrijven Herbens positie aan de onderhandelingstafel als die van
een toeschouwer bij een partijtje tennis: almaar kijkend van links naar rechts.
De LPF-leider vindt het belangrijk dat niemand er in inkomen op achteruit gaat.
Hoe dat precies geregeld wordt, telt voor hem minder. Hij is gevoelig voor Zalms
argument dat het niet te ingewikkeld moet worden. Maar hij staat ook open voor
de gezinsgedachte van het CDA.

Zalm zal zijn weerzin tegen de CDA-ideeen niet een-twee-drie overwinnen. Dat
weten ze bij het CDA. Maar ze weten ook dat ze er samen uit moeten zien te
komen. Daarom praten ze in CDA-kring al voorzichtig over een 'verkenning' naar
de zorgkortingen die de nieuwe coalitie zou moeten uitvoeren, precies zoals
Paars-II vier jaar geleden deed met het nieuwe belastingstelsel.

Met de WAO gaat het niet beter, ook al doen de CDA'ers optimistischer dan de
VVD'ers. De laatsten zeggen dat ze nog geen stap verder zijn dan met de PvdA. De
nieuwe WAO is alleen bestemd voor mensen die volledig en voor altijd
arbeidsongeschikt zijn. De overigen - met name zieken met psychische klachten,
whiplash of lage-rugklachten - moeten in elk geval gedeeltelijk aan het werk
blijven.

Als het aantal nieuwe WAO'ers in 2005 met 40 procent is gedaald, kunnen de
uitkeringen omhoog en de 'strafpremies' voor werkgevers worden afgeschaft. Tot
zover akkoord. Maar de VVD wil nog verder gaan en de WAO alleen gunnen aan
mensen met een arbeidsverleden van ten minste vier jaar. Dat is echter
onacceptabel voor het CDA, dat bang is de vakbonden op de kast te jagen. 'Als
werkgevers en werknemers zich verzetten, gebeurt er vier jaar lang weer niets.'

Regering ; Sociale zekerheid ; Economie ; Sociale Economie ; Recht ; Politiek en
Staat ; Staatsrecht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              60 of 111 DOCUMENTS

                                 de Volkskrant

                                 June 15, 2002

HET KLEINERE KWAAD

BYLINE: HANS WANSINK

SECTION: Kunst; Pg. 7

LENGTH: 800 words


TWEE jaar geleden was Susan Sontag nog de koningin op de Nexus-conferentie, de
jaarlijkse toogdag van cultuurminnend, kosmopolitisch Nederland. Deze week
waaide de wind in Tilburg uit een andere hoek - en dat heeft alles te maken met
11 september 2001.

De Newyorkse schrijfster, filosofe en cultuurcritica Sontag is het prototype van
de klassieke intellectueel. Ze is kritisch ten opzichte van alles: autoriteiten,
machtsverhoudingen, de banaliteit van consumentisme en kapitalisme en niet in de
laatste plaats tv-kijkende gewone mensen die voor haar het einde van de
beschaving belichamen.

Meteen na de aanslag van 11 september publiceerde Sontag een felle aanklacht
tegen president Bush. De aanslag was niet zozeer een daad van terreur tegen de
vrije wereld, als wel een vergelding van de wandaden die Amerika als
zelfbenoemde supermacht op zijn geweten heeft.

Sontag bevond zich opeens in vreemd gezelschap: de reactionaire tv-dominee Jerry
Falwell verkondigde ongeveer hetzelfde, namelijk dat de aanvallen op de Twin
Towers en het Pentagon de welverdiende straffe Gods waren voor de zonden van
Amerika.

Maar onder links in Amerika voltrok zich een scheiding der geesten. De grote
meerderheid van progressieven die de VS zien als een in wezen goed land dat
echter zeer voor verbetering vatbaar is, keerde terug naar de mainstream van het
Amerikaanse politieke leven. Het anti-Amerikaanse links van het eeuwige protest
tegen massacultuur en autoriteit van wie Sontag zo'n gaaf voorbeeld is, raakte
gemarginaliseerd. Intellectueel Amerika realiseerde zich na 11 september met een
schok dat het grote gevaar niet van binnen, maar van buiten kwam.

Plotseling maakte het een stuk minder uit of je een witte of een zwarte
Amerikaan was, homo of hetero, in Arizona woonde of in Massachusetts. Plotseling
ontdekten intellectuelen dat het met de moraal en de cultuur heus wel goed komt,
maar dat de veiligheid en de gezondheid wel actieve verdediging vereisen.

Een reflectie van deze nieuwe geestesgesteldheid van de Amerikaanse
intelligentsia beleefden de bezoekers aan de Nexus-conferentie van afgelopen
dinsdag in de aula van de Katholieke Universiteit. Zij hoorden met respect
spreken over president Bush, toch een gepatenteerd cultuurbarbaar en analfabeet,
en zijn strijd tegen de As van het Kwaad.

De filosoof Richard Rorty, de historici Andrew Delbanco, Daniel Goldhagen en
Michael Ignatieff, ze wilden allemaal graag praten over de oorsprong van het
kwaad en van het menselijk tekort, maar liever toch over de bestrijding van het
concrete kwaad dat zich ten opzichte van hun vaderland had voltrokken. Sinds 11
september, sinds we in New York zelf de geur van geschroeid mensenvlees hebben
opgesnoven, weten we weer dat de duivel bestaat, constateerde Delbanco. Waar
Rorty nog wel enige bedenkingen had omtrent het doden van onschuldige Afghaanse
burgers in de jacht op Osama bin Laden, toonde Ignatieff geen enkele reserve.

Om het kwaad te bestrijden, moet je het kleinere kwaad te hulp roepen.
Particulier bezit leidt tot ongelijkheid, maar het zorgt ook voor vrijheid en
vreedzame ordening van de maatschappij, wat een groter goed is.
Vrijheidsberoving en geweld zijn toegestaan, zelfs geboden, wanneer het kwaad de
gemeenschap bedreigt. Want het dodelijke gevaar van het fanatisme is nu juist
gelegen in de overtuiging dat het goede doel alle middelen heiligt.

Alle dictaturen, vervolgde Ignatieff, hebben op die manier het kwaad tot goed
gemaakt. Maar het is ze niet gelukt het kwaad blijvend door iedereen aanvaard te
krijgen. Het totalitarisme is overwonnen, van buitenaf of van binnenuit.

Ook Goldhagen was optimistisch. Massamoord, malaria, hongersnood en gebrek aan
medicijnen hebben alles te maken met slechte politieke systemen. Het beste
recept tegen het kwaad is het 'maken van democratie'. Want alleen die staatsvorm
stelt mensen in staat hun lot in eigen handen te nemen.

'De rest is commentaar', zo besloot Goldhagen zijn betoog en ook de conferentie.
Het typeert de nieuwe toenadering tussen Amerikaanse intellectuelen en het
gewone volk. Geen gelul, wil Goldhagen maar zeggen. Steek gewoon de vlag uit,
zoals iedereen in Amerika onmiddellijk op de twaalfde september heeft gedaan.

Dat gaat misschien wat ver. Maar bescheidenheid siert de intellectueel evenzeer
als elk ander, hoe vreemd hem die eigenschap ook voorkomt. De mythe van de
intellectuele aristocraat als moreel baken, die 'de machthebbers de waarheid
zegt', het tv-kijkende, funshoppende gewone volk verafschuwt en zich te goed
voelt zich te verplaatsen in de schoenen van degenen die, zoals Bush, de
moeilijke beslissingen moeten nemen, werd zomaar ineens, daar in Tilburg, zonder
enig ceremonieel, te grave gedragen.

Ethiek ; Politiek en staat ; Levensbeschouwing

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              61 of 111 DOCUMENTS

                                 de Volkskrant

                                 June 15, 2002

Tussenin

BYLINE: JAN BLOKKER

SECTION: Binnenland; Pg. 3

LENGTH: 617 words


'MAT HERBEN neemt een tussenstandpunt in.'

Dat hoor je tegenwoordig bijna iedere dag op het nieuws.

Hij schijnt aan de formatietafel ook zo'n beetje in het midden te zitten. Links
Balkenende, die de christelijke charitas doet. Rechts Zalm, voor al uw
lastenverlichting. En hij als het ware op de wip, met De Puinhopen onder
handbereik.

Geen slechte onderhandelingspositie misschien - maar is het in de geest van Pim?

Daar kun je aan twijfelen.

In zeker alweer twee actualiteitenprogramma's zag ik van de week dan ook
ongeduldige LPF'ers aan het woord komen, die niet alleen klaagden over gebrek
aan communicatie met de Top (het schijnt dat Hoogendijk de telefoon wel voor
Wiegel, maar nooit voor het gewone volk opneemt), maar die zich ook afvroegen of
Mat wel echt was opgewassen tegen die twee gladakkers van de gevestigde
politiek.

Wat me trouwens opviel, was het feit dat achter de naam van een twijfelaar een
nummer vermeld stond: 3389, als ik het goed heb onthouden. Dat was nieuw voor
me: dat de partij ouderwets de tel van haar aanhang bijhoudt. En ik neem aan dat
die man trots was op z'n lage stamboeknummer, anders had hij het wel verzwegen.

Wat Herben tot dusver bij Donner uit het vuur heeft gesleept, lijkt intussen
heel wat, maar is nou ook weer niet opzienbarend. Om een nieuw zorgstelsel en
meer smerissen had hij niet eens hoeven vragen, want dat wilden CDA en VVD
allang. Maar Balkenende zat al die tijd kansloos in de oppositie, en de
liberalen waren acht jaar lang de gevangenen van het socialisme. (Ik haat,
tussen twee haakjes, demoniserende vergelijkingen met gebeurtenissen uit de
vorige eeuw, maar als ik Zalm zie, moet ik onwillekeurig toch altijd denken aan
de DDR-Duitsers die in 1945 Stalin dankten omdat diens Rode Leger ze van het
fascisme had bevrijd).

Strengere immigratiemaatregelen zal Mat ook nauwelijks voor de poorten van de
hel hebben hoeven wegslepen: de christelijke Wijn en de liberale Kamp pleitten
op dat punt al voor genadeloos beleid toen Fortuyn 't bij wijze van spreken nog
niet eens had opgeschreven. Nog twee van die Nova-uitzendingen bovendien, en de
demissionaire Van Boxtel gaat nog een drastische stap verder: nieuwe moslims
niet aan de grens tegenhouden, maar de oude eroverheen zetten. Maar wat heeft
Herben gedaan met de zorg, waarin Pim vooralsnog geen kwartje extra wilde
investeren?

Een paar dagen geleden las ik een berichtje over een onderzoek van twee
gerenommeerde bureaus (in opdracht van een farmaceutisch bedrijf - dat wel) die
hadden uitgerekend dat er in vijf jaar 15 miljard euro bij moet, als we
tenminste van de wachtlijsten af willen. En erger: eigenlijk moeten we bij het
aantal nu geregistreerde patienten nog zeker 30 procent optellen 'aan mensen die
nog niet bekend zijn in het zorgcircuit en die ook niet op een wachtlijst staan,
maar die volgens internationaal geldende medische inzichten wel zorg nodig
hebben voor ziektes waarvoor ze zich, gezien de schaarste, niet bij een dokter
hebben gemeld.'

Ik voelde me een poosje al niet zo lekker, dus toen ik dat had gelezen, heb ik
me voor de zekerheid bij twaalf zorginstellingen tegelijk op een wachtlijst
laten plaatsen.

Zou Fortuyn (blz. 45: 'Gedurende een halve kabinetsperiode houden we de totale
zorguitgaven constant') het geweten hebben? En wat moet Mat als hij er inmiddels
kennis van heeft genomen, en met De Puinhopen op schoot moet kiezen tussen het
evangelie en de aanbevelingen ter waarde van 15 miljard plus nog eens zes voor
de nu nog verborgen zieken?

Een tussenstandpunt innemen, vrees ik.

Regering; Politieke partijen; Recht; Politiek en Staat; Staatsrecht; Gemeenten;
Binnenlandse Politiek; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              62 of 111 DOCUMENTS

                                 de Volkskrant

                                 June 13, 2002

Euroleed (2): Teuro-sheriff in de polder

BYLINE: SHEILA SITALSING

SECTION: Economie; Pg. E3

LENGTH: 474 words


Gerrit Zalm gaat praten! Eindelijk buigt de demissionair minister van Financien
voor het gezonde volksgevoel, dat gevoel van zeker weten dat de komst van de
euro is aangegrepen voor schunnige prijsverhogingen. Zalm gaat cafebazen
ondervragen over de verdachte prijsbewegingen die te noteren vielen na de komst
van de Europese munt.

Toegegeven, het vergt enige lenigheid van het voorstellingsvermogen: Zalm als
Teuro-sheriff (teuer en euro) van de lage landen, in navolging van de koene
verslaggever van het Duitse boulevardblad Bild die gans Duitsland afreist op
zoek naar zondige winkeliers. Het heeft dan ook overredingskracht gekost om de
minister zover te krijgen - van de Tweede Kamer, de pers, de Consumentenbond en
klagers.

Want cijferfetisjist Zalm heeft economieles gehad, en weet dus dat het gros van
de prijsverhogingen waar het volk en masse over valt niet zo vreselijk veel met
de euro van doen heeft. Meer met dure olie, krappe arbeidsmarkt, slecht weer, en
mond- en klauwzeer.

Maar leg dat maar eens uit aan boze kiezers die net 2 euro voor een komkommer
(een komkommer!) hebben neergelegd of 1,80 euro (reken liever niet terug) voor
een versgetapt pintje.

Zalm schakelt het CBS en de NMa in om na te gaan of er in de horeca en de
cd-branche sprake is van ordinair door twee delen bij het omrekenen van gulden
naar euro, of van iets te enthousiast naar boven afronden.

Gek. Want het CBS heeft allang uitgerekend wat de horeca heeft bijgedragen aan
de euroflatie. En hoewel het bureau omfloerst formuleerde, om het feestje van de
politiek die per decreet had besloten dat de komst van de euro 'een feestje' was
niet te bederven, staan alle verdachte prijsbewegingen op papier.

Nog gekker is dat Zalm zelf vaak heeft gezegd: alles is onderzocht, niets aan de
hand.

Ook nu blijft de nieuwe Teuro-sheriff afhoudend. Zalm kijkt wel link uit zich te
scharen achter de, inderdaad een tikje bizarre, oproep van de Consumentenbond om
per decreet de prijzen in verdachte branches te bevriezen.

De bond, beschermheer van de portemonnee van de gewone man, heeft zich
vastgebeten in de prijzen voor pils, patat, belegde broodjes en andere eerste
levensbehoeften. Die moeten bevroren, bepleit de bond, net als kort na de oorlog
gebeurde met de eerste levensbehoeften.

Koninklijk Horeca Nederland is woedend over deze aanval. Het gezeur moet maar
eens uit zijn, vindt de horeca-organisatie. Tussen die twee komt het voorlopig
niet meer goed.

Het wachten is op de volgende aflevering in de euro-soap, waarin een klein
winkeltje, in Winschoten ofzo, zijn kassa weer opent voor overgeschoten guldens,
in navolging van die ene dappere Duitse winkel in het stadje Leer die weer
D-marken accepteert.

FOTO JIRI BULLER

Inflatie ; Horeca ; Consumentenzaken ; Economie ; Bedrijfstakken ; Nationale
Economie

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              63 of 111 DOCUMENTS

                                 de Volkskrant

                                  June 8, 2002

Ronald Giphart ; >>ik heb veel erkenning nodig<<

BYLINE: TEKST JAN TROMP ; FOTOGRAFIE ANNABEL OOSTEWEEGHEL

SECTION: Magazine; Pg. 6

LENGTH: 2822 words


Al vanaf zijn 15de wist Ronald Giphart (35+) twee dingen zeker: schrijver wilde
hij worden en vader. Beide doelstellingen heeft hij bereikt en hoe. Zijn zoon
vindt hij een 'fantastisch kunstwerk' en binnenkort publiceert hij
dagboeknotities in de precieuze reeks prive domein. 'Op mijn 40ste ga ik echt
beginnen.'

'Voor mij was de serie te duur, vroeger. Ik kreeg wel deeltjes van mijn moeder,
voor verjaardagen. Maar als ik kon kiezen tussen een Prive Domein en twee echte
boeken, dan was de keuze duidelijk. Dat geeft wel aan hoe je tegen die serie
aankeek: hoog verheven, chic, elitair. Je kunt je voorstellen hoe het is voor
zo'n reeks gevraagd te worden. Het is een droom.'

'Ontzettend blij' was Ronald Giphart met de uitnodiging toe te treden, anders
kun je het niet noemen, tot de reeks Prive Domein. Al bijna veertig jaar
publiceert de Arbei derspers onder deze verzamelnaam de herinneringen, de
dagboekaantekeningen, de brieven van Grote Namen. In dagboekvorm heeft nu
Giphart onder de titel Het leukste jaar uit de geschiedenis van de mensheid zijn
leven in 2001 geboekstaafd.

Het leukste jaar? Op donderdag 13 september noteert de auteur: 'In het licht van
de brand op 11 september blijkt dit een van mijn mindere vondsten.' Toch is de
titel omwille van de ironie gehandhaafd.

Giphart: 'Ik heb een weddenschap afgesloten met Broos Schnetz, een van de
oprichters van Leefbaar Nederland. Hij was zeer emotioneel na de aanslag op het
wtc. We hebben afgesproken dat we op 11 september 2002 een avond drinken en
proberen vast te stellen of de wereld werkelijk ingrijpend veranderd is. Mijn
stelling was vorig jaar al dat zal blijken dat de wereld amper is veranderd;
zijn stelling luidt dat alles revolutionair is omver geworpen. Ik denk dat ik
gelijk zal krijgen.'

Het leukste jaar uit de geschiedenis van de mensheid verschijnt volgende week.
Volgend jaar mag Giphart het Boekenweekgeschenk verzorgen. Gip is hip, naar het
lijkt nu ook in erkende literaire kring.

Wie je zoal voorgingen in Prive Domein:

Celine, Brendan Behan, Leautaud, Jeroen Brou wers, Elias Canetti, Gustave
Flaubert. Werd het tijd voor Giphart?

'Ik heb de lijst weleens doorgenomen. Godzijdank stonden er namen bij die mij
niets zeiden.

'Ik ben 36. Ik zal tot de jongsten behoren in de serie. Ik heb geldingsdrang,
altijd gehad. Als ik Van Basten zag spelen dacht ik: zo wil ik ook voetballen.
Als ik een heel goede film zie, wil ik de filmmaker zijn. Het is een zucht om te
imiteren.'

Ben je gek, het is de zucht om wereldberoemd te worden.

'Het zal een rol spelen. Maar ik maak al boekjes sinds mijn 8ste jaar. Ik zal
toch niet toen al bezig zijn geweest met het vergaren van roem?

'Ik weet sinds mijn 12de dat ik schrijver ben. Ik wil ook wel een heel goeie
film maken, en een prachtige tekenstrip, maar als ik iets ben, dan ben ik
schrijver.'

Is het niet wat zelfvergrotend om in die reeks te willen schrijven?

'Nee, daarvan heb ik echt geen last. Voor mij is het prettige van te kunnen
figureren in die zo respectabele reeks dat ik nu een publiek hoop aan te spreken
dat ik met mijn eigen boeken om onterechte redenen nog niet heb weten te raken,
namelijk de literaire fijnproevers

'Ik was bij een boekhandelaar in Nijme gen, de man kwam even laten zien dat hij
mij herkende, hij kwam een praatje maken, of ik nog nieuwe dingen op stapel had
staan, jawel, Prive Domein. Wat!? Prive Domein? Jij!? Ja, dat soort reacties
doet me toch wel pijn, hoor, moet ik heel eerlijk zeggen.'

Heb je achteraf niet het verkeerde jaar gekozen? Had je niet liever 2002
genomen, het jaar van de omwenteling, het jaar van Pim?

'Het liefst had ik 2000 genomen, het jaar van de geboorte van mijn tweede kind.

'Op het moment waarop duidelijk werd dat Fortuyn dood was, begon mijn vriendin
te huilen voor de televisie. Ze is een apert tegenstander van Fortuyn. Ik
trouwens ook. Ik heb niet gehuild, maar ik voelde de tranen wellen. De onmacht
was ook zo groot.

'Ondanks het feit dat ik politiek heel erg anti was, vond ik het wel een leuke
vent. Ik heb een paar keer met hem te schaften gehad. Het was een keer
vervelend, een keer redelijk leuk.

Uit Het leukste jaar, zaterdag 29 september:

'Pim Fortuyn. Ik wil niet meekotsen met de kotsers, maar toch. Vorig jaar zaten
we samen in het programma Nieuws aan tafel van Rick Nieman. In de greenroom werd
na afloop wat gedronken en nagepraat door de gasten. het gesprek kwam op
allochtonen. Fortuyn kraaide: in de buurt waar ik woon stelen ze allemaal (...)
Ik heb een keer een Marokkaan gehad met zooo'n lul. Maar hij ging er wel met
mijn portemonnee vandoor.'

'Ik vond het een engerd, absoluut. We zaten daar met Rick Nieman en een aantal
mensen van zijn redactie. Het was heel ongemakkelijk. Ik had het gevoel dat je
soms in de taxi hebt. De chauffeur maakt onaangename opmerkingen over
buitenlanders. Wat doe je dan? Je probeert het weg te redeneren, mompelt:
volgens mij zeg je het om te provoceren. Ik denk serieus dat hij het deed om te
provoceren. Het kwam over als zuigen en plagen, in ieder geval voor een deel.
Maar het bleef een vervelend moment. We zaten erbij als boeren met kiespijn.

'Wat ik heel knap vond aan Fortuyn was dat hij tegelijk de beste kontlikker van
heel Europa was, naar eigen zeggen, en onder de stem des volks mateloos populair
kon zijn. Hij was een viezerik, een vieze homo in de ogen van de gewone man;
tegelijk wist hij golven van sympathie te genereren: hij is dood, maar hij leeft
voort in mijn hart. Onvoorstelbaar!

'Ik denk dat Fortuyn een beerput aan racisme heeft opengetrokken, zo eenvoudig
is het. Hij moedigde mensen aan om eindelijk hun xenofobe praatjes te spuien. Ze
zijn hem er eeuwig dankbaar voor.e'Dit mag de politiek zich nog het meest
aantrekken: waarom niet beter uitgelegd dat buitenlanders in Nederland niet of
nauwelijks een probleem zijn.'

Dat zien ze in de volksbuurten toch een slagje anders.

'Ik heb twaalf jaar in Zuilen gewoond, een oude arbeiderswijk in Utrecht, zeker
de helft was allochtoon, ik weet heus wel waarover ik praat. Ik heb midden in
het racistische geweld gewoond. Letterlijk, ik heb volksoplopen meegemaakt.

'Ik persoonlijk zou niet weten hoe je last kunt hebben van buitenlanders om je
heen, anders dan dat je het misschien vervelend vindt dat niet zoals vroeger
alle hoofdjes in de wijk nog blond en blauwogig zijn. Ja, als je dat vervelend
vindt, zal je wel een probleem hebben. Maar waarom zou de overheid met dat soort
primaire gevoelens rekening moeten houden?

'Ik vind het gemakkelijk om te zeggen: de kiezer heeft altijd gelijk. Waarom zou
je niet mogen zeggen: toevallig had de kiezer in dit geval even geen gelijk.
Toevallig heeft hij zich hier laten bedotten door de Fortuynen.'

Er was ook nog die leuke ervaring met Fortuyn.

'Nou, ook gemengd hoor. Ik heb samen met hem in de jury gezeten van een
literatuurprijs, de Bol.Com-prijs. Hij was voorzitter. We hadden een eerste
bijeenkomst, in een poenig restaurant. Hij was te laat. Wat ik dan charmant vind
is dat hij bij binnenkomst in zijn handen klapt en luidkeels roept "Champagne!"
Oke, als jullie poenig willen doen, dan doe ik poenig mee. Maar vervolgens komt
de kater. Er moet ook gegeten worden. Hij hoeft niet op de kaart te kijken, hij
zegt: "Doet u maar het duurste voorgerecht en het duurste hoofdgerecht." Dat is
jammer. Dan blijkt de grap dus toch geen grap, dan blijkt het toch een proleet
te zijn. Niet dat ik dat erg vind, maar het valt wel op.

'Niettemin was zijn dood een verschrikkelijke schok. Die foto vergeet je nooit.
Hij lag daar volkomen dood, in die zin was het een hard beeld. Maar tegelijk was
het natuurlijk de nieuwsfoto.

'Ik zie weleens foto's in de Volkskrant waarvan ik denk: nee, ik wil niet dat
Broos dit ziet.

Uit Het leukste jaar, vrijdag 14 september:

'Amerikaanse kinderen van vier hebben tegenwoordig een betere band met hun
televisie dan met hun ouders.'

'Ik ben zelf met erg veel televisie opgegroeid. Ik heb het nooit als een
probleem ervaren. Maar ik moet toegeven, we proberen de televisie heel vaak uit
te zetten. Broos wil constant tv kijken. Het is een voortdurend gevecht. Hij is
vier, vierenhalf. Als hij beneden komt is het 't eerste wat hij zegt: tv kijken.
En ik heb niet altijd zin om meteen 's ochtends vroeg al mijn indianentooi aan
te trekken.'

Het leukste jaar, donderdag 1 november:

'Sinds de geboorte van Broos heeft dood definitief zijn intrede in mijn leven
gedaan. Tegenwoordig is er geen dag dat ik niet dagdroom over het sterven van
een van mijn kinderen.'

'Mijn belangrijkste ervaring met dood was de dood van mijn moeder (het
pvda-kamerlid Wijnie Jabaaij, j.t.) en daarvoor was het mijn marmot die
doodging. Dat greep in, maar ik raakte niet bang voor de dood. Ik ben ook niet
bang voor mijn eigen dood. Ik ben bang voor de dood van mijn kinderen. Het
speelt iedere dag. Elke dag vrees ik hun dood.

'Ik ben natuurlijk heel erg een family man. Nooit gedacht dat ik het niet zou
zijn, maar ook nooit gedacht dat het tot een continu angstvisioen zou leiden dat
je kroost er niet meer is.

'Veel mensen concluderen op basis van mijn hoofdpersonen dat ik een wild leven
ambieer. Misschien is dat waar, maar vanaf mijn 15de weet ik twee dingen zeker:
ik wil schrijver zijn en ik wil vader zijn. Ik wilde trouwens niet zomaar vader
zijn, ik wilde een goede vader zijn. Dat kwam er nog eens bij. sbs6-thematiek:
mijn kinderen zijn het belangrijkste wat ik heb.

'Mijn vrouw deel ik met een hoop anderen, haar familie, haar vrienden. Mijn
kinderen zijn mijn eigen genetische programmering. Mijn kind is helemaal van
mij. Ik ben mijn zoontje. Het is een fantastisch kunstwerk.

'Ik bespeurde laatst een enge gedachte. Ik hoorde mezelf zeggen: stel dat hij
homoseksueel is. Mijn ouders hebben altijd tegen ons gezegd: jongens, als jullie
homoseksueel zijn, prima! Mijn vader zei het zo vaak dat ik soms dacht: zou hij
misschien willen dat... Dus uiteraard, als mijn zoon homoseksueel is, maakt dat
allemaal niets uit. Kom op jongens. Hoewel, diep, diep, diep denk ik toch: alles
tot je dienst, maar ik verlang wel kleinkinderen!

'Er hing vroeger bij ons thuis een prent, een foto uit de jaren twintig van een
pas geboren baby. De troonopvolger, stond eronder. Vonden wij grappig. Maar
intussen is hij het natuurlijk wel, mijn zoon. Hij is de troonopvolger.

'Ik hoop heel erg dat mijn zoon nooit gepest zal worden. Daarom heeft hij ook
niet mijn achternaam. Nee, hij heeft niet mijn achternaaam. Hij heeft de naam
van zijn moeder. Om die reden. Ik wil hem niet opzadelen met die min of meer
bekende naam van mij. Ik weet zeker dat hij daar vroeg of laat mee gepest zou
worden.

'Ik heb het er over gehad met een van de zoons van Jan Wol kers. Ik vroeg: wat
doet zo'n achternaam met je? Nou, geen probleem, ze werden weleens lullig
behandeld, dat wel. Dat moet niet met mijn zoon.

'Mijn vriendin vindt het jammer dat Broos niet mijn achternaam heeft. Zij heeft
het kind gedragen, ze had het mooi gevonden als het als een soort geste naar de
vader diens achternaam zou hebben gekregen.'

Het leukste jaar, donderdag 22 februari:

'Wat jaagt ons voor onszelf het meeste schrik aan? (...) Dat ik er als schrijver
niet uithaal wat erin zit, dat ik niet schrijf wat ik zou kunnen schrijven.'

'Ik verkoop heel goed, ik haal hoge oplages, daarover geen klachten. Ik word
niet aangetast door hebzucht. We zijn verhuisd van Utrecht naar De Bilt. Fijn
voor de kinderen. Als ik het huis waarin we nu wonen vergelijk met mijn
ouderlijke woning van toen, is de situatie ongeveer identiek. Dus wat dat
betreft volg ik mijn ouders naadloos.

'We hebben een datsja te Waverveen. Nou ja, een datsja. Het is een houten hutje
op een weilandje, het is getekend door de eenvoud. Het is er zompig, het is
turfgrond. Zelfs als het weken niet geregend heeft, zak je weg in de modder.
Fijn voor de kinderen.

'Het is prettig leven in de wetenschap dat geld geen zorg meer is. Het levert
wel weer nieuwe zorgen op. Veel van mijn vrienden zijn schrijver. Het gaat hen
minder voor de wind. Ik voel me nog weleens schuldig. Dat probeer ik dan op te
vangen door bijvoorbeeld in het cafe hun drank op mijn rekening te laten zetten.
Het valt niet op en je doet toch iets in de sfeer van eerlijk delen.

'Wat me schrik aanjaagt is dus niet de vraag of ik als schrijver voor de kost
kan zorgen, maar het is het schrijfproces zelf.

Ge mid deld schrijf ik een bladzijde per dag. Ik vind het een verworvenheid van
mijn vak dat ik heel veel in de luie stoel kan zitten, boeken kan lezen, naar
buiten mag kijken.

Ik heb de angst dat op een dag het trucje

niet meer werkt, dat ik stilval.

'Voor mij geldt dat mijn dagelijks leven de laatste jaren erg veranderd is. Toen
ik 28 was en Giph schreef, zat ik in een bepaalde zin op het toppunt van mijn
schrijverschap: ik had geen verplichtingen, geen financiele verplichtingen, geen
kinderen, ik werkte als nachtportier, de druk van buitenaf lag nog niet op mijn
schouders, ik werd niet beoordeeld op voorgaande boeken, ik was blanco. Toen kon
ik nog heerlijk schrijven. Nu weet ik dat ik straks naar huis ga en kinderen
tref die tijd eisen, ik heb ervoor gekozen vader te willen zijn, ik heb vaste
lasten, ik heb allerlei verplichtingen die ik met me meesleep. Dat schrijft
anders, begrijp je.'

Het leukste jaar, dinsdag 27 februari:

'De nps wil een nieuwe serie rondom "talentpunten", dat wil zeggen een acteur,
een regisseur of een theatergezelschap. Ook ik mag nadenken over een door mij te
schrijven tv-film. Terug in de auto naar Utrecht bal ik even mijn vuist:
vijfendertig jaar ben ik, en nog steeds talentpunt!'

'Ik heb veel erkenning nodig. Stel een rangorde op van schrijvers en hun
erkenning. Ik denk dat ik op zo'n lijstje niet in de bovenste regionen zou
voorkomen. Het hoeft niet, maar het zou wel prettig zijn. En terecht.

'Zoals ik voor mijn kinderen zou knokken als dat nodig is, tot mijn nekharen
recht overeind staan, zo wil ik ook knokken voor mijn boeken.

'Ik was met Jeroen van Dommelen in Sa ra jevo. Hij is verslaggever van Radio 1,
een ge re formeerde jongen. Hij zei dat het gevloek in mijn boeken hem stoort.
Hij vertelde over zijn godsgeloof. Ik vroeg: waar komt toch die drang vandaan om
de blijheid die jij voelt aan mij over te dragen? Hij zei: ik ben heel gelukkig
met God en ik zou het egoistisch vinden van mijzelf als ik dat geluk voor mezelf
zou houden. Dat gevoel heb ik nu met mijn boeken: ik vind het egoistisch om het
plezier van het schrijven niet te delen met anderen. Ik wil boeken maken die een
cadeau zijn. Dat de mensen zeggen: wat is dit een prettig boek, zeg.

'Ik ben heel tevreden over de boeken die ik heb geschreven. Ik kan heel erg
genieten van mijn boeken.'

Nu Prive Domein, volgend jaar het Boeken weekgeschenk de lieveling van de pubers
promoveert naar de arrives.

'Maar het is ook nooit mijn ambitie geweest om niet tot de arrives te behoren.
Al ver voor mijn debuut in 1992 had ik mijzelf beloofd een schrijver voor de
hoofdprijs te zijn. Ik heb alle doelen die ik mijzelf stelde bereikt. Ik verkoop
heel goed, ik ben vertaald, ik ben verfilmd. Er is nog geen Nobel prijs, dat is
het enige. Misschien zit die er ook niet in.

'Ik heb mijzelf weleens het volgende voorgesteld: op mijn 40ste ga ik echt
beginnen. Dan ben ik uitgewoed, dan zijn mijn kinderen naar school, dan hoop ik
financieel onafhankelijk te zijn, dan heb ik de vingeroefeningen achter de rug
en dan begin ik aan mijn echte werken. Dan schrijf ik tussen mijn 40ste en mijn
60ste de tien boeken die er werkelijk toe doen.'

Hoe oud word je eigenlijk?

'68 lijkt me een goeie leeftijd om te sterven.'

In Het leukste jaar noteer je: 'Voorbij de 35, onvoorstelbaar oud.' Wat een
aanstellerij.

'Ik vind het onvoorstelbaar dat ik over vier jaar 40 ben. Stel je voor dat ik
ooit 50 zal zijn. Ik vind dat heel erg.

'Ik kan niet meer in het Nederlands elftal worden opgesteld. Ik zal nooit meer
op Man hattan, in New York een appartement hebben en daar filmregisseur zijn. De
wijkende haargrens ik zal nooit meer een volle haarbos hebben. Het bestaan wordt
benauwder.

'In het cafe zei ik laatst tegen vrienden: veronderstel nou dat je door een
ongeluk je lul verliest. Voordat ik kinderen had zou ik in dat geval gezegd
hebben: duidelijke zaak, het leven stopt, ik hoef niet verder. Nu ik kinderen
heb zou ik zeggen: verschrikkelijk, nou moet ik door, de beugeltjes in de
bekkies van de kinderen moeten betaald worden, ik moet er zijn.

'70 is de metafoor voor voort te moeten leven zonder lul, voor impotent zijn.
Daar hoef je toch niet naar te verlangen? 68, dat is een mooie leeftijd voor het
einde.'

Het leukste jaar uit de geschiedenis van de mensheid, door Ronald Giphart.

De Arbeiderspers, E 16,90, verschijnt 13 juni

Literatuur ; Kunst en Cultuur ; Kunst ; Taal- en Letterkunde

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              64 of 111 DOCUMENTS

                                 de Volkskrant

                                  June 8, 2002

Extra's redden 'Jan Top'

BYLINE: VAN ONZE VERSLAGGEVERS WILCO DEKKER GERT-JAN VAN TEEFFELEN

SECTION: Forum; Pg. 9

LENGTH: 1013 words

DATELINE: AMSTERDAM


De wet die bedrijven verplicht hun topinkomens te openbaren, is al maanden
geleden aangenomen. Toch doet het gros van de Nederlandse ondernemingen nog
eenmaal geheimzinnig over de beloning van hun managers. Die stegen aanzienlijk,
vooral dankzij bonussen over het topjaar 2000. Aan opties viel minder te
verdienen, door het instorten van de beurskoersen.

Arme Wim Kok. De demissionair minister-president verdiende afgelopen jaar
precies 114.561 euro, inclusief vakantiegeld en toeslagen. Zelfs de directeur
van de Staatsloterij ontving meer: volgens het jaarverslag 222 duizend euro. Op
een riante afscheidsbonus hoeft Kok evenmin te rekenen.

Hoe anders is het in het bedrijfsleven. De kloof tussen publieke en private
inkomens is van alle tijden, maar het gat groeit snel. Er zijn intussen vele
tientallen managers in Nederland die het jaarsalaris van een minister verdienen
- per maand welteverstaan, nog exclusief optiewinsten.

De echte grootverdieners doen in hun jaarverslagen als vanouds niet moeilijk
over de verdiensten van hun topmanagers. Al dan niet onder druk van
Angelsaksische beursregels melden ze tot op de euro nauwkeurig wat de inkomsten
zijn.

Er zijn echter uitzonderingen. Neem KPN. Het telecombedrijf scheerde vorig jaar
langs de rand van de afgrond, en incasseerde een miljardenverlies. De gemiddelde
KPN-bestuurder toucheerde echter 1,98 miljoen euro - 46 procent meer dan een
jaar eerder, toen bijna 1,4 miljoen euro (3 miljoen gulden) de man werd
verdiend.

De aandeelhouders en werknemers van KPN krijgen verder geen informatie. Aan het
binnenhalen van Ad Scheepbouwer kan de stijging nauwelijks liggen - hij trad pas
in november aan. Vermoedelijk hebben de bestuurders Drechsel en Morley, die
opstapten, een afscheidscadeautje gekregen.

Postbedrijf TPG, waar Scheepbouwer vertrok, doet minder geheimzinnig. Het
jaarverslag meldt precies wat de scheidend topman meekreeg: 2,14 miljoen euro
aan pensioengeld, naast zijn inkomen van 1,6 miljoen euro voor de tien maanden
van 2001 die hij er werkte. Vanwege de openheid van TPG is Scheepbouwers
vertrekpremie niet meegerekend bij de inkomensstijging - die overigens met dik
20 procent nog steeds riant mag worden genoemd.

Bij andere bedrijven blijft het gissen naar de reden van exorbitante stijgingen.
Topmanagers bij energiebedrijf Nuon kregen gemiddeld 1,07 miljoen euro - een
stijging met 137 procent. Nuon geeft slechts een hint, en verwijst naar
'eenmalige aanvullende pensioenverplichtingen'. Wellicht voor eerste man Tob
Swelheim, die het bedrijf vorig jaar verliet.

Nuon staat niet alleen. Tientallen bedrijven nemen niet of nauwelijks de moeite
om de buitenwereld een verklaring te geven voor inkomensstijgingen. Vreemd, want
de wet die hierin verandering brengt, is allang aangenomen. Slechts door
vertraging in de Haagse molen gaat de wet pas in op 1 januari 2003.

Nedlloyd, vorig jaar nog goed voor ruim 1,3 miljoen euro per bestuurder,
profiteert daarom eenmalig van een privacy-bepaling. Omdat het bedrijf nu nog
slechts een bestuurder heeft, wordt geen bezoldiging gemeld.

Hetzelfde geldt voor Luxaflexfabrikant Hunter Douglas, op de Amsterdamse beurs
onderdeel van de Midkap-index. Dit bedrijf, gerund door de steenrijke familie
Sonnenberg, heeft nog nooit iets gemeld over salarissen.

Onverbeterlijk zijn bedrijven als Martinair, die zelfs niet bereid zijn het
woord 'bezoldiging' in hun jaarverslag op te nemen. De luchtvaartmaatschappij
komt nog steeds niet verder dan de formulering: 'De in artikel 383, lid 1, titel
9, boek 2 BW bedoelde bedragen (. . .).' De topmanagers van Martinair verdienden
gemiddeld overigens 260 duizend euro per persoon, een flinke daling.

Nee, dan Wolters Kluwer. De uitgever - gemiddeld 1,1 miljoen euro per bestuurder
- heeft alle schroom van zich afgeworpen. Het vermeldt zelfs de premies voor
sociale zekerheid voor zijn bestuurders, een unicum.

Meer in zwang is het vermelden van bonussen. 'Jan Top' - tegenhanger van Jan
Modaal, een vondst van adviesbureau Hay - kan zijn vaste inkomen zo met circa 40
procent opkrikken. Bij enkele bedrijven is zelfs een verdubbeling mogelijk.
Uitschieter is Robeco. De vier bestuurders verdeelden 4,6 miljoen euro aan
bonussen, terwijl dit een jaar eerder 'slechts' 700 duizend euro was. Bij meer
bedrijven werden in 2001 forse bonussen uitgekeerd, vooral als uitgestelde
beloning voor het topjaar 2000 - prestatiegerelateerd dus.

Minder duidelijk is waar andere bonussen op gestoeld zijn. Zo zag de top van
hypotheekverstrekker Bouwfonds, sinds vorig jaar eigendom van ABN Amro, de
salarissen met 7 procent stijgen tot 677 duizend euro per persoon. Niet slecht.
Maar daarnaast incasseerden de vier hoogste bestuurders samen nog een 'eenmalige
uitkering' van 1,4 miljoen euro, 'gerelateerd aan de overname door ABN Amro'.
Wat zij hiervoor precies hebben gedaan - of nagelaten - blijft in het midden.

Ook optiewinsten blijven vrijwel altijd onvermeld. Door de sterk gedaalde
koersen viel er vorig jaar weinig te cashen, al bewijzen onder meer Ahold en ING
dat oude opties nog miljoenen kunnen opleveren. Gucci, vorig jaar nummer een op
de Volkskrant-lijst, heeft zijn jaarverslag nog niet af.

Ondanks de - aankomende - openheid knaagt er soms iets. Bank-verzekeraar Fortis
bijvoorbeeld gaat uitvoerig in op de topinkomens - eerste man Anton van Rossum
was vorig jaar goed voor 1,9 miljoen euro. Maar wie is er bij Fortis voorzitter
van de beloningscommissie? Dezelfde Van Rossum. Not done volgens deskundigen,
want dat is werk voor de commissarissen.

Op De Nederlandsche Bank na dan. Daar is het basissalaris bij Koninklijk Besluit
verhoogd - met een keurige 4 procent.

Inkomens boven de 350 duizend euro gemiddeld per bestuurder

Pagina 27: Top 25 best verdienende bestuurders

FOTO BERT VERHOEFF - DE VOLKSKRANT Het oude beeldje van de Nederlandse huisvrouw
voor het hoofdkantoor van Ahold in Zaandam. 'Opdat wij niet vergeten voor wie
wij werken', luidt het bijschrift.

Management; Loon en inkomen; Economie; Sociale Economie; Bedrijfsleven

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              65 of 111 DOCUMENTS

                                 de Volkskrant

                                  June 6, 2002

De opkomst van de gewone mens ; De Groene Amsterdammer

BYLINE: JEAN-PIERRE GEELEN

SECTION: Media; Pg. V7

LENGTH: 585 words


De geest van Fortuyn waart nog volop rond in de weekbladen, die zich deze week
vooral bezighouden met politiek, allochtonen en gewone mensen. In Vrij Nederland
een reportage over de keurige buitenwijken en villaparken, waar (lokale)
protestpartijen hun stemmen vandaan haalden. Hangjongeren domineren het
schrikbeeld, en buitenlanders. Geen nood: in De Groene Amsterdammer pleit
architect Carel Weeber, vooral bekend van de Zwarte Madonna in Den Haag en de
Peperklip in Rotterdam voor concentratie van allochtonen in aparte wijken.
Assimilatie leidt tot een groot saai bos met overal dezelfde bomen, zegt hij.
'Loop maar eens door Rotterdam, van het Kruisplein door de Eerste
Middellandstraat naar Delfshaven. Het begint Chinees, wordt dan
Hindoestaans-Surinaams en uiteindelijk CuraCaos.' Dat bevalt de bewoners zelf
prima, volgens Weeber. 'Dat allochtonen niet bij elkaar willen wonen is de
mening van politiek correcte mensen die geen ander geluid durven te laten
horen.'

In VN blikt Gerard van Westerloo nog eenmaal terug op de deconfiture van
'kroonprins' Ad Melkert, die hij maanden lang volgde. 'Toen hij in de peilingen
wel erg duikelde, heeft Ad Melkert een aantal intellectuelen van het genre Geert
Mak bij elkaar getrommeld die hem en zijn partij in het algemeen welgezind zijn.
Lamgeslagen verlieten ze de bijeenkomst. Ad Melkert had hen niets gevraagd, hij
had een uur lang een lezing gehouden over de voortreffelijkheid van zijn
standpunten. Hij wilde niks horen. Hij wilde laten horen.'

De waarde en betekenis van die intellectuelen blijkt trouwens toch al
betrekkelijk: het gewone volk wint terrein van de elite. De Groene ontwaart een
naderende cultuuroorlog. Wetenschapper Liesbeth van Zoonen ziet tv-programma's
als All you need is love Big Brother als uitingen daarvan. De eerste BB-serie
'vertegenwoordigde de totale triomf van het gewone, het alledaagse en van de
gewone mens. De serie was een soort vooruitwijzing naar het fenomeen Fortuyn.
Het volk zegt: luister verdorie nou eens naar mij - neem mij serieus.'

Onlangs maakte verslaggeefster Pauline Sinnema een analyse voor Het Parool over
het demoniseren door de media van Pim Fortuyn. Hoofdredacteur Eric van
Gruijthuijsen vond het stuk 'kwalitatief ver onder de maat' en weigerde het af
te drukken. In plaats daarvan verscheen afgelopen maandag een artikel van John
Jansen van Galen. HP/De Tijd las Sinnema's stuk ook, vond het 'uitstekend' en
drukt het deze week af. Als dat maar goed gaat tussen haar en Het Parool. Het
stuk is vooral een opsomming van citaten, waaruit volgens Sinnema blijkt dat
Fortuyn zonder twijfel door pers en politiek is gedemoniseerd.

Tot slot een paar nogal vrijblijvende lijstjes in de weekbladen. Elsevier
bezorgt bij het omslagverhaal een ranglijst van de inkomens in 257 beroepen.
Niet erg verrassend: bovenaan staat de voorzitter van de Raad van Bestuur van
een middelgrote organisatie (gemiddeld 270.000 euro), onder staan de
vakkenvuller en de caissiere (25.500 gemiddeld).

HP/De Tijd zette 'de honderd gekste verenigingen' op een rij. Er waren acht
redenen om de ANWB op de eerste plaats te zetten. De vereniging voor
blootlopende treinliefhebbers, de Philip Freriks-fanclub en de Kring van
Draaiorgelvrienden moeten het met minder doen. Het Amsterdams Vrouwen Sigaren
Genootschap eindigt op plaats 100, want: 'De dames zijn excentriek en een beetje
koket: lekker fallisch doen met een sigaar - erop bijten en niet inhaleren.'

Tijdschriften ; Kranten ; Media ; Pers

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              66 of 111 DOCUMENTS



                                 de Volkskrant

                                  May 30, 2002

De dode dichter lééft

BYLINE: Door Rob Gollin

SECTION: Kunst Katern; Pg. K11

LENGTH: 1220 woorden


De aandacht voor Herman de Coninck is bij het eerste lustrum van zijn dood
krachtig opgeveerd in Vlaanderen. 'Hij had zijn vrienden goed gekozen', zegt
zijn weduwe. Maar ook het gewone volk stroomt toe ter ere van de
charmeur/dichter, die wars was 'hermetische rijmelarij'. Er klinkt evenwel ook
kritiek.

Als op een kille lenteavond in Lier de beau monde van literair Vlaanderen zich
verzamelt voor een eerbetoon - Hugo Claus is er, Kristien Hemmerechts, Piet
Piryns - moet dat niet voor de eerste de beste zijn. En als in de vollopende
stadsfeestzaal De Mol de intellectueel met warhaar en half brilletje de rijen
deelt met de volksvrouw op haar paasbest en de puber met lippiercing, is
duidelijk dat hier niet iemand hulde wordt gebracht die slechts een handjevol
fijnproevers van het geschreven woord heeft bediend.

Nederland benoemde een Dichter des Vaderlands, in Vlaanderen is het dezer dagen
alsof er een is geboren, vijf jaar na zijn dood. Herman de Coninck bezweek op 22
mei 1997, 53 jaar oud, in Lissabon aan een hartstilstand, op weg naar een
literaire manifestatie. Het lustrum van zijn dood heeft geleid tot opgeveerde
aandacht, in tal van gedaanten.

Zijn weduwe Hemmerechts, Claus, Benno Barnard, Leonard Nolens, Eddy van Vliet en
fadozanger Fernando Lameirinhas figureerden in de hommage 'Koningsblauw' met
gedichten van en over hem. Zalen vulden zich, zoals in Lier, in Genk, Hasselt,
Antwerpen, Eeklo, Torhout en Brussel. De sfeer was er plechtig, een herhaling
van een afscheid. In de wijk waar hij woonde, Zurenborg in Antwerpen, vol art
nouveau en art deco, is afgelopen zondag op een plein een gedenkteken onthuld.
Voorbijgangers kregen daar poëzie van De Coninck in het oor gefluisterd.
Tramlijn 11 in Antwerpen is aan de binnenzijde voorzien van zijn teksten.
Kastjes bij een halte bevatten gedichten. Bij zijn ouderlijke woning in Mechelen
is een monument voorzien.

Een gemiddelde poëet, doorgaans gedoemd tot een bestaan in flauw flakkerende
schijnwerpers, kan van zulke aanhankelijkheidsbetuigingen alleen maar dromen.

Maar De Coninck was nu eenmaal niet zo doorsnee. Voor veel Vlamingen vormden
zijn gedichten de eerste kennismaking met poëzie: ze stonden in de schoolagenda.
Zijn eerste bundel De Lenige Liefde was vaak een geschenk waarmee geliefden
duidelijk maakten dat ze hun verkering ernstig gingen nemen.

Natuurlijk verwijzen de initiatiefnemers als motief voor het huldeblijk allemaal
naar zijn stijl. Lieve Van Daele van het wijkcomité Zurenborg: 'Hij verwoordde
wat wij eigenlijk hadden willen zeggen.' Luc Coorevits van de stichting Behoud
de Begeerte, motor achter Koningsblauw: 'Het was vernieuwend. Een ongekende
variatie in thema's. Speels. Dan weer serieus. Maar altijd ontdaan van alle
ballast.' Of neem het publiek in Lier: 'Hij schreef begrijpelijk.' 'Nooit
hermetische rijmelarij.' 'Hij relativeerde zichzelf.'

Maar net zo unisono zijn ze in hun verwijzing naar De Coninck naast diens
poëzie. Redacteur van het weekblad Humo, waarin hij met collega en copain Piryns
grensverleggende interviews met gezagsdragers publiceerde, maar ook de
duivenmelkerij ontleedde. Oprichter van het Nieuwe Wereld Tijdschrift. Criticus
en essayist in De Morgen. Voorts: roker, drinker, charmeur, melancholicus.

Dat de herdenking aan Nederland voorbijgaat, hangt niet alleen samen met het
gegeven dat De Coninck daar minder een publiek figuur was. Volgens Jozef Deleu,
tot voor kort hoofdredacteur van de Stichting Ons Erfdeel, hangt er rondom
dichters in Vlaanderen in tegenstelling tot Nederland een 'sacraal geurtje'.
'Daarbij komt dat ik het timbre van zijn poëzie ontegenzeggelijk Vlaams vind.
Zonder dat als kwaliteitsoordeel te laten gelden: er is sprake van een zekere
zinnelijkheid, aardsheid.'

Kristien Hemmerechts zoekt voorzichtig naar het waarom van de verankering van
wijlen haar man in Vlaanderen. Mogelijk om hem niet in te sterk geurende wierook
te hullen, kiest ze voor nuchtere verklaringen. 'Hij is niet te oud geworden.'
'Hij had zijn vrienden goed gekozen. Ze hebben ook later veel over hem
geschreven.' En: 'Het was niet alleen het talent. Hij maakte deel uit van een
generatie - Guy Mortier, Paul Goossens, Frans Verleyen - die destijds het stijve
Vlaanderen in een spottende stijl aanviel.'

Mythe Nee. 'Maar er is nog steeds een verhaal. Altijd weer zijn er ingrediënten
die het interessant maken. Zo was er de tragiek in zijn persoonlijk leven. Nu is
er weer Laura, zijn dochter, jong en aantrekkelijk, die grafisch ontwerper is en
een mooi affiche voor Koningsblauw heeft gemaakt. Straks verschijnt zijn
brievenboek. Telkens nieuwe hoofdstukken.'

Niet iedereen klinkt het klaroengeschal van de afgelopen weken even aangenaam in
de oren. Een redacteur van De Morgen etaleerde vorige week in een column zijn
ergernis. 'De blik op De Conincks verzen wordt vertroebeld door de schare
collega-dichters en ander ongeregeld volk die onder aanvoering van koningin
Hemmerechts een jaarlijkse hoogmis opvoert. Jezus Christina, wanneer wordt het
dossier ter heiligverklaring van H. De Coninck bij het Vaticaan ingediend'

Voor wie het vergeten is: zowel de persoon als het werk van de dichter lokte
geregeld polemieken uit. De Coninck en zijn entourage is nogal eens verweten een
literaire maffia te vormen die bepaalde wat goed en fout was. En zijn gedichten
waren 'te frivool' of 'te realistisch'.

Literatuurcriticus Yves T'Sjoen, professor moderne Nederlandse taal- en
letterkunde aan de Rijksuniversiteit Gent, heeft ondervonden dat het in het
huidige klimaat niet eenvoudig is kritische kanttekeningen te plaatsen. Twee wat
venijnige stukken raakte hij niet kwijt. 'Een icoon van de Vlaamse poëzie is op
een piëdestal geplaatst. Het gaat allemaal nogal ver, vind ik.' Veel met het
werk heeft hij niet. 'Het is te direct. Persoonlijke belevenissen,
dagboeknotities bijna. Weinig evolutie ook. De aaibaarheidsfactor bleef groot.
Bruikbaar op geboortekaartjes en in rouwadvertenties.' De Coninck is ook nog
eens geregeld verkeerd gelezen. 'Critici hebben hem voor hun kar gespannen.
Eerst was hij een nieuwe realist, vervolgens neoromanticus en dan weer
post-modern.' Wat hem nu vooral steekt, is de 'selectieve aandacht'. 'Dit is een
wel zeer sterke verenging van de visie op poëzie.'

Heiligverklaring Piet Piryns wil zelfs in Lier, in De Mol, criticasters al voor
zijn. Dit is zijn openingszin: 'Neen, dit is geen heiligverklaring. Herman de
Coninck had heel weinig op met onsterfelijkheid.' Jozef Deleu van Ons Erfdeel:
'Hij was populair toen hij stierf en hij is populair gebleven. Zijn nalatenschap
is goed verzorgd met mooie uitgaven. Hij is niet weggeweest op de boekenmarkt.'
Coorevits van Behoud de Begeerte: 'Hij leeft! Dat is toch het beste wat een
dichter kan overkomen als hij dood is.' Kristien Hemmerechts: 'Wat nu gebeurt,
is niet geforceerd. Er is geen uitgeverij of speciale stichting aan het pushen.
De stroom van belangstelling is tamelijk constant. En ach, uiteindelijk is alles
tijdelijk, natuurlijk.'

De Coninck zelf, in 'De Plek' (Schoolslag, 1994):

Je moet niet alleen, om de plek te bereiken,

thuis opstappen, maar ook uit manieren van

kijken.

Er is niets te zien, en dat moet je zien

om alles bij het zeer oude te laten.

Er is hier. Er is tijd

om overmorgen iets te hebben achtergelaten.

Daar moet je vandaag voor zorgen.

Voor sterfelijkheid.

Illustratie Wouter van Riessen

LOAD-DATE: May 30, 2002

LANGUAGE: DUTCH; NEDERLANDS

PUBLICATION-TYPE: Krant


                       Copyright  2002 PCM Uitgevers B.V.
                              All rights reserved

                              67 of 111 DOCUMENTS



                                 de Volkskrant

                                  May 25, 2002

Nieuw politiek correct

BYLINE: Peter Giesen

SECTION: STROOM; Pg. S1

LENGTH: 1113 woorden


Het begrip politiek correct is van inhoud veranderd. Het is politiek correct
geworden om de multiculturele samenleving en islam te verketteren. Maar over
LPF-leider Mat Herben moeten we heel voorzichtig zijn.

ARME Job Frieszo. Voor de camera's van het NOS-Journaal wapperde hij met een
exemplaar van het programma van de Centrum Democraten, uitgevoerd in vrolijk
rood-wit-blauw. Vervolgens trok hij de - juiste - conclusie dat Pim Fortuyn in
zijn interview met de Volkskrant dezelfde taal bezigde als de gewraakte
CD-leider Hans Janmaat.

Na de moord op Pim Fortuyn werd Frieszo bedreigd en bewaakt door
veiligheidsmensen. Hij zou Fortuyn 'gedemoniseerd' hebben. En toen zijn
hoofdredacteur Nico Haasbroek in het BNN-programma Storing lichte kritiek op
Frieszo uitoefende, moest hij vertrekken. In een oorlog moeten de rijen gesloten
blijven. In een gepolariseerd klimaat zijn de verhoudingen verziekt. Het zijn
weer politiek-correcte tijden, zoals Maarten Huygen in NRC Handelsblad
constateerde.

Alleen heeft het begrip 'politiek correct' in korte tijd een totaal andere
lading gekregen. Het is politiek correct geworden om elke vergelijking van
Fortuyn met Janmaat, Haider of andere extreem-rechtse kopstukken van de hand te
wijzen. Het is evenzeer politiek-correct geworden om de multiculturele
samenleving als een illusie van de hand te doen en de islam te verketteren. De
mensen van de Lijst-Pim Fortuyn, die zelf onbekommerd met modder gooiden ('Borst
is erger dan Bin Laden'), behoren met alle egards behandeld te worden. Voor Nova
registreerde verslaggever Willem Lust hoe LPF-leider Mat Herben tot drie keer
toe een citaat van Winston Churchill verhaspelde. Wat in normale tijden als een
amusante journalistieke schelmenstreek zou zijn beschouwd, heet nu de
schandalige behandeling van een nieuwkomer door het establishment. 'Het zijn de
Willem Lusten en de Nova's van dit beroep die medeverantwoordelijk zijn voor de
argwaan en de steeds diepere kloof tussen beneden en boven Nederland', brieste
Sylvain Ephimenco in dagblad Trouw.

Verrassend genoeg hanteerde Trouw deze keer de botste bijl. Vlak na de moord op
Pim Fortuyn presenteerde het katern Letter & Geest een 'rapsodisch geheel' van
drie stukken die geschreven waren 'uit één geest'. 'De publicist Paul Frentrop
klaagt degenen aan die Pim Fortuyn hebben gedemoniseerd. De dichter Afshin
Ellian klaagt het linkse establishment aan: Melkert, De Graaf en Rosenmöller
moeten aftreden. En Sylvain Ephimenco klaagt de multiculturalisten aan: Willen
ze eindelijk de waarheid onder ogen zien'

Voor een 'rapsodisch geheel' hadden de stukken een merkwaardig bittere toon.
Linkse politici en journalisten vormden een zelfingenomen elite die het contact
met het gewone volk kwijt was geraakt. Elke kritiek op de multiculturele
samenleving plachten zij te beantwoorden met een verwijzing naar racisme en
Tweede Wereldoorlog. Zo ontstond een akelige kloof tussen de zoetsappige
ideologie van het multiculturalisme en de grimmige praktijk op straat. Maar
dankzij Pim Fortuyn barstte de zweer open: eindelijk mocht gezegd worden 'waar
het op stond'.

De verschuiving naar een nieuwe vorm van politieke correctheid hing al geruime
tijd in de lucht. Na 11 september nam de kritiek op de islam en het
multiculturalisme alleen maar toe. 'Ik ben nooit van standpunt veranderd, maar
ik ben steeds meer dissident geworden', zegt Chris Keulemans, schrijver en
oud-directeur van politiek'cultureel centrum De Balie in Amsterdam.
'Tegenwoordig is het politiek-correct om tegen de multiculturele samenleving te
zijn', zei criminoloog Frank Bovenkerk in februari in een interview met de
Volkskrant.

Sinds de moord op Fortuyn is er geen houden meer aan. Het debat draait niet
langer rond de zielige allochtoon, maar rond de kleine blanke burger die zijn
buurtje ziet verpauperen. 'Op zichzelf vind ik het goed dat we die omzichtigheid
kwijt zijn. We mogen zeggen dat er grote problemen zijn met migranten in de
grote steden. Maar we schieten meteen door naar het andere uiterste. Het
Nederland is vol-geluid', zegt Godfried Engbersen, hoogleraar sociologie in
Rotterdam.

Anders dan vaak wordt beweerd, berichtten de media allang niet meer over de
multiculturele samenleving als eeuwigdurend swingfeest met lekkere hapjes. 'De
media hebben de onvrede wel degelijk opgetekend. De Volkskrant heeft
bijvoorbeeld een tijd lang verslaggevers gestationeerd in de Bijlmer en
Delfshaven', zegt Engbersen. Toch schoten de media, inclusief de Volkskrant,
tekort, vindt hij. 'Ze tekenden vooral de couleur locale op, het gekanker op
allochtonen. De krant maakte er geen politiek punt van, bijvoorbeeld door
politici te confronteren met de problemen in de oude wijken.'

In 1998 betoogde Paul Scheffer in NRC Handelsblad dat zich een 'multicultureel
drama' afspeelde. Nederland moest veel meer zijn eigen normen en waarden
overdragen aan nieuwkomers, aldus Scheffer. Dit debat landde nooit in de
alledaagse realiteit, vindt Engbersen. 'Het werd vooral een sjiek debat voor de
bovenkant. In het Amsterdamse Balie-circuit gingen mensen met elkaar debatteren
wat precies Nederlandse normen en waarden waren. Daar kom je natuurlijk nooit
uit', aldus Engbersen. Ondertussen bleven de straten vuil en onveilig. Kortom:
de media besteedden er wel aandacht aan, zegt Engbersen, maar met onvoldoende
urgentie. Net als de politiek, overigens.

Engbersen beschouwt de multiculturele samenleving niet als een permanent
Kwakoe-festival. Toch ondertekende hij vorige maand een manifest ten faveure van
die multiculturele samenleving. 'De Nederland-is-volgedachte miskent gewoon dat
de multiculturele samenleving een realiteit is', zegt Engbersen. Nederland heeft
al een omvangrijke allochtone populatie en die zal niet kleiner worden. 'Vroeger
staken mensen hun hoofd in het zand voor de problemen. Maar het
anti-immigratiedenken is ook niet realistisch. Het schept ook verwachtingen bij
mensen in de oude wijken, die niet waar gemaakt kunnen worden', zegt Engbersen.
De multiculturele samenleving is here to stay, of we dat nou leuk vinden of
niet. Er moet flink geïnvesteerd worden om de toestroom van nieuwelingen in
goede banen te leiden. Bij een al te polariserende koers komen bevolkingsgroepen
tegenover elkaar te staan, vindt hij, en wordt het draagvlak voor die
investeringen ondermijnd.

Toch hebben de tragische gebeurtenissen van mei 2002 in elk geval één positief
effect, zegt ook Engbersen. De Tweede Wereldoorlog is definitief
gediskwalificeerd als deugdelijk argument in het debat over de omgang met andere
culturen. Engbersen: 'Dat is altijd slecht geweest. Je moet oppassen met zulke
zware metaforen. Ze maken een reëel debat onmogelijk.'

ILLUSTRATIE MICHAEL FERRON

LOAD-DATE: May 25, 2002

LANGUAGE: DUTCH; NEDERLANDS

PUBLICATION-TYPE: Krant


                       Copyright  2002 PCM Uitgevers B.V.
                              All rights reserved

                              68 of 111 DOCUMENTS



                                 de Volkskrant

                                  May 25, 2002

We zijn weer onder ons

BYLINE: Paul Onkenhout

SECTION: Sport; Pg. 37

LENGTH: 825 woorden


Enquêtes, van welke aard dan ook, verdienen het grootst mogelijke wantrouwen
zeker als ze worden gehouden door Maurice de Hond, de oud-scheidsrechter maar
prikkelend zijn de uitkomsten wel, soms.

NFO Trendbox liet 500 mensen vragen beantwoorden over het wereldkampioenschap in
Japan en Zuid-Korea. Een van hen was waarschijnlijk mijn buurvrouw. Ze vroeg me
een paar dagen geleden waaróm ik eigenlijk naar Japan ging.

Haar vriend wist tenminste nog dat Japan een voetballand in opkomst is. (Nou
valt dat reuze mee, zeker de afgelopen jaren, maar dat heb ik hem maar niet
verteld.) Dat er binnenkort een wereldkampioenschap voetbal wordt gespeeld, de
grootste show op aarde die de Olympische Spelen doet verbleken tot een
spelletjesmiddag, wist hij ook niet.

Het ANP maakte een bericht van het Trendbox-onderzoek. De eerste zin:
'Nederlanders zijn nauwelijks geïnteresseerd in het wereldkampioenschap.'

De tweede zin: 'De meesten weten zelfs niet wanneer dit toernooi plaatsvindt.'

Dit stemt, in eerste instantie, zeer somber. Straks zal ik echter aantonen dat
het voor de voetballiefhebbers een fantastische uitkomst is.

Nog geen kwart van de ondervraagden is ervan op de hoogte dat het WK in
Zuid-Korea en Japan wordt gespeeld. Desondanks zegt dertig procent van plan te
zijn wedstrijden op televisie te gaan bekijken. 'Onder de regelmatige
voetbalkijkers is dit percentage 57.'

Wat ik heel fijne zinnen vind zijn deze: 'Voetballiefhebbers hebben de schok dat
Oranje is uitgeschakeld nog niet verwerkt. 57 Procent is er nog steeds van
ondersteboven.'

Dit brengt mij bij de theorie van een lezer, Kees Wageman. Volgens hem bestaat
er een rechtstreeks verband tussen het grote aantal stemmen voor Pim Fortuyn en
zijn partij en het fiasco van Oranje. Door de uitschakeling voor het WK is, zo
vermoedt Wageman, de onvrede onder de bevolking enorm toegenomen.

De helden de voetballers in dit geval, niet de politici werden ineens gezien als
luie zakkenvullers die zich ver verheven voelen boven de gewone man. Deze
sensationele stelling dient wetenschappelijk te worden onderzocht. Sociologen en
politicologen, aan de slag.

Zelf had ik de uitschakeling zo'n uurtje na de fatale nederlaag in Dublin
verwerkt en kon ik dus op 15 mei op een echte partij stemmen. Sommige collega's
hadden iets langer nodig, maar ik geloof dat de meesten een paar uur na de
wedstrijd het verwerkingsproces wel hadden voltooid.

Honderdduizenden mensen zijn echter nog steeds ondersteboven van de
uitschakeling, volgens Trendbox. Ik ken ze niet.

Niemand heeft op mij de afgelopen weken de indruk gemaakt ondersteboven te zijn
van de afwezigheid van Nederland op het WK, uitgezonderd Johan Derksen, het
testbeeld van RTL 5 die in zijn spaarzame vrije tijd hoofdredacteur is van
Voetbal International .

In het vakblad De Journalist geeft hij er blijk van nog steeds behoorlijk
ondersteboven te zijn van de uitschakeling, zo ondersteboven dat hij het Louis
van Gaal 'persoonlijk kwalijk neemt'.

Volgens Derksen zakte de losse verkoop van VI een week na de wedstrijd in Dublin
met 20 duizend stuks. Allemaal de schuld van Van Gaal.

VI stuurt twee verslaggevers naar Azië, evenveel als deze krant en meer uit
gewoonte dan uit overtuiging. 'Eerlijk gezegd zie ik dat WK als een noodzakelijk
kwaad.'

Lijkt me een reden voor ontslag op staande voet, deze opmerking.

Je bent hoofdredacteur van een voetbalweekblad. Ruim een maand lang komen de
beste voetballers ter wereld samen op een podium waar geschiedenis wordt
geschreven en legendes worden geboren. Ze zijn gemotiveerder dan ooit tevoren,
omdat ze beseffen dat het wereldkampioenschap de laatste halte voor de hemel is.

En wat doet Derksen

Hij ziet het WK als een noodzakelijk kwaad en zegt blij te zijn als VI zich weer
gewoon op de Nederlandse competitie kan richten. Liever AZ dan Argentinië,
liever Zwaanswijk dan Zidane.

Het kaf wordt de komende weken van het koren gescheiden. Degenen die de moeite
hadden willen nemen hun huis of hun haar oranje te willen schilderen, zijn
afgevallen.

In 1998 keken elf miljoen mensen naar Nederland - Brazilië, een van de halve
finales van het vorige WK. Ik hoef Trendbox niet in te schakelen om te weten dat
75 procent keek omdat dat nu eenmaal bij het grootschalige oranjefeest hoorde en
iedereen het deed.

Een half procent, merendeels vrouwen, bekeek Nederland - Brazilië wegens
verliefheid op een van de spelers, een miljoen mensen (bijna 9 procent) procent
uit angst dat ze anders de volgende dag op het werk een modderfiguur zouden
slaan en 5 procent omdat hun partner hen daartoe dwong.

Géén lallende mannen op oranje klompen, géén middenstanders die even van de
populariteit van Oranje trachten te profiteren, géén interviews met spelers die
niets te vertellen hebben, géén columnisten uit andere delen van de krant die
ook zo nodig iets over het voetbal willen melden en géén pseudo-supporters die
zich een oordeel vormen over het spel maar niet eens weten wat buitenspel
precies is.

We zijn weer onder ons.

LOAD-DATE: May 25, 2002

LANGUAGE: DUTCH; NEDERLANDS

PUBLICATION-TYPE: Krant


                       Copyright  2002 PCM Uitgevers B.V.
                              All rights reserved

                              69 of 111 DOCUMENTS



                                 de Volkskrant

                                  May 25, 2002

LPF & SBS

BYLINE: Wilma de Rek

SECTION: STROOM; Pg. S1

LENGTH: 767 woorden


Toch merkwaardig dat het NOS Journaal juist nu Nico Haasbroek naar huis heeft
gestuurd. Slecht gevoel voor timing; als er één journalist is die voeling heeft
met de nieuwe wind die door Nederland waait, is het Haasbroek wel.

Van de vele babyboomers die hardnekkig de banen in journalistiek Nederland bezet
houden, hoort hij tot de jongeren van geest. Fris, onconventioneel, nooit te
beroerd om zijn redacteuren eens flink de waarheid te zeggen en, last but not
least, een Vriend Van Pim.

Het establishment blijft intussen gewoon zitten. Ik zie zo'n Ferry Mingelen, die
elke stoeptegel in Den Haag al uit zijn hoofd kende toen Joao Varela nog geboren
moest worden, voorlopig niet vertrekken. Job Frieszo Wouke van Scherrenburg
Vastgezogen aan hun Haagse stoel, net als hun collega's van de schrijvende pers;
dol op macht, verslaafd aan Nieuwspoort, verzot op netwerken terwijl het
vrouwtje/mannetje intussen thuis de kinderen/kleinkinderen naar bed brengt. Nee,
die zullen het voorbeeld van Pronk en Vliegenthart niet volgen.

Wat veel journalisten wel doen, is ineens met opvallend diep respect berichten
over Mat Herben, in wie al die tijd een groot leider blijkt te hebben gescholen.
De act van Spong en Hammerstein heeft kennelijk toch geholpen; aanklachtje hier,
dreigementje daar en de media hangen als gedweeë hondjes aan de lippen van de
LPF. Niks rariteitenkabinet, Mat Herben for president! Hadden Spong en
Hammerstein hun aanklacht maar vast verzonnen toen Fortuyn nog leefde, dan was
hij nu misschien niet dood geweest.

Zelf moet ik steeds aan Peter R. de Vries, misdaadverslaggever van SBS6 denken
als ik Mat Herben zie. Het is niet alleen die snor, het is heel die vastberaden
blik, de onverschrokken houding, de uitstraling van 'we gaan door tot het
gaatje, wat er ook gebeurt'.

SBS6 en en de LPF lijken sowieso veel op elkaar. Niet alleen vanwege Peter R. de
Vries, misdaadverslaggever en ook niet omdat Jimmy Jansen van Raay zo sterk doet
denken aan Willibrord Frequin, terwijl in de toekomstige minister van justitie
Gerard Spong - ik demoniseer maar wat - heel eenvoudig de nietsontziende ridder
Pieter Storms te ontwaren valt.

Nee, er zijn serieuzere parallellen.

Zoals de LPF de opvolger is van de PvdA, zo heeft de Vereniging van Arbeiders
Radio Amateurs haar plek in het hart van de verworpenen der aarde al lang
geleden moeten afstaan aan SBS6.

Evenals de LPF leek SBS6 uit het niets te zijn ontstaan, zonder historische
banden met welke zuil ook.

En net als de LPF dankt SBS6 zijn succes aan een feilloze antenne voor wat onder
het Nederlandse volk leeft. TV die je ráákt, was de eerste jaren de slogan.
SBS-baas Fons van Westerloo mocht journalisten graag vertellen hoe hij 's avonds
als een hond door de wijken trok, snuffelend aan perkjes en struikjes, het oog
gericht op de hel verlichte woonkamers waar Nederlanders in een trainingsbroek
op de bank met de hond aan de voeten hun ontspannen zelf lagen te zijn. Dat
alles zonder een spoor van neerbuigendheid.

'Het is een feest om een zender te maken waar mensen naar willen kijken',
vertelde Van Westerloo in 1997 in het boek Rap van Fortuin, over commerciële
televisie. 'Dat is een fantastische uitdaging. Dat je dan ook dingen uitzendt
waarvoor je zelf niet thuis zou blijven doet daar niks aan af.'

Evenals de LPF richtte SBS6 zich in het begin doelbewust op de onderbuik. Van
Westerloo: 'Er zijn wel eens dingen waarvan ik dacht: wat een rotfilm. Maar dan
blijkt die heel goed gescoord te hebben. Je moet veel meer aan de kijker denken,
dat is het bestaansrecht van je onderneming.'

Net de LPF koos Van Westerloo in het begin steevast voor de positie van underdog
en liet hij nooit na van leer te trekken tegen de vastgeroeste arrogantie van de
publieke omroep, waar een stelletje hobbyisten op kosten van de gewone man
dingen zaten te maken waarop niemand zat te wachten. 'Ik zag gisteren nog twee
prachtige reportages bij de AVRO, maar na derig minuten heb je wel het gevoel
dat je onmiddellijk zelfmoord wilt plegen'.

Hoe is het met SBS6 afgelopen

Heel goed. Van alle SBS-zenders in Europa is de Nederlandse het meest succesvol.
Trotse teksten over onderbuik en ranzigheid heeft Van Westerloo allang niet meer
nodig; tegenwoordig legt hij journalisten uit waarom SBS in wezen een feel
good-zender is voor de hele familie. Want dat is wat 'de gewone man' nu wil. En
zelfs poogt SBS die gewone man soms voorzichtig te verheffen. Het leukste en
toegankelijkste verkiezingsprogramma van 2002 werd niet door de VARA uitgezonden
maar door SBS6.

De LPF, die komt er wel.

Maar het journaal, daar durf ik mijn hand niet voor in het vuur te steken.

LOAD-DATE: May 25, 2002

LANGUAGE: DUTCH; NEDERLANDS

PUBLICATION-TYPE: Krant


                       Copyright  2002 PCM Uitgevers B.V.
                              All rights reserved

                              70 of 111 DOCUMENTS



                                 de Volkskrant

                                  May 18, 2002

LINKSE ONMACHT

BYLINE: Hans Wansink

SECTION: Forum; Pg. 9

LENGTH: 770 woorden


DE afgang van de Partij van de Arbeid staat niet op zichzelf. Overal in Europa
verliezen de sociaal-democraten terrein aan oude en nieuwe rechtse partijen. In
de Verenigde Staten verloor de Democratische kandidaat Al Gore de verkiezingen,
omdat hij zich afzette tegen de middenkoers van Clinton.

De identiteitscrisis van de sociaal-democratie dateert niet van vandaag of
gisteren. Zo schrijft de historicus Piet de Rooy in zijn mooie nieuwe boek
Republiek van rivaliteiten: 'De PvdA was in de periode 1955-1965 een vlakke
partij. Zij worstelde met het probleem dat er in Nederland geen probleem meer
was.'

Onder Drees was het land een sociale rechtsstaat geworden, waarin de
bestaanszekerheid voor iedereen was gegarandeerd. Er was werk in overvloed en de
talrijke arbeiderskinderen konden zich via het voortgezet en hoger onderwijs
opwerken tot de middenklasse.

De Rooy: 'Het klassieke socialisme was een eeuw lang de inspiratiebron voor het
streven naar een betere wereld geweest, maar inmiddels uitgelopen op een
beweging die ijverde voor een ouderdomspensioen en een koelkast voor de
arbeiders, ze was kortom, op sterven na dood'.

Joop den Uyl klaagde in 1963 dat de arbeiders zich te buiten gingen aan
'verspillingen in de luxe-sfeer'. Het vergaren van particuliere eigendommen kon
nooit het socialistisch ideaal zijn. Het welzijn van de burger diende van
overheidswege bevorderd te worden - of die burger daaraan behoefte had, deed
niet ter zake. De Rooy: 'Uitbreiding van de overheidsuitgaven had inmiddels een
morele kwaliteit verworven: het werd simpelweg onfatsoenlijk gevonden om te
bezuinigen.'

Zo ging dédain voor de 'gewone man' samen met een onvoorwaardelijke
identificatie met de staat als weldoener der mensheid. Dit nieuwe,
geradicaliseerde links sloot perfect aan bij de revolte van de jongeren. De
tijden waren aan het veranderen, zong Bob Dylan: 'But you don't know what it is.
Do you, Mister Jones'

Weer die minachting voor het klootjesvolk, dat de tijdgeest (we smoked pot and
liked Marx a lot) niet begreep. De kern van de swingende jaren zestig vormde de
verwerping van tradities en de ontplooiing van de eigen, authentieke
persoonlijkheid. Het persoonlijke werd politiek en de politiek werd een vorm van
zelfexpressie: het bedrijven van goede werken uit volle overtuiging, ongeacht de
gevolgen.

De gewone burgerman dacht er intussen het zijne van.

De jonge liberaal Hans Wiegel speelde vaardig in op de weerzin van de bevolking
tegen de politisering van de samenleving met verhalen over het misbruik van de
sociale zekerheid, de vanzelfsprekendheid van loon naar werken en het
'potverteren' door de onredelijke progressieven.

De ontsporing van de verzorgingsstaat in de jaren zeventig versterkte het
wantrouwen van 'Jan Modaal', die inmiddels ook belastingbetaler was geworden.
Door hun vereenzelviging met de staat als maatschappijhervormer, werden de
sociaal-democraten voor het falen van die staat aansprakelijk gesteld. De linkse
politiek was met zichzelf in tegenspraak gekomen.

De liberale socioloog Ralf Dahrendorf bracht die tegenspraak onovertroffen onder
woorden: 'De sociaal-democratie is evenveel problemen gaan oproepen als ze
oplost. De verzorgingsstaat was een noodzakelijke voorwaarde voor de vrijheid
van velen, maar vroeg zijn prijs: een gigantische bureaucratie die de mensen tot
nieuwe afhankelijkheid heeft gebracht. De verzorgingsstaat pakt een groot deel
van het inkomen van de mensen af en vertelt hun waaraan het moet worden besteed,
terwijl hen slechts wat zakgeld wordt gelaten om vrij te besteden. De volwassen
maatschappij van vrije burgers heeft haar volwassenen weer tot minderjarigen
gemaakt.'

'Sociaal-democratie is verstijving', concludeerde Dahrendorf. 'Big government is
in wezen: een sterke bureaucratie met een zwakke regering.'

De PvdA raakte volledig vervreemd van de marktsector - niet alleen van de
ondernemers, ook van de werknemers en de zelfstandigen. Ze is nu nog slechts een
consumentenbond voor mensen die van de overheid afhankelijk zijn: ambtenaren,
leraren, kunstenaars, wetenschappers en uitkeringstrekkers. Lid worden vooral
diegenen die zelf in het openbaar bestuur willen werken.

Ik zie geen toekomst voor de PvdA als zelfstandige organisatie. Hetzelfde geldt
voor D66. Zij zouden kunnen opgaan in een brede, vooruitstrevende beweging die
zich niet op de staat fixeert, maar zich richt op de democratisering van de
maatschappij als geheel. Voor het eerst sinds 35 jaar gaat het succes van de ene
partij niet ten koste van de ander: D66 en PvdA werden immers allebei
gehalveerd. Dat biedt een unieke kans om samen vanuit de oppositie iets moois te
beginnen.

LOAD-DATE: May 18, 2002

LANGUAGE: DUTCH; NEDERLANDS

PUBLICATION-TYPE: Krant


                       Copyright  2002 PCM Uitgevers B.V.
                              All rights reserved

                              71 of 111 DOCUMENTS



                                 de Volkskrant

                                  May 17, 2002

'McWorld exporteert vooral ondeugden';
BENJAMIN BARBER WIL MATIGING VAN WESTERSE EXPANSIEDRIFT

BYLINE: door Peter Giesen

SECTION: Cicero; Pg. 23

LENGTH: 1744 woorden


Veel mensen zien de westerse cultuur als een enorme bedreiging. Benjamin Barber
gebruikt de term 'jihad' als metafoor voor tegenbewegingen als de Taliban, de
joodse kolonisten in Israël, hindoe-nationalisten, zelfs Amerikaanse
tv-dominees. Zijn boek Jihad vs McWorld verscheen in vertaling (Lemniscaat;
29,95), aanleiding voor een kort bezoek aan Nederland ('een land van
zeurpieten'). 'Jihad bestrijdt de ondeugden van McWorld door haar deugden,
vrijheid en democratie, te vernietigen.'

OP 11 SEPTEMBER leek de wereld opeens weer helder opgedeeld in goed en kwaad.
Met een spectaculaire aanslag maakten negentien Arabische vliegtuigkapers een
einde aan de zelfgenoegzame houding die de westerse wereld na de val van de Muur
had ingenomen. Opeens was er weer een tegenstander, een doelwit, een boze macht
waartegen het Westen zijn identiteit kon bepalen. Het was weer 'wij', de
verlichte krachten van vrijheid en democratie, tegen 'zij', de duistere stem van
het religieuze fundamentalisme.

De botsing der beschavingen is een veel te simpel denkmodel, zegt Benjamin
Barber, hoogleraar politicologie aan de Rutgers University in New Jersey. In
zijn boek Jihad vs McWorld betoogt hij dat de culturele expansiedrift van het
kapitalistische consumentisme - door hem omgedoopt tot McWorld - ongewild de
jihad uitlokt. Fanatieke moslims geloven dat hun heiligste normen en waarden
worden bedreigd door een westerse importgolf van seks, drugs en rock & roll.
Godvruchtigheid en traditie ruimen het veld voor hedonisme en materialisme,
vrezen zij. Als de westerse wereld de voedingsbodem voor het terrorisme wil
wegnemen, moet zij niet alleen streven naar rechtvaardiger economische
verhoudingen, aldus Barber, maar ook haar culturele expansiedrift matigen.
McWorld, de arrogante reus, moet getemperd worden.

Bij verschijning in 1995 trok Jihad vs McWorld al de nodige aandacht, maar 11
september maakte het boek extra pregnant. Vorige week verscheen de Nederlandse
vertaling, in de mooi uitgevoerde Kritische Reeks van uitgeverij Lemniscaat. Ter
promotie kwam Benjamin Barber naar Nederland. Het interview vond plaats in de
lounge van de Holiday Inn in Rotterdam, exponent van het veramerikaniseerde
Europa dat hij zozeer verafschuwt.

'De geschiedenis is niet voorbij', zo begon de Amerikaanse editie van Jihad vs
McWorld. Barber schreef zijn boek ook als antwoord op Francis Fukuyama, die in
1989 triomfantelijk de eindoverwinning van het liberale kapitalisme aankondigde.
Natuurlijk zag ook Fukuyama de anti-westerse haat van de moslimstrijders. Maar
de mujaheddin hebben slechts regionale betekenis, geloofde hij. Zij missen de
universele aantrekkingskracht van het vroegere communisme. Barber stelt
daarentegen dat het liberale kapitalisme wel degelijk een mondiale tegenkracht
oproept, al heeft die in elke regio een eigen verschijningsvorm. Over de hele
wereld zien mensen hun heiligste normen en waarden bedreigd door een westerse
cultuur die in hun ogen goddeloos en materialistisch is. Barber gebruikt de term
'jihad' als een metafoor voor al deze bewegingen: de Taliban, de joodse
kolonisten in Israël, de hindoe-nationalisten in India en zelfs de Amerikaanse
tv-dominees. Jerry Falwell noemde 11 september de wraak van God voor atheïsme,
abortus en het onbekommerd praktizeren van de herenliefde in de liberale
gebieden van de VS.

Modernisering heeft altijd jihad opgeroepen, aldus Barber. In het
zeventiende-eeuwse Engeland veroordeelde de doopsgezinde prediker Prynne menig
'boosaardig, onchristelijk tijdverdrijf, zoals verwijfd, gemengd dansen,
dobbelen, wellustige afbeeldingen, lentefeesten, buitensporig gelach en
nieuwjaarsgeschenken'. In de jaren twintig van de vorige eeuw fulmineerde Hasan
al-Banna, oprichter van de Egyptische Broederschap van Moslims, tegen de 'golf
van atheïsme en wellust, die begonnen is met de vernietiging van religie en
moraal onder het voorwendsel van individuele en intellectuele vrijheid'.

Het is gemakkelijk zulke geluiden af te doen als een stem uit de Middeleeuwen.
Maar volgens Barber kan het zelfgenoegzame Westen zich onvoldoende verplaatsen
in gewone Arabieren, Afrikanen of Aziaten, die vaak een veel minder flatteus
beeld van de westerse cultuur hebben. 'McWorld exporteert vooral de westerse
ondeugden, en niet de deugden', zegt hij. In veel landen wordt de modernisering
gedragen door een lokale elite die zich weinig gelegen laat liggen aan de noden
van het gewone volk. Vaak zijn fundamentalisten de enigen die zich bekommeren om
onderwijs en zorg voor de armen. Zo ondermijnt McWorld traditionele waarden,
zonder er welvaart en vrijheid voor terug te geven. 'Dat leidt tot een
fundamentalistische reactie die uiteraard ook verkeerd is. Jihad bestrijdt de
ondeugden van McWorld door haar deugden, vrijheid en democratie, te
vernietigen.'

Natuurlijk moeten terroristen met militaire middelen bestreden worden, zegt
Barber. Al was het maar omdat een aanval als die van 11 september niet
onweersproken kan blijven. 'Maar het terrorisme is niet langs militaire weg te
verslaan. Als je de Axis of Evil - Iran, Irak en Noord-Korea - zou verslaan,
zouden terroristen uitwijken naar Jemen, Indonesië of de Filipijnen. Of ze
zouden gebruik maken van onze open samenleving en naar het Westen uitwijken.
President Bush zei dat hij alle landen zou aanvallen die terroristen herbergen.
Dan zou hij New Jersey en Florida als eerste hebben moeten treffen. Daar kwamen
de kapers van 11 september vandaan', zegt Barber.

Het echte antwoord op het terrorisme schuilt niet in militair machtsvertoon,
aldus Barber. Het Westen zal zijn beleid moeten veranderen, zodat Amerika in de
Derde Wereld niet meer gezien wordt als een symbool van onrechtvaardigheid en
cultureel imperialisme. 'De moderniteit in de Derde Wereld moet niet uitsluitend
bestaan uit westernization, maar de lokale cultuur en religie respecteren', zegt
Barber.

Maar hoe temper je McWorld Is het wel mogelijk om de activiteiten van
internationale bedrijven als McDonald's, Nike of MTV aan banden te leggen En is
het wel wenselijk Tot in de kleinste Afrikaanse dorpjes is Coca-Cola te vinden.
Wil niet iedereen cola drinken, MTV kijken en de Hollywoodsterren bewonderen,
zoals Fukuyama beweerde Barber: 'Ik geloof dat wij zelf, als westerlingen, heel
ambivalent tegenover McWorld staan. Enerzijds zijn we gevoelig voor de
verleidingen van het consumentisme, anderzijds vrezen wij het effect ervan op
onze ziel en op die van onze kinderen. Diezelfde ambivalentie zie je ook in de
Derde Wereld. Enerzijds zijn mensen doodsbenauwd dat ze worden uitgesloten van
McWorld, anderzijds zijn ze bang dat hun traditionele waarden en normen
verdwijnen. Ze zijn ook bang dat hun kinderen worden opgeslokt door een
commerciële en triviale cultuur.'

Het zou daarom verstandig zijn de verbreiding van de westerse - doorgaans
Amerikaanse - cultuur enigszins te reguleren, vindt Barber. 'Je zou bijvoorbeeld
het aantal McDonald's-vestigingen of het aantal buitenlandse tv-kanalen kunnen
beperken. In elk geval kun je de lokale cultuur stimuleren. Ik bewonder de
Fransen die een quotum voor Hollywoodfilms willen instellen om hun eigen
filmindustrie te beschermen.'

Maar is zo'n politiek niet uiterst bevoogdend Kennelijk kijken de Fransen liever
naar Hollywoodfilms. 'Als je een Franse tiener vraagt: kijk je liever naar een
Amerikaanse of naar een Franse film, dan kiest hij waarschijnlijk voor de
Amerikaanse. Maar als je hem vraagt: wil je dat de Franse cinema verdwijnt, dan
zal hij waarschijnlijk nee zeggen', aldus Barber.

In de neoliberale markteconomie zijn wij verleerd onderscheid te maken tussen
private en publieke keuzen, vindt Barber. 'Als consument wil ik best een BMW die
tweehonderd kilometer per uur rijdt en benzine slurpt. Maar als burger wil ik
dat het verkeer veilig is en er zuinig met energie wordt omgesprongen. De
ideologie van de markt ziet alleen de private keuze van de consument. Maar als
je die als ultieme maatstaf neemt, verlies je de controle over de publieke
wereld.'

McWorld is niet democratisch, stelt Barber in het meest controversiële deel van
zijn boek. McWorld holt de macht van de natiestaat uit, ten gunste van het
internationale bedrijfsleven waarop de burger geen invloed meer heeft. Daarom
voelen burgers zich overal in de westerse wereld ook zo machteloos, zegt hij.
'Ze waren gewend dat de natiestaat hun problemen kon oplossen. Dat is niet meer
het geval. Er zijn geen grenzen meer die ons beschermen, geen poorten die we
naar believen open en dicht kunnen zetten om buitenstaanders toe te laten of te
weren. Dat veroorzaakt gevoelens van onzekerheid en angst. De pathologische
reactie hierop is om terug te gaan in de tijd, zoals Pim Fortuyn wilde. Sluit de
poorten! Houd de immigranten buiten! Het is een verleidelijke mythe. Het is ook
een gemakkelijke boodschap, maar zij is futiel, omdat zij miskent dat de grenzen
poreus zijn geworden door de globalisering.'

Volgens Barber zit er niets anders op dan het volgen van de moeilijke weg: het
democratiseren van de mondiale machtsstructuur. Het is een moeizaam verhaal,
erkent hij. Instellingen als de Verenigde Naties kunnen versterkt worden en er
moet een mondiale civil society van samenwerkende particuliere organisaties
ontstaan. Zelfs moeten landen een deel van hun soevereiniteit overdragen aan,
democratisch gecontroleerde, internationale instanties.

Natuurlijk zal de kloof tussen zo'n 'wereldregering' en de burger groot zijn,
zegt Barber. 'Maar het zal in elk geval beter zijn dan nu. Wat heb jij te zeggen
over Royal Dutch Shell Als tegenwicht is het wel belangrijk dat burgers op
lokaal niveau actief zijn in gemeenschappen waarmee ze zich kunnen
identificeren. Want in McWorld zijn de mensen passief geworden. Ze zien de
overheid als een dienstverlenend bedrijf en zichzelf als consument. Als
consument heb je geen verantwoordelijkheid. Jouw enige taak is consumeren. Als
het product niet goed is, ga je klagen. Dat zie je ook hier: Nederland is een
land van zeurpieten geworden.' Overigens treft hier niet alleen het vermaledijde
McWorld blaam, zegt hij. Ook de verzorgingsstaat, die triomf van
sociaal-democratische origine, stimuleert een passieve houding. 'Als ik een dode
rat zie liggen, bel ik de gemeente. Als hij er de tweede dag nog ligt, ga ik
klagen. En als hij er de derde dag nog ligt, zeg ik: de volgende keer stem ik
niet meer op jou. Terwijl ik hem natuurlijk net zo goed de eerste dag zelf had
kunnen opruimen.'

Benjamin BarberFOTO JOOST VAN DEN BROEK - DE VOLKSKRANT

LOAD-DATE: May 17, 2002

LANGUAGE: DUTCH; NEDERLANDS

PUBLICATION-TYPE: Krant


                       Copyright  2002 PCM Uitgevers B.V.
                              All rights reserved

                              72 of 111 DOCUMENTS



                                 de Volkskrant

                                  May 14, 2002

Rode dominee Harrewijn berustte niet in onrecht

BYLINE: Theo Koelé

SECTION: Binnenland; Pg. 2

LENGTH: 631 woorden


Hij ging de politiek in om tegenwicht te bieden aan extreem-rechts. Hij was de
enige dominee in de Kamer en zette zich in voor de onderkant van de samenleving.
GroenLinkser Ab Harrewijn overleed maandag.

AAN DE vooravond van de verkiezingen verliest de Tweede Kamer een man die voor
de actieve politiek koos omdat extreemrechts oprukte: het Vlaams Blok, Janmaat.
Op 47-jarige leeftijd overleed Ab Harrewijn (GroenLinks) maandagochtend in een
Utrechts ziekenhuis, nadat hij was getroffen door een herseninfarct.

Ook met Fortuyn had Harrewijn weinig op. 'Het beeld van moslims wordt helaas
door een groot deel ingegeven door lieden als Pim Fortuyn, die de islam tot
staatsvijand nummer één hebben uitgeroepen. Hij drijft de Nederlandse islam
eerder op een grote, bange hoop dan dat hij de verlichte geesten prikkelt een
nieuwe richting in te slaan', zei hij onlangs bij de publicatie van een boek
waarvoor hij prominente christenen en moslims interviewde.

Harrewijn was de enige dominee in de Kamer, zoals zijn partij het CDA fijntjes
voorhield in het debat over het homohuwelijk. GroenLinks was vóór, het CDA
tégen. Harrewijn wilde op den duur weer terugkeren naar het predikantschap. Een
heel leven in de politiek kon hij zich niet voorstellen.

Hij wilde echter graag nog één termijn 'gaan', en was dan ook teleurgesteld dat
hij slechts een elfde plaats op de kandidatenlijst kreeg toegewezen. Toen dat
gebeurde, dit voorjaar, schommelde de partij in de opiniepeilingen rond de tien,
elf zetels.

Harrewijn werd Kamerlid in 1998. De 'rode dominee', zoals zijn bijnaam luidde,
deed al eerder een gooi naar een zetel. In 1993 was hij naar voren geschoven
door De Linkerwang, een groep linkse christenen binnen GroenLinks.

Hij moest het afleggen tegen Mohammed Rabbae, die dit jaar op weinig elegante
wijze door de partij opzij werd gezet.

Als defensiewoordvoerder van GroenLinks speelde Harrewijn een belangrijke rol
bij de 'erkenning' van de NAVO door de partij. Opmerkelijk, omdat hem als
CPN-lid in de jaren zeventig ingeprent was dat de NAVO gelijk stond aan
imperialisme en oorlogshitserij.

Tijdens de Kosovo-crisis ging Harrewijn definitief 'om', met pijn in het hart.
'Ik heb vroeger gedemonstreerd tegen Amerikaanse bommen op Vietnam, en nu gooide
ik zelf bommen. Hadden ze weer een trein met onschuldige mensen geraakt. Ook
mijn bom. Ik kon wel vloeken', zei hij in NRC Handelsblad.

Naast defensie vormden sociale zaken en werkgelegenheid zijn specialisme in de
Kamer. Niet verwonderlijk, want hij was jarenlang bedrijfspastor.

Zo begeleidde hij in de jaren tachtig werknemers van Amsterdamse
scheepsbouwbedrijven die failliet gingen. 'Het is belangrijk om mensen ook na
hun ontslag bij elkaar te houden. Op die manier voorkom je dat ze verbitterd
raken.'

Jaren later zei hij dat het geen kwaad kan de kloof tussen beroepspolitici en de
gewone burger te overbruggen. Profetische woorden uit de mond van een man voor
wie de bijbel evenzeer zeggingskracht had als Das Kapital.

Albert Bastiaan Harrewijn groeide op in een nogal streng protestants milieu in
Giessen-Nieuwkerk.

Hij vond in de Bijbel inspiratie om zich in te zetten voor wat hij 'de onderkant
van de samenleving' noemde. 'Berusting in onrecht is niet des geloofs. Het is
volstrekt bijbels om een goed leven hier en nu te prediken', zei hij in De
Volkskrant.

Het sombere mensbeeld dat hem als christelijke jongeling werd bijgebracht,
beklijfde niet. Tegenover Trouw: 'Het idee dat er alleen maar calculerende
burgers rondlopen en dat het aan de politie is te danken dat het nog een beetje
in het gareel loopt, dat is toch waanzin. Dat het nog een beetje in het gareel
blijft, is te danken aan het feit dat er zoveel aardige mensen in Nederland
zijn.' Harrewijn, gehuwd, vader van een dochter, behoorde tot die mensen.

Ab Harrewijn FOTO ANP

LOAD-DATE: May 14, 2002

LANGUAGE: DUTCH; NEDERLANDS

PUBLICATION-TYPE: Krant


                       Copyright  2002 PCM Uitgevers B.V.
                              All rights reserved

                              73 of 111 DOCUMENTS

                                 de Volkskrant

                                  May 11, 2002

Heiligverklaring

BYLINE: AALSMEERDERBRUG MARTIJN DE GROEN

SECTION: U pagina; Pg. 19

LENGTH: 212 words


Het is natuurlijk misdadig om iemand te vermoorden, maar het lijkt nu wel of de
media de twijfel over hun aandeel in demonisering van Pim Fortuyn proberen weg
te poetsen met een heiligverklaring van de man. 'Vindt u dat het voetbal door
kan gaan na de verschrikkelijke gebeurtenis?' 'Kunt u uw aardappels nog wel
schillen na deze nationale ramp?'

Mediamensen, jullie demoniseerden niet, ik heb uit zijn mond gehoord wat hij
wilde.

Veel mensen denken dat Pim Fortuyn de gewone man begreep. Hij had niets, maar
dan ook niets gemeen met de gewone man. Heeft u een butler? Wat voor auto rijdt
u? Denkt u dat Pim Fortuyn wel wist wat een pak suiker kost? Wat hij wel goed
wist, was wat hij moest zeggen om stemmen te winnen. Desnoods verkondig je een
paar dagen later het tegendeel.

Fortuyn rekte de regels van vrijheid van meningsuiting op en overschreed met
enige regelmaat de grenzen van fatsoen. Voor mij is zijn opkomst een schrikbeeld
geweest, ik maakte me zorgen over de toekomst van Nederland met hem. Ik had zijn
vertrek van het politieke toneel graag anders gezien.

Politieke partijen ; Moord en doodslag ; Recht ; Criminaliteit ; Delicten ;
Geweldsdelicten ; Politiek en Staat ; Staatsrecht ; Gemeenten ; Binnenlandse
Politiek ; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              74 of 111 DOCUMENTS

                                 de Volkskrant

                                  May 11, 2002

Fortuyn gaf de democratie leven ; De grens tussen woorden enlichamelijke
geweldsdreigingis niet meer vanzelfsprekend

BYLINE: HERMAN VAN GUNSTEREN.

SECTION: Kunst; Pg. 7

LENGTH: 1189 words


Pim Fortuyn heeft bij zijn leven laten zien dat democratie zonder kitische
oppositie zijn veerkracht verliest. Hij wist burgers te mobiliseren die zich van
de politiek hadden afgewend. Daarom is zijn erfenis het herdenken waard, meent
Herman van Gunsteren.

OP 4 mei nam ik deel aan de gezamenlijke dodenherdenking bij het homomonument in
Amsterdam. 5 mei was bevrijdingsdag. Die vierden vrije burgers elk op hun eigen
wijze, al of niet samen met anderen. Op 6 mei werd Pim Fortuyn vanwege het in
vrijheid gesproken woord door een medeburger in de publieke ruimte
doodgeschoten. Hij wordt geen 87 jaar en ook geen minister president. Het woord
is hem voorgoed ontnomen en sigarenrook blaast hij ook niet meer. Om zijn dood
rouwen niet enkel zijn vrienden en intimi. Ook mensen die hem fel bestreden
spreken woorden van verbijstering en staan bij herdenkingen geduldig in de rij.

Dit is een afschuwelijke en onverdiende moord op een persoon. Het is echter meer
dan een 'gewone' moord. Het is ook een aanslag op een manier van met elkaar
omgaan van burgers in de publieke ruimte. Een aanslag op democratie. Je mening
geven over hoe de machtsuitoefening van overheidswege anders gestalte zou dienen
te krijgen en mensen daarachter electoraal mobiliseren - deze voor democratie
onmisbare vrijheden zijn ineens niet veilig meer. Wat vanzelfsprekend was is nu
wankel.

Hoe nu verder vragen de geschokte burgers zich af. Is vanaf nu 'alles anders' of
moeten we na de teraardebestelling van Pim Fortuyn 'gewoon' weer doorgaan? Kan
je je nog wel ongewapend en vrij door de publieke ruimte bewegen nadat Fortuyn
daar vermoord werd? Doen politici en gewone burgers er verstandig aan niet goed
vallende inzichten en overtuigingen voor zich te houden? Was de tolerantie fake?
De polarisatie in verkiezingstijd te fel? Heeft strijd met woorden zin als die
door intimidatie met geweld wordt gestuurd?

Ik denk dat bezinning op Fortuyn's controversiele bijdrage aan de democratie en
op de omstandigheden van zijn dood kan leiden tot een revitalisering van
democratie. Tot 'gewoon' doorgaan na een 'ongewone' onderbreking. Niet door die
interruptie te vergeten, maar door geschokt te beseffen waar het eigenlijk om
ging. Het verval, de corruptie, van een politiek regime kan volgens Machiavelli
worden tegengegaan door exemplarische handelingen van leiders die burgers
herinneren aan de bronnen, de principes, waaruit het regime ontsprong. De schok
der herinnering en herkenning van wat verloren dreigt te gaan, zoals tijdens de
Duitse bezetting, maakt wakker en geeft besef welke vanzelfsprekendheden en
gewoontes we samen in stand moeten houden om in vrijheid te leven.

Wat brengt het optreden en de dood van Fortuyn in herinnering? Wat is zijn
bijdrage aan revitalisering van democratie? Zijn optreden bij leven liet zien
dat democratie zonder kritische oppositie zijn veerkracht verliest. Zijn dood
dat geweld altijd op de loer ligt en dat de grens tussen strijd door woorden en
door daden bewaking behoeft.

Fortuyn was geen staatsverlater. Hij wilde verandering langs politieke weg en
wist burgers die zich van politiek hadden afgewend te mobiliseren.

Hij zorgde voor echte oppositie, waar die in de verstandige consensus politiek
van de afgelopen jaren node had ontbroken. Om met de vele verrassingen in onze
huidige wereld om te gaan is veerkracht nodig. Velen zoeken die in eenheid, in
alle neuzen dezelfde kant op. Fortuyn's optreden toonde aan dat onze politieke
leiders weinig veerkrachtig zijn als ze buiten hun eigen wereld optreden. Niet
in staat om op verrassingen in de politieke arena - debatten met Fortuyn of de
Soundmixshow - alert te reageren. Door het ontbreken van oppositie en de
preoccupatie met systeembeheer waren ze in slaap gesust. Fortuyn's oppositie in
de verkiezingsstrijd schudde ze hardhandig wakker. Keer op keer liet hij
politici in hun hemd staan, onthulde hij hun zelfgenoegzaamheid.

Zo'n injectie en uitdaging houden de democratie gezond. Ze brengen in
herinnering dat de veerkracht van vrije samenlevingen schuilt in de wijze waarop
daarin met conflicten wordt omgegaan: regeren en oppositie in de politiek, hoor
en wederhoor in het recht, concurrentie op de markt en conflicterende visies op
wat waar is in de wetenschap.

Anders dan sommige bestuurskundigen en politicologen in de verstandigste krant
van Nederland had Fortuyn de reeel bestaande democratie vanwege haar gebreken
niet afgeschreven. Net als zij bekritiseerde hij de regentencultuur. Maar hij
mikte op verkiezingen om hierin verandering te brengen. Of hem dat zou lukken en
of hij eenmaal aan de macht gekomen ook weer plaats zou maken bij een andere
verkiezingsuitslag zullen we niet weten. De taak rust nu op de schouders van de
onthoofde fractie van de Lijst Pim Fortuyn.

Controversieler dan de voorgaande bijdragen van Fortuyn's optreden aan de
vitalisering van democratie is de vraag of polarisatie en 'demonisering' in de
verkiezingsstrijd niet te ver zijn gegaan, of op verkeerde wijze zijn
vormgegeven. De beschuldiging 'Melkert moordenaar' snijdt geen hout. Maar de
eenvoudige constatering dat het hier toch enkel om vrije meningsuiting door
woorden gaat - tegen de Vietnamoorlog riepen veel bezorgder burgers toch ook
'Johnson moordenaar' - neemt de angst niet weg dat dit een fatale vergissing kan
blijken te zijn. De grens tussen woorden en lichamelijke geweldsdreiging is niet
meer vanzelfsprekend na de moord op Fortuyn. Het geweldsmonopolie van de staat
is altijd de achtergrond waartegen politiek zich voltrekt. Als die achtergrond
zich, zoals thans, op de voorgrond dringt is de democratie, de strijd met
woorden, in gevaar. De massale reactie op de moord op Fortuyn is een
indrukwekkende uiting van dit besef. De waarde van het vrije woord is in 'witte
marsen' herbevestigd. Hoe die waarde te verwezenlijken is een andere vraag.
Vergaande beveiliging van politici kan geen blijvend antwoord bieden. Die
bescherming isoleert ze van de contacten die voor democratie onontbeerlijk zijn.
Het fanatisme van linkse beterweterij moge onderschat zijn, maar het verbieden
van het uitdragen van overtuigingen hoe het samenleven anders moet worden
geordend brengt de democratie om zeep.

Fortuyn's optreden leidt ook tot bezinning over de media als politieke
institutie. Is hij daar gemaakt en gebroken? Nadat hij keer op keer de politici
in hun hemd had gezet exponeerde hij de laatste weken meer en meer de
zelfingenomenheid van de media - schaamlappen die voor keizerskleren moeten
doorgaan.

De democratische erfenis, die Fortuyn nalaat, acht ik het herdenken waard.
Daarover gaat deze bijdrage en niet over zijn persoon of zijn inhoudelijke
politieke voorstellingen. Bij leven waren deze voor hem verweven. Dat maakte
zijn publieke optreden ook zo boeiend en voor sommigen 'onbeschaamd'. Maar nu
hij niet meer leeft wordt zijn erfgoed, zoals dat gaat, in stukken verdeeld.

Herman van Gunsteren is hoogleraar politieke theorieen en rechtsfilosofie aan de
Universiteit Leiden.

Politieke partijen; Recht; Politiek en Staat; Staatsrecht; Gemeenten;
Binnenlandse Politiek; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              75 of 111 DOCUMENTS

                                 de Volkskrant

                                  May 10, 2002

Moslims van de maagd Maria

BYLINE: JAN LUIJTEN

SECTION: cicero; Pg. 30

LENGTH: 627 words


Ruim tien jaar geleden begon Joegoslavie, Tito's schepping, uiteen te vallen.
Slovenie, Kroatie en Bosnie-Herzegovina verklaarden zich onafhankelijk, waarna
Milosevic, die een Groot-Servie nastreefde, de aanval opende op de nieuwe
republieken. De oorlog op de Balkan duurde tot eind 1995, vier jaar later
gevolgd door een oorlog om het voornamelijk door Albanezen bevolkte Kosovo.

Het opnieuw ontvlammen van het nationalisme op de Balkan en het brute geweld
waarmee 'etnische zuiveringen' werden uitgevoerd, leidden tot de vraag hoe dit
mogelijk was in Europa aan het eind van de twintigste eeuw. Op de Balkan leek de
geschiedenis zich te herhalen; vooral Serviers en Kroaten wezen ook naar het
verleden, maar in West-Europa wist eigenlijk niemand meer precies hoe die
geschiedenis was verlopen.

Journalisten en historici zijn zich in de jaren negentig in dat verleden gaan
verdiepen, wat leidde tot een reeks boeken. Hierin past The Balkans - A short
history van Mark Mazower, hoogleraar geschiedenis in Boston. In dit beknopte
werk, waarvan nu een Nederlandse vertaling is verschenen, geeft Mazower een goed
overzicht van de ontwikkelingen in Zuidoost-Europa sinds de verovering van dit
gebied door de Turken in de veertiende en vijftiende eeuw. Grieken, Roemenen,
Bulgaren, Albanezen, Macedoniers en Serviers, ze waren allen eeuwenlang
onderdaan van het Osmaanse rijk.

Eeuwenlang speelde nationaliteit geen rol. 'De vraag of zij Serviers, Bulgaren
of Grieken waren betekende weinig voor christelijke boerenjongens in het
Osmaanse systeem, net zoals ook moslims weinig waarde hechtten aan hun etnische
achtergrond', schrijft Mazower.

Hij maakt duidelijk dat op de Balkan voor de elite de Griekse cultuur en voor de
gewone man de religie bepalend waren. Veel mensen bekeerden zich tot de islam,
want alleen zo konden zij in het Osmaanse rijk carriere maken. Maar de Balkan
behield zijn overwegend christelijk karakter. Er liep kennelijk ook geen scherpe
scheidslijn tussen orthodoxe christenen en moslims. Een Britse reizigster die in
de negentiende eeuw West-Macedonie aandeed, merkte op dat boeren als hun naar
hun geloof wordt gevraagd, een kruisteken maakten en zeiden: 'We zijn moslims,
maar van de maagd Maria.'

Uitvoerig schetst Mazower de opkomst van het nationalisme in de negentiende eeuw
en de invloed van het Habsburgse rijk en van Rusland op de Balkan. De eersten
die tegen de Turken in opstand kwamen, waren de Serviers - de tweede opstand van
1815 onder leiding van Milos Obrenovic slaagde - en de Grieken.

Uit dit nationalisme kwam aan het begin van de twintigste eeuw, toen de laatste
Turken werden verdreven, oorlog en geweld voort. Over die periode schrijft
Mazower: 'Gedwongen bekeringen, massa-executies en tienduizenden vluchtelingen
waren het gevolg van deze poging om de overgebleven Osmaanse provincies in
Europa in overeenstemming met het nationaliteitsprincipe te liquideren.'

De opvatting dat de volken op de Balkan altijd al wreed en bloeddorstig zijn
geweest, deelt Mazower niet. Eeuwenlang was het leven op de Balkan niet
gewelddadiger dan elders, schrijft hij. Hij herinnert aan Arnold Toynbee, die in
1922 schreef dat het nationalisme een 'fataal westers idee' is, dat de volken op
de Balkan heeft opgehitst. Etnische zuiveringen, aldus Mazower, waren 'dus niet
de spontane uitbarsting van oeroude haat, maar het opzettelijk gebruik van
georganiseerd geweld tegen burgers door paramilitaire troepen en legereenheden'.
Dat was ook zo in de jaren 1991-1995.

Mark Mazower: De Balkan - Een geschiedenis. De Bezige Bij; Euro 17,50.

Milos Obrenovic

NATIONAAL MUSEUM BELGRADO

Politiek en staat ; Kunst en Cultuur ; Geschiedenis ; Kunst en Cultuur ; Kunst ;
Taal- en Letterkunde ; Non fictie

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              76 of 111 DOCUMENTS

                                 de Volkskrant

                                  May 8, 2002

Regentendom

BYLINE: ALMERE J.J.B. VAN WIERST

SECTION: U pagina; Pg. 8

LENGTH: 95 words


Het is om kotsmisselijk van te worden, om degenen die voorop gingen in de hetze
tegen Fortuyn - noem ze maar op: Kok, Melkert, Rosenmoller, De Graaf, Dijkstal
en al die anderen - na de laffe aanslag op de man die hen aantastte in hun
eigenmachtige zekerheid, in hun regentendom, in hun minachting voor de gewone
burger, nu publiekelijk woorden als geschoktheid, verschrikkelijk en wat ze nog
meer als vanzelf op zak hebben, te horen uitspreken.

Politieke partijen ; Recht ; Politiek en Staat ; Staatsrecht ; Gemeenten ;
Binnenlandse Politiek ; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              77 of 111 DOCUMENTS

                                 de Volkskrant

                                  May 8, 2002

Buitenlandse kranten: moord op Fortuyn is schok voor Europa

BYLINE: VAN ONZE BUITENLANDREDACTIE

SECTION: Binnenland; Pg. 4

LENGTH: 693 words

DATELINE: AMSTERDAM


'Rechtse Nederlandse politicus doodgeschoten' (Financial Times).

'Moord schokt Europa' (The Guardian).

'Gevreesd, gehaat, vermoord' (Het Laatste Nieuws).

'Moord op Fortuyn zet Nederlandse verkiezingen op hun kop' (The Wall Street
Journal).

Nagenoeg alle gezaghebbende buitenlandse kranten hebben dinsdag het nieuws over
de moord op Pim Fortuyn met grote koppen op de voorpagina gezet. Verscheidene
dagbladen maakten meerdere pagina's vrij voor het nieuws uit Nederland. De
uitgebreide internationale aandacht voor de liquidatie lijkt voort te komen uit
groeiende bezorgdheid over de toenemende politieke radicalisering in Europa.

'We wisten dat in Amerika niemand veilig is voor politieke moordenaars', zegt
moraalfilosoof Etienne Vermeersch in de Belgische krant Het Laatste Nieuws. 'Dat
nu ook het kleine Nederland zoiets meemaakt, is een ramp. Bovendien is er een
groot gevaar voor nabootsing. Mogelijk gaan gekken nu denken dat zoiets kan en
mag (. . .) Politici als Filip Dewinter (leider van het extreem-rechtse Vlaams
Blok), maar ook alle anderen zijn niet meer veilig.'

Veel kranten hadden duidelijk moeite om de onorthodoxe Fortuyn in de kop
adequaat te typeren. 'Aanvaller schiet homo dood die fel protesteerde tegen
moslim-immigranten', schrijft de International Herald Tribune. 'De vijand van de
arabieren', kopt het Spaanse El Pais. De linkse Italiaanse krant La Repubblica
heeft het over 'de xenofobe homo die de islam haatte'. Elke krant beschouwt hem
als een extreem-rechtse (populistische) politicus, maar meldt wel dat Fortuyn
niets moest hebben van vergelijkingen met Le Pen of Jorg Haider.

Eensgezind zijn de internationale media over de vergaande betekenis van het
nieuws, zowel voor Nederland als Europa. 'De moord heeft Nederland in een
shocktoestand gebracht', schrijft het Franse Le Monde op zijn website. Op zoek
naar een mogelijke oorzaak voor de moord, meldt de Herald Tribune: 'In een land
waar de politiek wordt gekenmerkt door bedaardheid, viel Fortuyn op door zijn
levensstijl en het ter sprake brengen van het multiculturalisme en de
traditionele politieke consensus.'

Als voorbeeld noemt de Herald de opmerking van Fortuyn dat Nederland 'vol' is en
het advies aan drugsverslaafden om gewoon met gebruiken 'door te gaan' en een
overdosis te nemen. Volgens de Financial Times ging de politicus daarmee in
Nederland 'tot de rand van het toelaatbare'. De plotselinge populariteit van
Fortuyn die dat tot gevolg had, leidde tot 'een voor Nederland tot dusver
ongekende polarisatie' in de politiek, schrijft de Frankfurter Allgemeine.

Ook op Europees niveau heeft de dood van Fortuyn volgens de buitenlandse media
een enorme impact. De Britse krant The Times noemt de moord op een politicus -
de eerste in Europa sinds de liquidatie in 1986 van de Zweedse premier Olaf
Palme - een schok 'voor een Europa dat al duizelt van de rechtse winst in
Frankrijk'. The Times stelt de goede resultaten van de Lijst Pim Fortuyn in de
peilingen op een lijn met de recente ruk naar rechts in Italie, Denemarken,
Frankrijk en in mindere mate Portugal.

Fortuyn verwierf zijn bekendheid volgens de Amerikaanse krant The Washington
Post 'op een golf van bezorgdheid die veel Europeanen voelen nu immigranten, de
meesten van hen moslims uit Afrika en het Midden-Oosten, zich nestelen in
gemeenschappen die historisch grotendeels blank en christelijk zijn'.

De Herald Tribune wijst naar de gevestigde politieke partijen en hun 'gebrek aan
visie en hun falen om de problemen van de gewone burgers aan te pakken, zoals de
slechte staat van de gezondheidszorg en onderwijs of werkloosheid'.

De snelle opkomst van Fortuyn heeft bij politieke tegenstanders veel kwaad bloed
gezet. De Herald Tribune gaf vrij baan aan Frank Vanhecke van het Vlaams Blok:
'Door heel Europa en met name in Nederland en Vlaanderen hebben we te maken
gehad met een klimaat van haat en zelfs oproepen tot geweld tegen politici die
de politieke correctheid ter discussie stellen, precies zoals meneer Fortuyn
heeft gedaan', zegt hij.

Moord en doodslag ; Kranten ; Media ; Pers ; Recht ; Criminaliteit ; Delicten ;
Geweldsdelicten

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              78 of 111 DOCUMENTS

                                 de Volkskrant

                                  May 1, 2002

De ongeduldige moet kiezen

BYLINE: DOOR PIETER HILHORST

SECTION: Binnenland; Pg. 4

LENGTH: 1623 words


De politiek ongeduldige Fortuyn-aanhanger verlangt daadkracht van de overheid.
Maar door de ongewenste neveneffecten waarmee de vervulling van die wens gepaard
gaat, kan gemakkelijk meer onzekerheid en ongelijkheid ontstaan. Wanneer Fortuyn
inbindt, zoals in Rotterdam gebeurde, is dat mogelijk de opmaat voor een nieuwe
ronde van onvrede.

Van gesomber over lage opkomstpercentages bij verkiezingen en de vermaledijde
kloof tussen burgers en politiek moest socioloog Bram de Swaan niets hebben. Hij
interpreteerde begin jaren negentig de afzijdigheid van de burger liever als een
teken van tevredenheid. Gezegend is een land waar de politiek saai kan zijn. De
burgers roeren zich wel als er iets mis is.

Dat hebben ze inmiddels gedaan. De regeringspartijen staan in de peilingen op
een enorm verlies. Niet de bestaande oppositiepartijen, maar een nieuwkomer
profiteert daarvan. De verleiding is groot te denken dat er dus veel mis is in
Nederland. Dat is er ook, alleen valt te betwijfelen of de problemen zoveel
nijpender zijn dan vroeger. Hetzelfde geldt voor het onbehagen over de
multiculturele samenleving. Dat onbehagen is er al veel langer. De interessante
vraag is daarom hoe het komt dat de sluimerende onvrede nu wel effectief wordt
gemobiliseerd.

Bij sociale bewegingen blijkt vaak niet de ernst van de problemen waartegen
wordt geprotesteerd doorslaggevend te zijn voor de vraag of mensen in beweging
komen, maar de kans op succes. Essentieel is dus het geloof dat het anders kan.
Lange tijd ontbrak dat geloof, doordat alle politieke discussies werden
gedomineerd door geldgebrek.

Onder Paars is dat veranderd. Sinds 2000 is er een begrotingsoverschot. Juist
deze nieuwe luxe vergrootte de kans dat eisen van burgers en belangengroepen
werden ingewilligd. Het geloof dat het anders kan nam toe en dus was de
teleurstelling groot dat er te weinig gebeurde. Van het extra geld dat werd
uitgetrokken om bijvoorbeeld wachtlijsten weg te werken, was niets te merken.
Niet het failliet, maar juist het succes van Paars is een belangrijke verklaring
van de opstand van de kiezer.

Om te geloven dat het anders kan, is het essentieel ervan uit te gaan dat het
falen van de overheid geen natuurwet is. In de jaren tachtig en negentig was het
bon ton om smalend te spreken over het naieve geloof in de maakbaarheid van de
samenleving. De povere resultaten waren niet het gevolg van laakbare fouten,
maar van een onafwendbaar lot. Het enige dat restte, was het temperen van de
politieke ambities en het terugtreden van de staat.

Deze benadering is verdwenen. Nu krijgen de traditionele politici juist het
verwijt dat ze te weinig ambities hebben. Wie spreekt over het naieve geloof in
de maakbaarheid van de samenleving, veronderstelt een zekere machteloosheid bij
de overheid. Die machteloosheid kan ook fungeren als een alibi voor
lamlendigheid: 'We doen wat we kunnen, maar dat is helaas niet veel, omdat alles
zo lastig en complex is.'

Fortuyn stelt dat er geen sprake is van onmacht, maar van onwil. Dat is de
essentie van zijn kritiek op de linkse kerk en de politiek correcte goegemeente:
zij hebben moedwillig de problemen verzwegen. De onveiligheid op straat, de
eenzijdige samenstelling van wijken in de grote steden, zijn daarvan het
logische gevolg. Hij suggereert hiermee dat als de problemen eenmaal zijn
benoemd, de oplossing ervan nog slechts een kwestie is van lef. Falende
schooldirecteuren, nutteloze managers in de zorg en tekortschietende
politiecommissarissen moeten gewoon worden ontslagen.

Onwil bestaat niet alleen bij de beleidsmakers, maar, in de ogen van Fortuyn,
ook bij hun clienten. Nederland is een gezond land. Hoe bestaat het dan dat er
bijna een miljoen arbeidsongeschikten zijn? De conclusie ligt voor de hand: er
zitten mensen in de WAO die daar niet thuishoren. Dit misbruik van de sociale
voorzieningen moet keihard worden aangepakt. Net als de integratie van
allochtonen. Als nieuwkomers niet eens de moeite nemen goed Nederlands te leren,
is hun sociale achterstelling hun eigen schuld, meent Fortuyn. De teneur in al
deze verhalen is dat mensen hun slachtofferschap misbruiken om voor zichzelf
privileges te claimen. Dat is ook waarom Fortuyn asielzoekers steeds aanduidt
als gelukszoekers. In zijn optiek zijn ze niet zielig, maar maken ze misbruik
van onze gevoeligheid voor zielige verhalen.

De nadruk op onwil als verklaring voor het falen van veel overheidsinitiatieven
leidt logischerwijs tot een strijdperspectief: we zullen nu wel eens even laten
zien wie de baas is in Nederland. We gaan eisen stellen. En wie daar niet aan
voldoet, kan rekenen op sancties. Fortuyn wil bijvoorbeeld werklozen die
onvoldoende Nederlands spreken, korten op hun uitkering.

Volgens Gabriel van den Brink van het Nederlands Instituut voor Zorg en Welzijn,
is dit verlangen naar dadendrang onder de burgers niet nieuw. In 1995 mat het
Sociaal en Cultureel Planbureau dat 28 procent van de respondenten instemde met
de stelling: 'Wat we nodig hebben, zijn minder wetten en instellingen en meer
moedige, onvermoeibare, toegewijde leiders waar het volk vertrouwen in kan
hebben.' Van den Brink spreekt van een veenbrand die al jaren smeult en nu
oplaait.

Hij verdeelt de bevolking in drie categorieen. Bedrijvige burgers zijn assertief
en zorgen goed voor zichzelf. Berustende burgers lopen niet over van
tevredenheid, maar voegen zich in de bestaande orde (de grootste groep) . Tot
slot zijn er de bedreigde burgers. Zij hebben een lage opleiding en weinig
kansen op de arbeids- en de woningmarkt. Zij zoeken liefst bescherming van de
overheid.

Het bijzondere aan Fortuyn is volgens Van den Brink dat hij erin is geslaagd een
coalitie tot stand te brengen tussen de bedrijvige en de bedreigde burgers: 'Hij
bespeelt twee registers tegelijk. Hij is zelf de verpersoonlijking van de
bedrijvige burger. Maar hij weet met zijn standpunten over veiligheid en de
multiculturele samenleving ook de gewone man aan zich te binden.' Dat is een
groot verschil met eerdere protestbewegingen, die of alleen een deelbelang
vertegenwoordigden, zoals de Boerenpartij en de ouderenpartijen, of alleen
inspeelden op de angsten en onzekerheden van de bedreigde burgers, zoals de
Centrumdemocraten.

Deze coalitie is echter labiel. Beide groepen keren zich tegen het
establishment, maar hebben uiteindelijk verschillende wensen. De bedrijvige
burgers willen meer dynamiek - weg met de stroperigheid, weg met de betutteling
-, terwijl de bedreigde burgers eigenlijk meer bescherming willen. Zij koesteren
een nostalgisch verlangen naar oude zekerheden.

De filosoof Lolle Nauta stelt dat veel onbehagen over de multiculturele
samenleving zich tegen veel meer richt dan de komst van migranten alleen. De
bedreigde burgers hebben moeite met het moderne hectische leven, met de
veranderende verhoudingen tussen de seksen, met de teloorgang van baanzekerheid
en een overheid die van haar burgers zelfredzaamheid eist. De verkleuring van
Nederland springt het meest in het oog en wordt daarom het kristallisatiepunt
voor hun onvrede. Hun afkeer van het politiek gebruik van slachtofferschap komt
voort uit het gevoel dat zij het ook niet gemakkelijk hebben, maar het wel zelf
moeten redden. Dus waarom moeten allochtonen dan worden geknuffeld en verwend?

Voorlopig weet Fortuyn de twee groepen aan zich te binden. Zijn stelling is
immers dat juist modernisering, het vergroten van de dynamiek, oude vertrouwde
verhoudingen kan terugbrengen. Het meten van de prestaties van politiekorpsen en
het hierop afrekenen van de leidinggevenden, kan de veiligheid op straat
vergroten. De ICT-revolutie maakt het mogelijk expertise te bundelen en te
centraliseren, terwijl de uitvoering decentraal en kleinschalig geschiedt. Zo
zouden specialisten van academische ziekenhuizen chirurgen in de regionale
ziekenhuizen bij operaties on line terzijde kunnen staan. Deze utopie vereist
een maatschappelijke omwenteling. Het oude geloof in de maakbaarheid van de
samenleving herrijst uit zijn graf.

De kracht van de politiek ongeduldigen is hun optimisme. Het moet en het kan
veel beter. Maar daarin schuilt ook hun zwakte. Was het gebrek aan lef maar het
enige probleem. Helaas zijn er ook prangende dilemma's (het tegengaan van de
segregatie in het onderwijs stuit snel op de vrijheid van godsdienst),
onbedoelde neveneffecten (het hermetisch sluiten van de grenzen belemmert de
economie) en reeel slachtofferschap (je kunt mensen die ziek worden buiten hun
werk wel uit de WAO gooien, maar niet iedereen kan een goede aanvullende
verzekering krijgen). Daadkracht en het stimuleren van maatschappelijke dynamiek
kan zo gemakkelijk tot meer onzekerheid en ongelijkheid leiden. De burgers die
nu om verandering vragen, zullen daar niet blij mee zijn.

De politiek ongeduldigen moeten kiezen: forse ongewenste neveneffecten
acccepteren, of inbinden. Het zal vaak het tweede worden. Fortuyn pleit
bijvoorbeeld voor een actieve spreiding van allochtonen, desnoods met dwang. In
het collegeakkoord van Leefbaar Rotterdam, VVD en CDA wordt woningtoewijzing op
basis van etniciteit echter afgewezen. Fortuyn stelt dat de kiezer heus wel
begrijpt dat hij de eenzijdige samenstelling van Rotterdam niet een, twee, drie
kan wijzigen.

Maar hij komt zo akelig dicht in de buurt van het gedrag dat hij bij voormalig
VVD-leider Frits Bolkestein altijd zo afkeurde: wel keffen, maar niet bijten. In
dat geval vormt zijn antwoord op het huidige ongeduld, een opmaat voor een
nieuwe ronde onvrede.

FOTO MICHAEL FERRON - MODEL KOOS@SKIN AGENCY

Overheidsbeleid; Maatschappij; Politieke partijen; Recht; Politiek en Staat;
Staatsrecht; Gemeenten; Binnenlandse Politiek; Lokale Politiek; Openbaar Bestuur

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              79 of 111 DOCUMENTS

                                 de Volkskrant

                                 April 30, 2002

De Robin Hood van Algerije

BYLINE: BART DEUSS

SECTION: kunst; Pg. 10

LENGTH: 391 words


Bijgestaan door drie acteurs en het witte doek voert Hakim - die van Sesamstraat
- de kijker mee naar zijn geboortedorp in Algerije. Waar zijn lievelingsoom hem
als achtjarig jochie meenam naar de bioscoop. Waar hij, tussen de vele breuken
van de film door, zijn held Jaha zag opkomen voor de arme mensen. De
voorstelling De Robin Hood van Algerije kraakt ook als een oude film, maar pakt
de kijker uiteindelijk wel.

Na op aanstekelijke wijze verteld te hebben over zijn jeugd in Algerije, laat
Hakim zijn publiek meekijken naar die film van vroeger, over de edelmoedige
struikrover Jaha. Al snel valt hem op dat zijn held niet meer zo doortastend is
als vroeger. Hij is oud geworden. Hakim maant zijn 'oude' idool tot spoed want
die prinses moet nu echt uit de klauwen van de boeven gered. Er ontstaat een
dialoog tussen filmheld en bewonderaar. Behalve dat de film niet meer
beantwoordt aan de herinneringen zoals Hakim die koestert blijkt ook dat slechts
het begin en het einde op de spoel zitten. De rest is verdwenen. Dus moeten
Hakim en zijn spelers het ontbrekende deel er zelf bij spelen.

Daarop volgt een aaneenschakeling van verkleedpartijen, schimmenspel achter het
doek, verwisselingen van personages en wat dies meer zij. Menig kritische
theaterkijker zal zuchten van de John Lanting-achtige fratsen die het viertal
opvoert en echt tempo wil het spel niet krijgen. Of toch, als er een stevig
rai-nummer wordt ingezet, met het volume op tien.

Uiteindelijk is het allemaal spel, illusie van het witte doek en is Hakim een
mimespeler, een goochelaar die uitblinkt in de verstilling, in de ontwapenende
blik. En komt hij op ingetogen wijze aan het einde met een bevredigend antwoord
op de vraag waarheen het sprookje leidt. Op film wandelt de Algerijn zijn
geboortedorp in om afgeleid te worden door een heel bekende geur. Die van het
brood dat zijn oma vroeger bakte. Het lekkerste brood van de wereld. In de film
kan oma haar kleinzoon niet horen, zij is immers alleen een herinnering, een
geur. En natuurlijk staat het brood voor de basisbehoefte van de gewone man,
waarvoor de Robin Hood van Algerije het steeds weer opneemt.

Tekst & idee: Hakim. Leeftijd: vanaf 6 jaar. Te zien: t/m begin juni, o.a. Den
Haag en Utrecht; www.tbos.nl

Jeugd ; Theater ; Kunst en Cultuur ; Kunst ; Maatschappij ; Bevolking

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              80 of 111 DOCUMENTS

                                 de Volkskrant

                                 April 22, 2002

Poezie in de piste ; 'De domme August als Jan met de Pet, daarin herkent de
Vlaming zich, of op z'n minst zijn buurman. Een lamme goedzak.'

BYLINE: DOOR ROB GOLLIN

SECTION: Forum; Pg. 7

LENGTH: 1828 words


Uniek in Europa: het regionale circus is in Vlaanderen uitgeroepen tot cultureel
erfgoed. Hoog tijd, want het authentieke werk wordt bedreigd door gewetenloze
piraterij: 'In de pauze is er tombola, u gelooft het niet he.'

Big Bill kent zijn klassiekers, getuige zijn galmende stem uit de luidsprekers.

Hij van Les Bensons balanceert met een zwaard met de punt naar beneden op het
voorhoofd en draaiende schoteltjes op stokjes in de mond, en zij van Les Bensons
in glinsterjurk met franjes reikt twee hoepeltjes aan die hij ook nog om zijn
polsen laat tuimelen.

Bill: 'Les Bensooons.'

Meneer Benson staat op zijn handen op de rola-rola, mevrouw geeft twee fragiel
ogende staven aan, en ook daarop houdt hij zich ondersteboven nog in evenwicht.

Bill: 'Hoppaaa!'

Hoogtepunt: Benson staat omgekeerd op zijn hoofd op twee champagneflessen.

Bill: 'Bravooo!'

En of Bill zijn klassiekers kent. Hij is met zijn 74 jaar de oudste
circusdirecteur van Belgie. Leeuwentemmer was hij vroeger. Beren vertoonden
kunstjes onder zijn regie. Hij trok met boa's, netpythons en een cobra ('altijd
even 48 uur van tevoren aftappen, en daarna voorzichtig strelen, dan wordt ie
relaxed') door het land. Buffalo Bill was hij ook. Scherpschutter. Kers op het
hoofd van de assistente, pang! Messenwerper. Appels zo doormidden, tjak. Artiest
met de zweep. Snippers papier mept hij uit de mond, pats.

Zeven partners had hij. Maar ze gingen. Niet alles trof het beoogde doel. Bill:
'Een keer een oor eraf gesplitst met een bijl, een kogel geschampt op het
voorhoofd, een mes in de hand. Tien missers in totaal, schat ik. Niet iedereen
kan dat verdragen. Maar als je 's avonds laat opbreekt en je moet de boel nog
verplaatsen en opnieuw opbouwen, ben je weleens moe. Dan krijg je miserie. Zo
verslijt je wat vrouwen, he. Er komt geen eind aan.'

De trapeze doet hij niet meer. Hij maakte een lelijke val, toen zijn handen van
een rekstok gleden. Hij had ze niet gewassen, nadat hij met margarine zijn haar
lekker strak tegen het hoofd had geplakt. En toen hij als levende kanonskogel
met zijn voet in de loop bleef haken en vlak voor in plaats van op het vangnet
belandde, was de lol eraf. De dokter had het laatst nog gezegd: 'Bill, als u
dood bent, wil ik uw lichaam voor de wetenschap. U had al lang in een karretje
moeten zitten.'

Maar vandaag speelt Big Bill, alias Bill Khartoum, of Los Pistoleros, geboren
als Leo Verswijvel te Antwerpen, als clown en spreekstalmeester in de aula van
de Stads Basis School in Mechelen. Driehonderd kleuters kijken toe.

Circus Magic is zijn bedrijf. Buiten staan een aftands busje en een aanhanger.
Het slangenmeisje Khulan (17) uit Mongolie luistert op de passagiersstoel nog
even naar een cd'tje, voordat ze zich omkleedt in een speelhuisje van de school.

Een handvol geiten en pony Michael Jackson wachten geduldig op hun optreden.
Huidig partner en assistente Patrizia en hulp Pavel uit Polen worstelen met de
geluidsapparatuur. De microfoons weigeren. Maar deze tegenslag is niets in
vergelijking met de rampspoed van enkele maanden geleden. Toen boorde zich in
Brugge een boomtak door de opblaasbare tent van Magic.

Er is geen reden om zich te verkneukelen over een gebrek aan glamour en
grandeur. Dat zou ongepast zijn: dit is cultureel erfgoed van Vlaanderen.
Verantwoordelijk Vlaams minister Bert Anciaux besloot onlangs tot een in Europa
zelden gezien gebaar: de overheid heeft ruim 173 duizend euro uitgetrokken om
bij te dragen tot het behoud van de zeven erkende circussen in de regio: Magic,
Monelly, Wiener, Picolini, Ronaldo, Rose-Marie Malter en Pauwels.

De schaal loopt uiteen: de een werkt met paarden en olifanten, de ander trekt
met bescheidener middelen langs scholen. De cultuur telt, zei Anciaux bij de
presentatie van het circusbeleid voor Vlaanderen. Die weegt zwaarder dan de
economische bedrijfsvoering. 'Eilandjes van rondreizende poezie', luidde de
kwalificatie.

Maar de poezie ligt er niet onmiddellijk voor het oprapen. Het is sappelen in de
piste. De Vlamingen klagen over 'piratencircussen' uit Frankrijk en Oost-Europa
die de markt verzieken. De programma's deugen niet. Als er weinig publiek is,
blijven de wilde dieren gewoon in hun kooi. Tijdens de pauze is er een tombola,
u gelooft het niet, he.

Het gedrag deugt evenmin. Besturen van stad en dorp klagen steen en been. Ze
vertrekken zonder rekeningen te betalen. Afval blijft liggen. Vraag dan maar
eens aan de autoriteiten of jij er daarna je tent mag opslaan.

Wat er Vlaams is aan de circussen, blijkt in de branche een lastig te
beantwoorden vraag. Circus is immers internationaal. Er zijn families die al
lang hier zitten, maar toch hun wortels in het buitenland hebben. Er zijn tal
van onderlinge verbintenissen.

Nogal wat artiesten komen van ver. Maar de overheid heeft afspraken met de
ondernemingen gemaakt die iets van een Vlaams karakter vastleggen: de
spreekstalmeester bedient zich van 'verzorgd' Nederlands, op jaarbasis moeten er
zeker zeventig optredens in Vlaanderen of Brussel zijn.

De hoogtijdagen van het circus in Vlaanderen liggen al ver achter ons, zegt
Andre De Poorter uit Olsene, bij het Oost-Vlaamse Zulte. Jaren vijftig, begin
jaren zestig hooguit, daarna was het door de opkomst van de televisie goeddeels
afgelopen. 'Uit die tijd heeft eigenlijk geen enkel circus het overleefd. De
Muynck, Libot, Semay, ze gingen teloor.' De voormalige spoorwegbeambte legde de
geschiedenis van de bedrijfstak vast in een reeks publicaties. Hij bewaart alle
gegevens over de gezelschappen in aparte dossiers en bezit een rijke verzameling
aan kostuums en affiches.

Vlaanderen telde ooit zo'n twintig rondtrekkende artiestenkaravanen. De cultuur
is rijker dan in Nederland en zeker dan die in Wallonie, gelooft De Poorter. De
dorpen hier waren juist groot genoeg om het opslaan van de tent te
rechtvaardigen; drie- vierduizend inwoners, en vaak een marktplein in het hart.
Het circus maakte vrijwel altijd deel uit van de kermis.

De piste bood arme Vlamingen een uitweg uit de grauwheid van alledag. Menigeen
vond er zelfs werk, niet zelden via de turnclubs van Gent, Antwerpen, Brussel en
Luik. Gent was de geboortestad van veel circussen. Kermiswagens uit het hele
land verzamelden zich daar om te overwinteren in die stad, aan de vooravond van
de halfvasten-foor. Successen stimuleerden anderen.

Zelf bewaart De Poorter warme herinneringen aan circus Minnaert. De buitenwand
van de tent was van hout. Het was intiemer, gezelliger dan in de tenten met de
brede gangen van nu: wie vooraan zat, kon de artiesten bijna aanraken, wie
achteraan plaatsnam, raakte met het hoofd het zeildoek. De komst van de Chinees
Je-Yin-Ti, de acrobaat die door drie hoepels met messen sprong, was een
sensatie. Een Chinees in Zulte! Hij bleef in Belgie. Zijn graf is in Buggenhout.

Het hoogtepunt vormde steevast het optreden van het clownsduo Gastonske en Titi.
'Die konden klappen in het dialect van elk dorp waar ze kwamen. En ze haakten in
op de gebeurtenissen, op de roddels in de buurt. Ze gingen eerst op cafe om te
luisteren. Een begrip, Gastonske en Titi. Vlaams, ja, dat was zeer Vlaams.'

A

ls er een gezelschap is dat zijn afkomst niet kan verloochenen, dan is dat
circus Ronaldo, al is dat volgens kenners het Vlaamse land ver ontstegen en gaan
de producties inmiddels op internationale tournees. 'Nee, niet ontstegen. Ik
formuleer het anders: Vlaanderen zendt zijn zonen uit', glimlacht directeur Jan
van den Broeck (69), alias Johnny Ronaldo. Hij is even in Brussel, de rest van
het gezelschap, onder wie zijn zonen David en Danny, trekt deze maanden door
Frankrijk en Spanje.

Het scheelde weinig of zelfs een nationale toer had er niet meer ingezeten.
'Begin jaren negentig kochten we een bakje friet van zo'n beetje onze laatste
briefje van duizend frank. We waren jaren van kerktoren naar kerktoren
getrokken, maar het had weinig opgeleverd.'

Het besluit om steeds meer theater-elementen in het circus toe te passen, en het
geloof van een impresario uit Gent in het programma, leidde tot een tijdige
ommekeer. Ronaldo richtte zich voortaan op een publiek van volwassenen. 'We
wilden niet langer de babysit voor de middag en avond zijn.' In 1998 volgde een
benoeming tot Cultureel Ambassadeur van Vlaanderen.

Maar ook Johnny, gewezen scherpschutter, poppenspeler en rock-'n-roller, moet
even zoeken naar het definieren van de Vlaamse elementen in zijn circus. Het
heeft, zegt hij, vooral te maken met een zeker historisch besef, weten waar je
plek is in de geschiedenis. 'Het publiek herkent en apprecieert dat.' Johnny's
bet overgrootvader uit Gent was kunstrijder en acrobaat, na zijn dood begonnen
zijn weduwe en de kinderen een rondreizend volkstheater.

Ronaldo verwijst in de producties geregeld naar de traditie in die volkscultuur:
ouderwetse uniformen, poppenspel, commedia del l'arte, zelfs de wagens waarin
wordt gereisd, zijn weer gewoon van hout.

Johnny: 'We hijsen de Vlaamse leeuw in top, ja. Maar we staan er niet mee te
vendelzwaaien. Dat is te politiek. Nee, het is subtieler. We hebben het
marionettentheater weer onder het stof vandaan gehaald. Dat behoort zeker tot
ons erfgoed.

'Het schuilt ook in onze clownerie. Daarin wil je het publiek een soort spiegel
voorhouden. Dat vergt kennis. Popov is een groot vakman, maar mij deed hij niks.
Ik begreep hem niet. Maar de domme August als Jan met de Pet, daarin herkent de
Vlaming zich, of op z'n minst zijn buurman. Een lamme goedzak. Hardwerkend. Een
beetje dommig. Gemakzuchtig ook, en iemand die met rust wil worden gelaten.

'Wij hebben een specifieke keuze gemaakt. Dat heeft ons gered. Misschien speelt
mee dat we in Vlaanderen zijn. Ik geloof dat de Nederlanders wat minder
openstaan voor stijl en traditie in de eigen volkscultuur.'

'Da's straf he, mannen.' Khulan uit Mongolie plooit zich in de aula in Mechelen
op een krukje in alle onmogelijke lichaamshoudingen, waarna de show van Circus
Magic de apotheose nadert: Big Bill zelf laat de zweep knallen. De geiten hebben
dan al over plankjes gelopen, Michael Jackson heeft op de rug gelegen, en twee
katten zijn door hoepels gesprongen.

Bill: 'Het is de spanning die me bindt aan het circus. Krijg ik het publiek mee?
Ik kan er niet buiten.' De kinderen in Mechelen doen graag mee. Ze lopen de mat
op en Bill zweept de kranten die ze ophouden aan flarden.

Patrizia: 'Applaus!'

Als hij met Les Bensons, Patrizia, Khulan en Pavel op een rij staat voor de
klappende en joelende kleuters, is er ook ineens de Belgische driekleur. Zelfs
Buffalo Bill, die jaren verbleef in Italie, Libanon en de Verenigde Staten,
toont vaderlandsliefde. 'Een paard met goede stal keert altijd terug.' En morgen
wachten weer de kleuters in Bornem.

Foto's Marcel van den Bergh - de Volkskrant Directeur Big Bill van Circus Magic
kleedt zich om voor zijn volgende act.

Circus ; Cultuur ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              81 of 111 DOCUMENTS

                                 de Volkskrant

                                 April 15, 2002

Kortsluiting dreigt op vrije markt voor stroom en gas

BYLINE: VAN ONZE VERSLAGGEVER XANDER VAN UFFELEN

SECTION: Economie; Pg. 6

LENGTH: 710 words

DATELINE: AMSTERDAM


Parlement en kabinet hebben ruzie over de privatisering van stroom- en
gasbedrijven. Het openbreken van de markt stuit het laatste jaar op toenemende
twijfels over het nut van privatisering. Wat merkt de consument van de vrijere
energiemarkt?

De ruzie tussen minister Jorritsma van Economische Zaken en het parlement over
privatisering van energiebedrijven kreeg donderdag een officieel tintje. De
Tweede Kamer steunde een motie van PvdAkamerlid Ferd Crone om verkoop van
energiebedrijven voorlopig te blokkeren. Het parlement kwam hiertoe nadat
Jorritsma akkoord ging met de verkoop van het Brabantse Obragas aan het Duitse
RWE, terwijl de Kamer wettelijke regels voor verkoop van energiebedrijven nog
moet goedkeuren.

Verkoop van energiebedrijven aan private partijen - privatisering - behoorde het
sluitstuk te zijn van het kabinetsbeleid om de energiemarkt open te breken -
liberalisering. De Kamer wil echter meer zekerheden inbouwen voordat
energiebedrijven mogen worden verkocht. De stand van zaken op de vrije
energiemarkt:

Liberalisering elektriciteit

Ruim zeshonderd grote bedrijven zijn al twee jaar vrij om met diverse
stroomleveranciers te onderhandelen. Zo'n 65 duizend middelgrote ondernemingen
zijn sinds 1 januari vrij. Consumenten zijn 1 oktober 2003 aan de beurt.
Toezichthouder DTe moet tot die tijd voorkomen dat bedrijven hun tarieven
ongegeneerd verhogen.

Gewone burgers mogen wel al overal groene stroom kopen. Ruim 700 duizend
huishoudens doen dit al, deels bij een stroombedrijf van buiten de eigen regio.

De vrije markt leidde tot lagere prijzen. Dit valt de consument amper op, omdat
de belasting op energie tegelijkertijd is verhoogd. Daarnaast nemen de klachten
over onjuiste rekeningen en slechte service eerder toe dan af.

Liberalisering gas

Grote bedrijven kunnen ook hun gas al vrij inkopen. Dit leverde tot nog toe
weinig prijsvoordeel op: in Nederland hebben Gasunie en de NAM van oudsher een
monopoliepositie. Ander gas moet uit Groot-Brittannie, Noorwegen of zelfs
Rusland komen. Consumenten mogen per 1 oktober 2003 zelf hun gasleverancier
kiezen. Ze kunnen terecht bij lokale gasdistributeurs als Obragas. Deze kopen
hun gas nu veelal voor dezelfde inkoopprijs in bij Gasunie.

Privatisering elektriciteit

Stroombedrijven zijn van oudsher in handen van lokale overheden. Inmiddels zijn
de bedrijven die elektriciteit opwekken, al grotendeels geprivatiseerd. Het
Amerikaanse Reliant en het Belgische Electrabel kregen bijvoorbeeld voet aan de
grond. De zorg dat deze commerciele partijen te weinig willen investeren in
nieuwe stroomcentrales is vooral na de crisis in Californie aangewakkerd.

De stroomdistributeurs mogen vooralsnog niet worden verkocht. Minister Jorritsma
wilde gemeenten en provincies graag snel de ruimte geven hun stroombedrijven te
verkopen. Maar de Tweede Kamer is beducht voor snelle privatisering. Dankzij
PvdA'er Crone werd in een wetsvoorstel een splitsing aangebracht tussen het
elektriciteitsnet en de verkoopafdeling van stroombedrijven. Dit moet zowel
misbruik van monopolieposities als nalatigheid bij onderhoud voorkomen.

Toezichthouder NMa moet daarnaast beoordelen of stroombedrijven mogen fuseren.
Omdat andere Europese landen niet liberaliseren en nieuwkomers weinig stroom
kunnen importeren, weigert de NMa een fusie tussen Essent en Nuon goed te
keuren.

Privatisering gas

Ook op de gasmarkt veranderen bedrijven inmiddels van eigenaar. Gasunie wordt
gesplitst in drie delen. De staat krijgt de pijpleidingen in handen, zodat
machtsmisbruik van het distributienetwerk onmogelijk is, Shell en ExxonMobil
nemen ieder een deel van de handelspoot over. Zij behouden hun machtspositie,
aangezien zij exclusieve contracten hebben met de NAM, beheerder van de gasbel
in Slochteren. Lokale gasdistributeurs van gas mogen nog niet de vrije markt op.
Alleen Obragas kreeg toestemming. Tot woede van de Kamer, die vandaag weer in
debat gaat met Jorritsma. Met de donderdag aangenomen motie legt de Kamer in elk
geval de privatisering voorlopig aan banden.

volkskrant.nl/marktwerking

Nationalisatie en privatisering ; Energievoorziening ; Nutsbedrijven ;
Concurrentie ; Economie ; Bedrijfsleven ; Bedrijfstakken ; Nationale Economie

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              82 of 111 DOCUMENTS

                                 de Volkskrant

                                 April 10, 2002

Koopkrachtverlies in veel CAO's slechts schijn

BYLINE: VAN ONZE VERSLAGGEVER GIJS HERDERSCHEE

SECTION: Economie; Pg. 15

LENGTH: 596 words

DATELINE: AMSTERDAM


Werknemers lijken dit jaar massaal koopkracht te verliezen. Toch valt het leed
in de CAO-onderhandelingen tot dusverre mee. Zeker bij de overheid, maar ook bij
Philips en Corus.

Het is armoe troef voor de gewone man. Werknemers in loondienst met een regulier
CAO-loon leveren dit jaar massaal koopkracht in. Die conclusie dringt zich
althans op na de reeks berichtjes over CAO-akkoorden.

Bij Philips krijgen de dertigduizend werknemers 2 procent erbij. Minder dan de
verwachte 3 procent inflatie. Bij Corus biedt de nieuwe CAO 2 procent
loonsverhoging in februari plus 0,75 procent in september. Ook dat dekt de
inflatievoorspelling dus niet.

Twee toonaangevende contracten voor internationaal concurrerende bedrijven. Deze
krijgen volgens de werkgevers de volle laag als de lonen te rap stijgen. Alle
reden dus om de stijging te beperken.

Maar ook bij Philips en Corus wordt de soep niet zo koud gegeten als in de CAO's
opgediend. In de aflopende CAO bij Corus was bijvoorbeeld al 0,5 procent
loonsverhoging per 1 februari opgenomen. Opgeteld krijgen de werknemers dit jaar
dus 3,25 procent loonsverhoging.

En bij Philips is de CAO-loonsverhoging een weinigzeggend begrip. Of werknemers
de verhoging krijgen, hangt af van hun functioneren. Wie ver beneden de maat
presteert, krijgt de helft van de CAO-verhoging, 1 procent. Die heeft een
probleem met zijn chef en met de koopkracht.

Wie naar het oordeel van de chef goed presteert, is spekkoper. Die krijgt de
volle CAO-loonsverhoging plus bonus. Elke Philips-werknemer heeft targets,
individueel of als groep. Als de doelen worden gehaald, wordt een bonus
uitbetaald. Deze kan oplopen tot 8 procent, ofwel een maandsalaris. Met de
CAO-verhoging komt dat op 10 procent, waarvan het grootste deel overigens
eenmalig is.

In het gros van de CAO's is de loonsverhoging wel de maat voor koopkrachtbehoud.
Voor individuele werknemers kan het altijd gunstiger uitpakken als zij nog niet
de top van hun salarisschaal hebben bereikt. Opschuiven in de loonladder
betekent snel 1,5 procent extra.

In de internationaal heftig concurrerende sectoren zijn degenen die afhankelijk
zijn van een beoordeling of de kale CAO-loonsverhoging bedreigd in hun
koopkracht. Wat dat betreft zijn Philips en Corus maatgevend voor de
CAO-metaalindustrie. Daar begint het overleg op 24 april. Daar is het zwakste
bedrijf de maat voor werkgevers.

Naarmate bedrijven of sectoren minder concurreren, kunnen de loonsverhogingen
ruimhartiger zijn. De baggeraars geven hun werknemers inflatievergoeding plus 1
procent. Hun sector is aanpalend aan de bouw-CAO. Daar vechten bonden en
werkgevers met acties nu een erestrijd om de reiskostenvergoeding. Als een van
de partijen met de ogen knippert, kan de CAO snel worden gesloten met een
gelijke loonsverhoging.

De ware spekkopers wat betreft koopkracht zouden dit jaar bij de overheid kunnen
zitten. Het kabinet trok vorig jaar miljarden uit voor opwaardering van de
arbeidsvoorwaarden van ambtenaren. Met die zak geld werden vorig jaar - na jaren
kaasschaaf en publieke armoede - fraaie loonsverhogingen en extra's afgesproken.

Nu stokt de herstelronde bij de gemeenten die niet aan de looneis, ruim 4
procent tegemoet willen komen. Dat zou maar scheve ogen geven in het
bedrijfsleven waar aldoor wordt beknibbeld op de collectieve loonsverhoging. Een
goed presterende Philips-CAO-werknemer scoort altijd nog beter.

Loon stijgt sneller dan inflatie

100402 Copyright de Volkskrant Bron: CBS

Arbeidsvoorwaarden ; Loon en inkomen ; Economie ; Sociale Economie

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              83 of 111 DOCUMENTS

                                 de Volkskrant

                                 March 27, 2002

Zelfzorg beste remedie

BYLINE: NICK HULS

SECTION: Economie; Pg. 16

LENGTH: 426 words


In verkiezingstijd moet de burger even het idee krijgen dat naar zijn stem wordt
geluisterd. In de zorgsector, waar de burger niet meer patient, client of
consument heet, maar zorggebruiker, wordt door minister Borst een 'kanteling'
van de organisatiestructuur beloofd. Niet langer wordt de zorg bepaald door de
aanbodzijde, de medische sector, maar we gaan toe naar een model waar de
behoeften van de burger centraal staan.

Ook de wilde oppositie heeft ideeen op dit terrein. Dokters stellen zich
kandidaat voor de Tweede Kamerfractie om de ondernemingsgewijze productie in het
ziekenhuis in te voeren. De eetgewoontes in allochtone wijken gaan worden
bestudeerd als Pim Fortuyn het voor het zeggen krijgt. Tegelijkertijd
verschijnen berichten over het zwakke management in deze branche, zodat de
veranderingen ook dit keer weer ver zullen achterblijven bij de beloften.

Maar als we echt willen opkomen voor de belangen van de gewone burger, is het
een veel betere strategie om de bestaande verworvenheden verder uit te bouwen.
De rechtspositie van de burger is versterkt in de afgelopen periode, hij heeft
een klachtrecht, de behandeling door artsen is juridisch genormeerd en er zijn
zelfs verschillende voorzichtige experimenten gestart met
medezeggenschapsconstructies.

De informatiestromen die patientenverenigingen verzorgen is een mooi voorbeeld
van solidariteit tussen lotgenoten. De 'patienten'consumentenbeweging kent
talloze organisaties die worden gesubsidieerd door de Stichting Patientenfonds.
Er gaat jaarlijks ongeveer 20 miljoen euro om in deze sfeer.

Er wordt geprobeerd om de bestaande, veelal categorale organisaties om te smeden
tot een grote en krachtige patientenorganisatie die door de macht van het getal
een factor van betekenis kan worden in de zorgwereld. Terecht wordt extra
aandacht gevraagd voor de inbreng van allochtonen, die ook in de zorg hun eigen,
soms afwijkende, preferenties hebben.

De wachtlijsten en andere wantoestanden in de zorg moeten worden bestreden door
organisaties die kunnen spreken namens alle burgers. Voorwerp van zorg zijn
brengt mensen in een kwetsbare positie. Als zij ook nog zwak zijn georganiseerd,
worden ze gemakkelijk tegen elkaar uitgespeeld. Het zou daarom goed zijn als zij
zich tot een factor van belang ontwikkelen, die eisen stellen aan de politieke
partijen. Dat is pas echte vraagsturing!

De auteur is hoogleraar rechtssociologie aan de Erasmus Universiteit Rotterdam
en de Universiteit Leiden.

Gezondheidszorg ; Recht ; Consumentenzaken ; Gezondheid

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              84 of 111 DOCUMENTS

                                 de Volkskrant

                                 March 26, 2002

Utrecht-fans roeren zich ook in bouw ; Compromis over kortere CAO-actie in
Galgenwaard

BYLINE: VAN ONZE MEDEWERKER PHILIP VAN DE POEL

SECTION: Economie; Pg. 15

LENGTH: 550 words

DATELINE: UTRECHT


Tegen het decor van een muisstil stadion Galgenwaard is het eerste punt
gescoord, constateert een tevreden Ruud Baars van FNV Bouw. In het kader van de
prikacties voor een nieuwe CAO is de verbouwing van het Utrechtse voetbalstadion
maandag stilgelegd.

De keuze voor het prestige-object heeft vreemde stakingsbrekers in beweging
gebracht, vertelt Baars. Uit vrees voor een vertraagde oplevering en uitstel van
wedstrijden zouden boze FC Utrecht-aanhangers bouwbedrijf Midreth hebben laten
weten het werk desnoods eigenhandig voort te zetten.

De merkwaardige tussenkomst mondt maandagmiddag uit in een vergelijk. De bonden
beloven de staking in te korten. In ruil hiervoor roept Midreth
werkgeversorganisatie AVBB op de CAO-onderhandelingen te hervatten. De uitkomst
wordt door de FNV gevierd als het eerste scheurtje in het werkgeversfront.

Ook elders in Nederland draaien de bonden op de alweer vijfde achtereenvolgende
actiedag warm. Stakingsformulieren gaan maandag rond in Enschede, Maastricht,
Sittard en Zaltbommel. Zoetermeer is een gevoelige plek: de Vinex-wijk
Oosterheem aldaar moet al bijna worden opgeleverd. De prikacties monden
donderdag uit in een grote bijeenkomst in de Utrechtse Jaarbeurs. Bij
onvoldoende resultaat volgt na Pasen een landelijke staking.

Verliepen de laatste twee CAO-rondes al stroef, dit jaar grijpen de bonden voor
het eerst sinds 1995 naar het stakingsmiddel. Volgens de bonden is actie nodig
omdat de werkgevers de onderhandelingen blokkeren met een dictaat. De werkgevers
zouden eerst concessies verlangen ten aanzien van de reistijdenregeling,
alvorens verder te willen praten. Werkgeversorganisatie AVBB beticht juist de
bonden van een starre houding. 'Wij willen een ruime kader-CAO, die per
individueel bedrijf kan worden ingevuld', zegt woordvoerder Paul Wouters. 'De
bonden houden vast aan een puur collectieve oplossing.'

In Leidsche Rijn klinkt maandag het gebruikelijke rumoer van een Vinex-wijk in
aanbouw. Maar als de machines zwijgen, borrelt de onvrede op. In de keet wordt
gemord over 'het gekloot met reistijden', over de krenterigheid van de baas en
over de plannen om frequent ziekteverzuim met vrije dagen te verrekenen.

De boosheid beperkt zich niet tot onderwerpen uit de CAO-onderhandelingen. De
enorme druk op het bouwbedrijf heeft het werk in de bouw niet aantrekkelijker
gemaakt. 'De werkplanning wordt steeds krapper', zegt werknemer Hans Geenakker.
'Wij werkmieren moeten het allemaal maar doen.'

Geenakker beklaagt zich er over dat hij en zijn collega's bij nieuwe klussen
steeds verder van huis raken. Twaalf jaar geleden begon hij in zijn woonplaats
Almere in de bouw. Nu staat Geenakker dagelijks ongevraagd in de file naar
Utrecht. En als zout in de wonde zijn er de berichten over het Grote Graaien van
de bouwondernemingen. 'Wat voor imago heeft de bouw tegenwoordig nog', verzucht
Geenakker. 'Het lijkt toch een grote oplichterij. De hoge bazen frauderen voor
miljoenen en als Jan met de Pet om een kwartje komt, kan-ie oprotten.'

De bouwput bij Stadion Galgenwaard is maandag vrijwel verlaten vanwege acties
voor de bouw-CAO.

FOTO RAYMOND RUTTING - DE VOLKSKRANT

Arbeidsvoorwaarden ; Bouwnijverheid ; Arbeidsonrust ; Sportaccommodaties ;
Economie ; Sociale Economie ; Bedrijfstakken

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              85 of 111 DOCUMENTS

                                 de Volkskrant

                                 March 23, 2002

'Ik herken nog steeds ieder limburgs dialect'

BYLINE: TEKST CASPAR JANSSEN; FOTOGRAFIE JEROEN SCHEFFER

SECTION: Magazine; Pg. 40

LENGTH: 1482 words


Naar de plekken van de jeugd. Deze week: Jean Nelissen (65), journalist en
wielerkenner. Hij groeide op in Geleen. 'Een vork, een wiel, een zadel. Zo
sprokkelde ik mijn fiets bij elkaar.'

Het is misschien niet zijn oudste herinnering, maar wel zijn indringendste. Hij
was 7 toen ze zich met dertig familieleden en buurtbewoners verschansten in de
kelder van de buren vanwege het bombardement door de Engelsen van de
cokesfabriek Mau rits in Geleen, in 1943. In de fabriek, waar zijn vader werkte,
werd onder dwang benzine geproduceerd voor het Duitse leger.

Door het piepkleine raampje van de kelder zag de jonge Jean Nelissen de
vliegtuigen komen die 'kerstbomen' uitwierpen om de doelen te verlichten. Op
elkaar gedrukt in die met twee boomstammen gestutte kelder, wachtten kinderen en
volwassenen biddend het bombardement af. Toen de bommen vielen, nog geen 100
meter van hun schuilplaats en hun huis, vloog het raamje open door de luchtdruk.
De huizen in de buurt achter de Nachtegaalstraat, maar ook even verderop in hun
eigen straat, vatten vlam.

Meer dan driehonderd doden vielen er die dag in het kleine stadje Geleen. In
zijn herinnering lag 'alles plat'. In hun straat stierven vier mensen, van wie
de jonge Jean er de volgende dag twee zag. 'Een vrouw met een baby in haar arm,
koolzwart verbrand. Om nooit te vergeten, natuurlijk. Verschrikkelijk. Wij
mochten dat niet zien, maar wij keken natuurlijk toch door die afzetting.'

Het kelderraampje, net boven de stoep, zit er nog. Nelissen gaat voor naar een
tuin, even verderop. Onder die tuin hadden ze ook al eens met honderd
buurtbewoners in een zelfgemaakte schuilkelder gezeten.

Gebombardeerd door de geallieerden, ach ja, dat is wrang, 'maar in de oorlog heb
je maar weinig goeden en kwaden', weet hij. 'Hier twee huizen verder woonden
Duit sers. Die mensen deden geen vlieg kwaad, maar ze werden na de oorlog wel op
een platte kar afgevoerd.'

Even later wijst hij op een hoekhuis aan de rijksweg die dwars door Geleen
loopt. Daar zat toen een stoffenwinkeltje van een 'joods dametje'. In de oorlog
kwam de kleine Jean er iedere dag langs, op weg naar de lagere school, en altijd
had die vrouw wel 'een vriendelijk woord' voor hem. Maar op een dag was het
winkeltje gesloten en de vrouw verdwenen. Als kind begreep hij daar niets van.
Nu heeft hij zich voorgenomen om uit te zoeken waarheen de vrouw destijds is
weggevoerd. 'Ik wil dat per se weten. Ik wil weten of er nog familie is, of er
eventueel een graf is dat je kunt bezoeken. Vandaag of morgen ga ik op onderzoek
uit.'

Hij is er zeker vijftien jaar niet meer geweest, hier in de straat waar hij,
afgezien van dat bombardement, toch zo'n gelukkige jeugd had. Maar nu er een
aanleiding is, vindt hij het prachtig om er weer te zijn. Hij gaat op zoek naar
de regenpijp waar als het goed is nog zijn naam in staat gegrift (de regenpijp
is vervangen), hij wijst op de plek waar hij als kind clown, ceremoniemeester
een penningmeester was van zijn eigen circus voor de kinderen uit de buurt en
hij vertelt hoe hij 'vanaf deze hoek loepzuiver' zijn vriendjes met een katapult
beschoot.

Een arbeidersbuurt, toen nog aan de rand van Geleen. In de winter reden ze met
een sleetje over het weggetje langs de weilanden de helling af, in de zomer
voetbalden ze op straat. Het speelplezier werd eigenlijk alleen onderbroken als
ze rond half zeven naar binnen werden geroepen om 'op de knieen voor een stoel'
een kwartiertje te bidden.

Bijna iedereen werkte bij de Staatsmijn Maurits, iedereen was katholiek,
iedereen wist alles van elkaar. In spreekbeurten refereert hij nog weleens aan
de buurt als 'een grote familie'. 'Wij wisten het als twee straten verderop
iemand ziek was. Dan zei mijn moeder: "Ga jij als je uit school komt eens kijken
hoe het met mevrouw Jansen is." Als ik thuiskwam stond ze te koken en vroeg ze:
"En?" Ik bracht dan verslag uit: "Het gaat iets beter." "Oh, gelukkig", zei ze
dan. Toen mijn moeder later in het bejaardentehuis zat, kwam iedereen die zich
nog kon bewegen uit die buurt haar opzoeken. Ongelooflijk toch? Die mensen
pakten de bus en reisden 30 kilometer om mijn moeder te zien.'

Het pleintje aan de Nachtegaalstraat, dat als wielerparcours diende, ligt er nog
net zo bij als toen. Iedere avond hielden de jongens uit de buurt hier op hun
gewone fiets een wedstrijd. De bewoners zaten voor hun huis te kijken en loofden
prijzen uit voor de winnaar. Zestig minirondjes later was Jean Nelissen ('we
waren acrobaten') de winnaar en was hij soms wel 3 gulden rijker.

Tegen betaling mocht hij rijden op de fiets van de Geleense coureur Jan Nolten
('De eerste grote Nederlandse klimmer in de Tour'). 'Nolten zat op een bankje
hier in het centrum van Geleen en voor een dubbeltje mochten wij, kinderen en
jongens, de rijksweg op en af fietsen met zijn fiets.'

Hij voetbalde nog bij de mijnclub Mau rits, maar liever trad hij in de
voetsporen van zijn vader die in de jaren twintig tot 'de vijf beste'
wielrenners van de provincie had behoord. Zo vlak na de oorlog, in 1948, was er
voor een racefiets geen geld in huize Nelis sen, maar Jean ging op zoek in de
stallen van de boerderij van zijn opa en oma, waar zijn vader nog overblijfselen
van fietsen vermoedde. 'Een vork, een wiel, een zadel, uit mijn vaders tijd. Zo
sprokkelde ik mijn fiets bij elkaar.'

Omdat er maar weinig jeugdkoersen waren in die tijd, reed Nelissen al op zijn
13de met de senioren mee. Stratencircuits, kermiskoersen, overal in Limburg.
Nelissen had talent en hij had al snel een eigen suppor ters schare. 'Als ik
zondagsochtends op mijn fiets van huis wegreed voor een koers, dan stonden daar
tachtig mensen te wachten. Die fietsten allemaal achter me aan, hahaha. Moet je
nagaan, toen was ik 15 of 16.'

Wielrennen, horeca en de katholieke kerk vormden een drie-eenheid. De
wielrenners haalden hun rugnummer op bij een tafeltje in het cafe waar het feest
vaak al was begonnen, de pastoor zegende de coureurs, het parcours liep dwars
door de kermis. De kermisexploitanten loofden premies uit die de renners konden
ophalen in het cafe. Zo vond de jonge Nelissen zich vaak terug temidden van
kermisexploitanten, met een glas limonade, terwijl om hem heen de eerste dronken
slachtoffers vielen.

Hij denkt weleens dat zijn wielerperiode de perfecte leerschool was voor de
journalistiek. Zo leerde hij aanbellen, 'als een messenslijper'.

'Er waren toen nog geen kleedkamers, dus je was aangewezen op het gewone volk.
Dan reed je in de buurt van het parcours en belde je ergens aan: "Mevrouw,
meneer, is het gepermitteerd dat ik me omkleed in het schuurtje achter uw huis?"
Zo ging dat. En na afloop van de koers zat je vaak bij die mensen aan tafel. Ik
kwam overal en daarom herken ik nu nog steeds ieder Limburgs dialect.'

Hij ontwikkelde zijn Franse taal in Wal lonie, waar hij met een groepje vrienden
ging fietsen omdat daar veel geld te verdienen was. Bestond het prijzenpakket in
Lim burg soms uit een pakje maizena of een afgedankte leunstoel ('Die verkocht
je dan ter plekke aan een supporter'), in Belgie waren geldprijzen te halen.

'Wij waren premiejagers. Ik zocht in de krant de kleinste koersen in Wallonie
uit, dan had je altijd kans om te winnen. Van de 25 deelnemers vielen er vijf
uit met een lekke band, vijf konden er niets van, dus reden wij met ons groepje
altijd in de prijzen. Wij verdienden al snel veel meer dan de gemiddelde
arbeider, in het weekend konden we altijd uitdelen in het cafe.'

Maar Nelissen kwam er ook achter dat hij niet van trainen hield, 'die eindeloze
eenzame kilometers op troosteloze fietspaden' en dat, naarmate de koersen langer
werden er meer trainingsarbeid werd gevergd.

De journalistiek lag voor de hand. Al was school altijd bijzaak voor hem
geweest, hij was wel goed in opstellen en hij schreef gedichten. En als jongetje
wilde hij al overal bij zijn. In 1954 was hij een van de weinige getuigen van de
eerste, historische, illegale en geheime betaalde voetbaltraining van Nederland.
Het sportpark waar die training van Fortuna '54 werd gehouden, stond op nog geen
400 meter van zijn ouderlijk huis. Later werd hij clubredacteur van Fortuna, de
eerste betaaldvoetbalvereniging van het land. 's Avonds kaartte hij in hotel
Terminus aan de rijksweg met grootheden als Faas Wil kes, Frans de Munck en Cor
van der Hart, die allemaal in Geleen woonden en voetbalden.

Op zijn 21ste stopte hij met wielrennen. Hij begon met zijn journalistieke
carriere en dronk zijn eerste pilsje. Nu hebben we vanuit een brasserie zicht op
de drukke rijksweg. 'De mensen hebben er geen weet van hoeveel verhalen hier
liggen.' Zelf is hij nog gedreven genoeg. Zo gaat hij deze week uitzoeken wat er
met dat joodse dametje is gebeurd. 'Ach, er valt nog zo veel te vertellen. Wat
doen we? Nemen we er nog een?'

Sociaal cultureel ; Journalistiek ; Media ; Maatschappij

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              86 of 111 DOCUMENTS

                                 de Volkskrant

                                 March 20, 2002

Journalisten moeten pen weer scherpen ; De krantenlezer wil geen opgedrongen
meningen, maar wel een gefundeerd oordeel

BYLINE: HENRI BEUNDERS

SECTION: Forum; Pg. 7

LENGTH: 1751 words


Niet alleen de politieke partijen verkeren in verwarring, ook de media, meent
Henri Beunders. De kwaliteitskranten zijn onder Paars te veel onderdeel geworden
van het establishment. Het wordt tijd dat de maatschappelijke verhoudingen en de
machthebbers weer kritischer worden bejegend.

NIEMAND kan zeggen dat de kranten de afgelopen paar decennia er niet veel aan
hebben gedaan om de kloof met de lezer te dichten. De krant werd van een
verzuilde krant een breed platform, de onderwerpen en presentatie werden
populairder. Deze trend ging ook aan de Volkskrant niet voorbij, integendeel.
Lezers mochten zelf in de krant schrijven, de stoet columnisten werd zo
uitgebreid dat ze bijna het hele gevestigde politiek-maatschappelijke spectrum
weerspiegelden.

Zo is de krant een bont palet van meningen geworden, maar vaak van de vlotte
soort. Want om de strijd met de tv te winnen was het devies: zo kort en leuk
mogelijk. De krant moest voortaan, net als de tv, voor elk wat wils bieden.

Veel van die veranderingen betekenden een hele verbetering vergeleken met de
voorgeprogrammeerde, 'verzuurde' krant die voornamelijk weemoed uitstraalde naar
de jaren-Den Uyl. Die cultuuromslag te bewerkstelligen was a hell of a job, en
ik neem mijn petje er voor af.

Zoals Kok begin jaren negentig zijn 'ideologische veren' afschudde, zo deden
kranten als de Volkskrant dat dus ook. Bij alle journalistieke verbeteringen en
bij alle bewondering voor de enorme klus om een krant temidden van ontzuiling en
ontlezing overeind te houden, zijn hierbij een paar cruciale dingen teveel
verwaarloosd. Het eerste is dat met de ontideologisering het kind met het
badwater is weggegooid.

Met het gejubel over de verdrijving van het CDA uit de macht, en over de komst
van Paars, werd niet alleen definitief afscheid genomen van de Den
Uyl-ideologie. Tegelijk namen veel journalisten afscheid van de kritische
journalistiek. Want Den Uyl mag veel verkeerd hebben gezien, zoals de behoeften
van 'de gewone man', maar wat hij in 1973 in zijn regeringsverklaring zei was
een waar woord: 'waar visie, waar uitzicht ontbreekt, komt het volk om'.

Wie nu spreekt van 'de verloren jaren van Kok', zoals PvdA-sympathisant en
publicist Paul Scheffer onlangs in NRC Handelsblad deed, heeft wel gelijk, maar
vergeet dat er in de meeste media zelf onder Paars ook nog tal van taboes bleven
bestaan - immigratie, WAO, criminaliteit. En dat er tegelijk een kritiekloze
houding ontstond tegenover alles wat zich 'topmanager' noemde. Bij deze
verafgoding van al het nieuwe en commercieel succesvolle, bleef driekwart van de
dagbladjournalisten zich 'links' noemen. Een mens kan blijkbaar wel een keer,
maar niet twee keer van zijn geloof vallen.

Dat is jammer, want er was al vanaf 1994, zoals nu wel blijkt, voldoende reden
om Paars kritisch te volgen. Dat is te weinig gebeurd. De reden: de journalisten
hadden daartoe voor zichzelf een nieuw ideologisch kader - met 'linkse' en
'rechtse' elementen - moeten scheppen van waaruit men voortaan de gebeurtenissen
bekeek. Dat gebrek aan een nieuw maatschappijbeeld wreekt zich nu. Zonder eigen
visie en uitzicht vergroten de media eerder de onduidelijkheid dan dat ze deze
reduceren.

Zo heeft die ontideologisering ertoe geleid dat op het uithangbord van de krant
het woord 'links' weliswaar werd vervangendoor 'objectiviteit',
'onafhankelijkheid' en 'professionaliteit', maar dat de journalisten zich steeds
onzekerder voelden, en de lezer steeds meer naar de mond praatten. Ze noemden
zich nog wel 'progressief', maar leidden intussen zelf al lang een tamelijk
verburgerlijkt bestaan.

In het grootscheepse enquete-onderzoek waarop Mark Deuze vorige week is
gepromoveerd, Journalists in the Netherlands, komt een scherp beeld naar voren
van 'de doorsnee-journalist': een blanke, wat oudere man, links, niet-religieus,
afkerig van internet, die ambitieus is, dat wil zeggen niet graag met primeurs
komt maar graag wil 'duiden' in analyses.

Ook al is er het nodige af te dingen op deze studie, sommige conclusies zijn
tamelijk schokkend. Zoals deze: 'De meeste journalisten hebben weinig tot geen
contact met het publiek. De meeste tijd wordt op de redactie, achter het
computerscherm doorgebracht. De journalistiek is met andere woorden een 'gewone'
bureaubaan', aldus Deuze.

Dat is geen goed nieuws, zegt Pieter Broertjes, hoofdredacteur van de
Volkskrant, in zijn instemmende voorwoord bij Deuze's studie. Hij zoekt de
oplossing terecht in een betere opleiding en in een grotere interactie met de
lezer. Maar er is meer nodig, namelijk een nieuwe visie bij de journalist zelf.

Een ander gevolg van de ontideologisering - lees: heimelijke verburgerlijking en
verrechtsing, van de gevestigde dagbladjournalistiek - is het kwalijke
neveneffect van die op zich goede pogingen om de lezer bij de krant de
betrekken. Hierdoor is de tendens versterkt om te denken dat het nieuws (via
ANP, tv en internet) en de meningen (via de lezer en de columnisten) wel naar
die bureaustoel op de krant toekomen, en dat je er zelf niet meer op uit hoeft
te trekken.

De 'duiders' bleven zich bijna automatisch achter Paars scharen. Met als
absoluut dieptepunt de manier waarop Melkert vorig jaar door kwaliteitskranten
zoals NRC Handelsblad in bescherming werd genomen in de zaak van de ESF-fraude,
en daarbij de paar vasthoudende onderzoeksjournalisten in de kou zette.

Toch verkeerden veel 'bureaustoelers' in de overtuiging dat zij midden in de
mediamaatschappij stonden. Zij hadden immers intussen zo'n goed contact met de
eigen lezers en keken immers elke avond naar Barend & Van Dorp. De vergissing
die zij maakten was dat die eigen lezers en dat lollige tv-programma
representatief zouden zijn voor 'het volk'. Barend & Van Dorp is al lang een
gevestigde en soms zelfs oubollige show, een updated versie van het
VARA-programma Haagsche Bluf van 25 jaar geleden, en weet ook niet goed wat er
onder 'het volk' leeft. Keer op keer probeerde het presentatorentrio een 'links'
dan wel 'kritisch' vuurtje te stoken om dan te ontdekken dat men op het
verkeerde paard had gewed. Kosovo, Big Brother, Afghanistan, Maxima: elke keer
begon men ertegen te fulmineren, om vervolgens - als men doorkreeg dat 'het
volk' heel positief over deze zaken/mensen stond - de deelnemers aan Big Brother
of de verafgoders van Maxima alsnog juichend in hun programma te verwelkomen.
Want, the show must go on.

De goede tv-programma's als Barend & Witteman en de goede katernen van de
kwaliteitskranten uitgezonderd, hebben de talkshow en de 'bureaustoel' ertoe
geleid dat veel redactielokalen en zeker 'Hilversum' de afgelopen jaren zichzelf
onder een kaasstolp hebben gezet. Daaronder discussieert men 'openhartig' met
elkaar, maar volgens de lang gevestigde medianormen: altijd lachen en leuk doen,
en nooit boos worden. Alleen Mulder mocht dat, een nieuwkomer als Fortuyn niet,
laat staan 'de gewone man'. Het is een wereld van ons-kent-ons, waar alleen de
succesvollen welkom zijn en waar een laag mediagetrainde teflon om heen zit.

Waar de niet-mediagetrainde Nederlander nog het meest aan het woord komt, is op
de radio, op internet en in sommige weekbladen. Wie verbaasd is over het succes
van Fortuyn heeft niet erg goed opgelet. Studenten lezen al jaren Elsevier en
Nieuwe Revu, en lopen de collegezaal in met Metro of Spits. Wie sommige
internet-sites had bekeken of vaker naar de phone-in programma's op de radio had
geluisterd, zoals Standpunt.nl, had kunnen weten dat de burger inderdaad al lang
mondig is, en dat Het Lagerhuis daar slechts de goed-opgeleide en beleefde
variant van is.

En dat die mondige burger niet alleen een tamelijk bang geworden burger is
geworden, en een boze burger die zijn openbare ruimte terug wil, maar ook een
burger die duidelijk voor zijn mening uit wil komen. En vooral ook duidelijkheid
van de overheid verlangt. Dit betekent geenszins dat al die burgers dezelfde
'populistische' standpunten huldigen, integendeel: de verdeling tussen ja en nee
bij Standpunt.nl liggen niet zelden half-half.

Wat deze behoefte aan duidelijkheid voor de journalistiek betekent ligt voor de
hand: kom uit die bureaustoel en begeef je onder 'het volk'. Ga eens een week 's
ochtends in de file zitten en luister niet naar Radio 1 maar naar Jensen in de
Ochtend. Draai eens een week mee in een gestrest eenoudergezin. Hou
diepte-interviews met 'de gewone man' die het geld dat-ie leende om aandelen te
kopen heeft verloren door de beurscrash. Ga undercover bij Leefbaar Nederland of
de lijst-Pim Fortuyn. Of logeer eens in een verpleeghuis of bij een anoniem
gezin. Want het geheim van de oplossing, in dit geval 'de publieke opinie',
ligt, zoals Sherlock Holmes al wist, soms in 'de hond die niet blafte'. Ik weet,
het gebeurt af en toe wel degelijk en ook goed, maar niet vaak genoeg.

Er is New Journalism nodig, met als kern politieke onthullingen en 'de
documentaire op papier', zoals je die nu alleen nog in een uithoek van ons
medialandschap, op Radio 747, kunt beluisteren. Want te denken dat we nu in een
perfecte democratie leven nu iedereen over een toeter beschikt, vergist zich. In
onze mediacratie zijn indringende reportages en heldere, gefundeerde inzichten
onmisbaarder dan ooit.

Dat de krant als geheel gebaat is bij nieuwe duidelijkheid behoeft ten slotte
ook geen betoog. In de huidige mediamaatschappij vormen de media een actieve
partij, en moeten daar dus ook voor uitkomen. De kranten die zich twintig jaar
geleden bevrijdden uit het getto van de verzuiling, hebben zich sindsdien
opnieuw de gevangene gemaakt, dit keer van de illusie 'boven de partijen' te
staan. Dat is een illusie, net zoals het een illusie is dat als je gisteren
opvattingen had waar je spijt van kreeg, je er vandaag helemaal geen meer nodig
hebt.

Daarom zou het goed zijn als kwaliteitskranten zoals de Volkskrant voor 15 mei
gewoon weer een stemadvies zouden geven. Kranten als The Washington Post en The
New York Times doen dat ook. In 2000 kozen zij voor Al Gore en tegen George
Bush. Dat heeft hun respectabiliteit niet geschaad, integendeel. De lezer wil
gehoord worden, de lezer wil geen voorgeprogrammeerde en opgedrongen meningen,
maar de lezer wil wel een gefundeerd oordeel.

Henri Beunders is hoogleraar maatschappij, media en cultuur aan de Erasmus
Universiteit.

Journalisten verdringen zich rond Pim Fortuyn nadat deze was bekogeld met
taarten. FOTO GUUS DUBBELMAN - DE VOLKSKRANT

Journalistiek ; Kranten ; Media ; Pers

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              87 of 111 DOCUMENTS

                                 de Volkskrant

                                 March 14, 2002

DE VREUGDEDANS ROND DE VERWARRING

BYLINE: MARCEL VAN DAM

SECTION: Economie; Pg. E1

LENGTH: 872 words


DINSDAG schreef Maarten van Rossem op deze plaats een geruststellende column
over het lange termijn-effect van het succes van Fortuyn. Ik deel zijn opvatting
dat over vier jaar van dat succes weinig over zal zijn. In die zin geen reden
voor ongerustheid.

Ook zou ik net zo zeker als Van Rossem willen zijn dat er geen sprake is van het
falen van ons democratisch bestel. Niet omdat ik Fortuyn als een gevaar voor de
democratie zie. Hij is geen anti-democraat en ik geloof ook niet dat een
meerderheid van zijn aanhang dat is.

Maar de democratie is meer dan eens in de vier jaar verkiezingen. Wezenlijk
onderdeel is het betrekken van het volk bij de politiek als marktplaats van
meningen. En een democratie heeft weinig betekenis zonder respect voor de
rechten en opvattingen van minderheden. Op beide punten lijkt er sprake van een
crisis.

De politieke marktplaats krijgt vanouds vorm door middel van politieke partijen
en de media. Zij zijn intermediair tussen regering en burgerij en zijn daarbij
van elkaar afhankelijk. Beide falen in het vervullen van die functie.

Politieke partijen zijn al jaren in verval. Ze dienen voornamelijk nog voor het
maken van een politieke carriere. De intermediaire taak wordt nauwelijks nog
serieus genomen. Op zijn best slaagt men er in professionals uit belangengroepen
te mobiliseren om een bijdrage te leveren aan de beleidsvorming. De gewone
burgerij wordt nauwelijks gehoord, laat staan dat er tussentijds verantwoording
wordt afgelegd. Politiek is verworden tot een zaak van politici. Het is een
gesloten circuit waarin effectiviteit het als norm gewonnen heeft van affectie.
De politiek houdt niet meer van mensen, dus houden mensen niet meer van de
politiek.

De teloorgang van de politieke partijen heeft politici meer afhankelijk gemaakt
van de media. Dat zou nog niet zo erg zijn geweest als de rol van de media als
intermediair tussen politiek en burgers niet ook ingrijpend was gewijzigd. Bij
de media is net als bij de politieke partijen het resultaat, het scoren,
belangrijker geworden dan de opdracht, de roeping of de norm. Dat is geen
beschuldiging, maar een feit. Een feit met verstrekkende gevolgen voor de
politiek als marktplaats.

In onze complexe samenleving zijn de complexe problemen alleen met complexe
oplossingen te verhelpen. Van Rossem noemde het voorbeeld van de wachtlijsten in
de gezondheidszorg. Die zijn ontstaan door bezuinigingen in de jaren tachtig en
begin jaren negentig, bijvoorbeeld bij de opleiding van medisch specialisten.
Hoeveel geld er ook in de zorg wordt gepompt, vanwege de lange opleidingstijd
zijn er pas over een jaar of tien weer genoeg specialisten om de wachtlijsten
weg te werken. Toch denken negen van de tien kiezers dat de wachtlijsten in de
zorg de schuld zijn van paars.

De reden is dat het een lang en saai artikel of programma vergt om de
complexiteit van het probleem duidelijk te maken. Daar hoeft een redacteur bij
een krant of tv-station niet mee aan te komen in een tijd dat de media elkaar
scherp beconcurreren. Bovendien: waarom zouden ze? Politici zelf zetten het
probleem neer met de one-liner 'private rijkdom en publieke armoede'.

Amusement, opwinding, ruzie, persoonlijke drama's, daar wordt mee gescoord. Het
verschijnsel - Fortuyn heeft geleid tot een soort vreugdedans rond de
verwarring. Het leek zo saai te worden en het werd zo leuk. Er heeft zich een
nieuw soort journalistieke cultuur gevestigd, waarin het lijsttrekkersdebat
tussen Pim Fortuyn en de rest van de politiek past. Een soort bokswedstrijd
waarbij de oppositie en de regeringspartijen verrassend met de handen aan elkaar
werden geklonken om zich gezamenlijk te verdedigen tegen Fortuyn. Zeker,
adembenemende televisie, maar ook een knock out voor de democratie.

Fortuyn heeft de meeste stemmen te danken aan zijn uitspraken over
vreemdelingen, allochtonen en de islam. Daarmee heeft hij golven van afkeer en
regelrechte haat manifest gemaakt tegen meer dan een miljoen Nederlanders. Hoe
virulent die haat is bleek mij deze week toen de VARA overspoeld werd door 'hate
mail' naar aanleiding van mijn stelling in het programma Het Lagerhuis dat
politieke partijen nog voor de verkiezingen zouden moeten uitspreken of zij
willen regeren met Fortuyn. De geest is uit de fles en die komt er voorlopig
niet meer in.

Het merkwaardige is dat er bij heel veel mensen in de media en de politiek de
neiging bestaat om de ernst van dat feit onder te schoffelen. Met drogredenen
wordt geprobeerd om de uitspraken van Fortuyn minder relevant te maken. Zoals
door minister De Grave, die van mening bleek dat een groot aantal stemmen op
Fortuyn voldoende legitimatie is om met hem te gaan regeren. Met andere woorden:
een opvatting wordt minder abject als die door voldoende mensen wordt gedeeld.
Of door Wiegel die vindt dat we Fortuyn niet zo serieus moeten nemen, omdat de
soep niet zo heet zal worden gegeten als die wordt opgediend. Terwijl de man
zelf niet nalaat te verzekeren dat hij zegt wat hij denkt en doet wat hij zegt.
Ik kan er niets aan doen, maar ik geloof hem op zijn woord.

Verkiezingen ; Politieke partijen ; Recht ; Politiek en Staat ; Staatsrecht ;
Gemeenten ; Binnenlandse Politiek ; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              88 of 111 DOCUMENTS

                                 de Volkskrant

                                 March 7, 2002

Veronica?

BYLINE: SANDER VAN DER PLOEG

SECTION: de Voorkant; Pg. V1

LENGTH: 410 words


Veronica keert dankzij samenwerking met MTV vanaf 1 september terug op tv. Is de
omroep nog wel keihard de lekkerste?

Jeroen van Inkel, dj en oud-Veronica-coryfee: 'Het Veronica-gevoel bestaat nog
wel, ik merk het hier bij Radio 538. Bij de HMG werd dit gevoel om zeep
geholpen. Veronica is wars van autoriteit en HMG wil juist de touwtjes in handen
houden. RTL4 was een bloemetjesjurkzender, maar ging een steeds meer
Veronica-achtige programmering voeren. Zo liep men elkaar bij HMG in de weg. Ik
hoop dat Veronica haar lesje heeft geleerd en nu haar eigen gezicht behoudt.

Voorlopig blijf ik bij Radio 538, alleen als Veronica weer een groot succes
wordt, zou ik een terugkeer kunnen overwegen. Maar als ze weer met die boot in
de weer gaan, houdt het voor mij snel op. Teruggrijpen op het verleden heeft
geen enkele zin.'

Rob Out, oud-algemeen directeur Veronica: 'Ik ben tweeenhalf jaar geleden
afgetreden en ik wil niets meer met Veronica te maken hebben. Goedemiddag.'

Willem van der Meer de Walcheren, voorzitter Vereniging Veronica, op
www.veronica.nl: 'Het is van het allergrootste belang dat Veronica binnen de
samenwerking met MTV volledige autonomie heeft. De gesprekken met MTV bieden
hoop op een succesvolle toekomst.'

Hidde Zwaagstra van Media Edge, adviseert bedrijven inzake etherreclame: 'Om te
beginnen ben ik blij dat Veronica terugkeert in de ether, maar toch maak ik mij
zorgen. MTV heeft al TMF en als daar Veronica bij komt, zal dat ten koste gaan
van het scherp geprofileerde merk TMF. Dat zal ook gelden voor Veronica. Firecom
is het moederbedrijf van MTV en heeft laten doorschemeren dat in Nederland MTV,
TMF en Veronica alle hun eigen kanaal krijgen. In de praktijk zal het wel zo
uitpakken, dat TMF en Veronica een kanaal moeten delen. Dat zullen beide zenders
absoluut niet leuk vinden. Maar Veronica heeft niet zoveel te willen. Als ze nu
niet terugkeert in de ether, zal het nooit meer lukken.'

Joop van der Reijden, oud-voorzitter Vereniging Veronica: 'Ik ben een gewone
burger en heb niets meer te melden over Veronica. Maar als de onderhandelingen
met SBS succesvol waren verlopen, was daar een betere oplossing uit voortgekomen
dan welk ander alternatief ook - dus ook MTV.

Het bestuur had destijds een andere mening dan ik over de
onderhandelingsmethode. Nu zeggen de media dat ik voor de mislukking
verantwoordelijk ben, maar daar klopt niets van.'

Commerciele zenders ; Media ; Omroep

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              89 of 111 DOCUMENTS

                                 de Volkskrant

                               February 28, 2002

Straatvechter Godett verdeelt Antillen met greep naar de macht

BYLINE: VAN ONZE VERSLAGGEVER STIEVEN RAMDHARIE

SECTION: Binnenland; Pg. 6

LENGTH: 716 words

DATELINE: AMSTERDAM


De Antillen krijgen waarschijnlijk Anthony Godett als nieuwe premier. Een
kleurrijk figuur, zoveel is zeker. Sommigen zien in hem een corrupte politicus.
'Ik houd mijn hart vast.'

'Corruptie bij je moeder!', snauwde hij vorig jaar nog naar een politieke
tegenstander in de eilandsraad van CuraCao. Anthony Godett, volksman die thans
Antilliaans premier kan worden, werd meteen door de gezaghebber van het eiland
beticht van vulgair taalgebruik. Van een andere politicus, nota bene een
coalitiegenoot, vroeg hij zich af of meneer niet met insecticide was bespoten.

Terstond had de leider van Frente Obrero Liberashon (FOL) de kwalificatie
'dieptepunt in de parlementaire geschiedenis' op zijn naam staan. En dan zijn er
nog de beschuldigingen van vriendjespolitiek en de talloze corruptieschandalen
waarin zijn FOL-bestuurders verwikkeld zijn. Deze Anthony Godett, zoon van de
bekende vakbondsleider Wilson 'Pappa' Godett, komt straks op visite in Den Haag
bij koningin Beatrix. Of bij premier Kok.

'Wie zegt dat je een universitaire titel moet hebben om premier te worden?',
vraagt parlementarier Richenel Look van Godetts FOL. 'Ik heb hem hoog staan. Hij
is geliefd en hij heeft bewezen dat je niet met woorden alleen politiek moet
bedrijven.'

Maar voormalig FOL-voorman Stanley Brown ziet een kabinet-Godett uitlopen op een
miskleun. Brown: 'Het gevaarlijke van de FOL is dat ze zich hebben
geidentificeerd met zakenlieden die geen goede geur verspreiden. Het zijn geen
koosjere jongens. En ze willen wat terug hebben. Nu gaan ze Godett plukken.'

Zo'n 33 jaar zijn er voorbijgegaan sinds de zwarte revolte van vader Godett door
mariniers moest worden bedwongen. Nu kan Antony Godett als eerste volksjongen de
hoogste functie bekleden in Fort Amsterdam. Dinsdag begon zijn partijgenoot Eus
Anthony aan de formatie van een FOL-regering. Vrijwel alle Antilliaanse partijen
zijn bereid een kabinet met Godett te vormen en het premierschap kan hem niet
meer ontgaan. Met ruim 15 duizend stemmen achter zich, goed voor vijf
Statenzetels, is Godett sinds de verkiezingen van januari de grootste politieke
factor in Willemstad.

De oud-bestuurder van CuraCao, ooit ambtenaar bij Openbare Werken, kan straks
als premier eindelijk tegen het IMF roepen dat hij de bezuinigingen zat is. Of
tegen Den Haag zeggen dat ze snel met geld over de brug moeten komen. 'We zullen
nu zien of hij het land kan besturen of dat het een rommeltje wordt', betoogt
Lucille Wout (PAR), oud-minister in het kabinet-Pourier. 'Er is schijnbaar
draagvlak voor dit leiderschap. Dit is de wil van het volk en ook Nederland zal
met hem moeten dealen.'

Brown: 'Vooral voor de FOL is dit genoegdoening. Zijn premierschap schept
perspectieven voor de gewone man. Zo van: mijn zoon kan het ook worden.' Godetts
greep naar de macht vindt plaats ondanks talloze schandalen in het afgelopen
jaar. FOL-bestuurders werden beschuldigd van vriendjespolitiek en corruptie. Een
van de belangrijkste adviseurs van Godett werd veroordeeld.

Ook zijn er verhalen dat obscure zakenlui zijn dure verkiezingscampagne hebben
bekostigd. Midden vorig jaar werd de FOL uit de landsregering en het bestuur van
CuraCao gezet, omdat de coalitiepartners PAR en PNP Godetts
'straatvechtersgedrag' en de schandalen beu waren.

De oude revolutionair Brown, die wil dat de Antillen een provincie worden van
Nederland, vindt het te makkelijk om de FOL-leider af te schilderen als een
corrupte, domme jongen. 'Hij is niet erg goed geschoold. Maar omdat hij een
zwarte volksjongen is met niet meer dan mavo moet er niet geringschattend over
hem worden gedaan. Zijn overwinning toont zijn intelligentie. Hij is ook niet de
meest corrupte politicus van CuraCao. Het gaat om de mensen om hem heen.'

Wout: 'Ik houd mijn hart vast. De kans is groot dat het saneringsbeleid van de
laatste jaren voor niets is geweest. Ik zal mijn mond opendoen als het mij te
gortig wordt.' Maar FOL-parlementarier Look snapt die vrees niet.

Look is 27 jaar politieagent geweest, de enige politieman die het ooit schopte
tot Statenlid. 'U denkt toch niet dat ik dit soort praktijken als oud-agent zou
toestaan in mijn partij? Meneer, we zijn geen stelletje boeven.'

Verkiezingen ; Binnenlandse politiek ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              90 of 111 DOCUMENTS

                                 de Volkskrant

                               February 27, 2002

Financiele coach nog lastig te herkennen

BYLINE: DOOR ANNEMIEKE DIEKMAN

SECTION: Economie; Pg. 16

LENGTH: 1038 words


In het wereldje van adviseurs figureert sinds enige tijd ook de 'financiele
coach'. Heeft deze coach de particulier wat nieuws te bieden of is het gewoon
een modieuze andere naam voor een tussenpersoon of financieel planner? 'Goed
screenen blijft in ieder geval belangrijk', zegt de Consumentenbond.

Het fenomeen financiele coaching is over komen waaien uit de Verenigde Staten.
Daar is de personal coach geheel ingeburgerd: hij brengt de auto naar de garage
en maakt de afspraak met de tandarts. Maar vooral financieel moeten Amerikanen
veel zelf regelen, zoals pensioen en verzekeringen. Financiele coaching - het
organiseren, structureren en begeleiden van iemands financiele beslommeringen -
heeft in de VS dan ook een hoge vlucht genomen.

Maar ook de Nederlandse consument wordt geconfronteerd met steeds complexere
financiele vragen. Door de afbrokkelende sociale zekerheid, de individualisering
en de gestegen welvaart moeten steeds meer mensen nadenken over aanvullende
pensioenen, WAO-gaten, sparen en beleggen. Met een spaarpotje voor vakantie en
een voor onvoorziene uitgaven kom je er al lang niet meer.

Daarom stijgt ook hier vraag naar breed georienteerde adviseurs die antwoord
hebben op financiele vragen van allerlei allooi, zoals pensioen, fiscaliteiten,
verzekeringen, maar ook boedelscheiding, zorg voor de nabestaanden en
arbeidsongeschiktheid.

Die toegenomen vraag laat zich lastig vertalen in cijfers. De adviseurs hebben
het naar eigen zeggen heel druk, kunnen amper personeel krijgen om uit te
breiden. Ook zien zij veel klanten van grote banken komen. 'Mensen willen bij de
balie niet afgescheept worden met een folder over een koopsompolis. Ze zijn daar
niet langer tevreden mee, zeker nu in het nieuwe belastingstelsel veel is
veranderd', aldus Kees van de Kerk, marketing manager bij De Hypotheker. 'Dat
zie je bijvoorbeeld bij ABN Amro, dat de koopsomproductie in 2001 met 20 procent
tot 335 miljoen euro zag dalen.'

De financiele coach lijkt de aangewezen persoon voor meer toegespitst financieel
advies, maar wat biedt hij de klant nu meer dan een andere financiele adviseur?

'Het belangrijkste verschil ligt in de klantgerichtheid', aldus Van de Kerk. De
Hypotheker werft sinds 2000 met de dienst De Financiele Coach, die dit jaar
wordt uitgebreid tot alle 125 vestigingen.

'Wij gaan niet, zoals tussenpersonen en banken, uit van een financieel product
dat wij graag willen verkopen, maar van de persoonlijke wensen en mogelijkheden
van de klant', aldus Verkerk. 'Goede begeleiding in meerdere gesprekken is
hierbij essentieel. En wij blijven de klant volgen, ook nadat het financieel
plan is opgesteld. Wij attenderen mensen die voor een hypotheek komen erop, dat
er meer komt kijken bij het regelen van hun financiele zaken.'

Maar De Hypotheker ontkomt natuurlijk niet aan het verkopen van producten, want
de organisatie werkt op provisiebasis, wat betekent dat zij een vergoeding
krijgt van de financiele instellingen voor verkochte verzekerings-, beleggings-
of andere producten.

'Wij werken samen met meer dan honderd Nederlandse en Belgische partijen, dus
wij kunnen de klant onafhankelijkheid garanderen en hem datgene bieden wat het
beste overeenkomt met zijn wensen en risicoprofiel', zegt Van de Kerk. 'Het
concept van de financiele coach is met name ook bedoeld voor Jan Modaal. De
grote massa wil niet betalen voor advies op uurbasis. Daarom is het advies dat
onze coach geeft, gratis.'

Andere adviseurs die zich financiele coach noemen, werken echter vaak wel op
uurtarief. Doordat zij niet op provisiebasis werken, zijn ze niet gebonden aan
de verkoop van allerlei producten. Het gaat meestal om kleinere kantoren of
eenmanszaken. Ook zij werken erg klantgericht en proberen een langdurige
vertrouwensrelatie met hun clienten op te bouwen. 'De klant kan bij wijze van
spreken zijn gesloten enveloppen bij ons deponeren', zegt Marc van der Vuurst,
adviseur bij Poundwise Financial Coaching in Amsterdam.

'Wij zijn geen productverkopers, maar begeleiden een klant intensief bij zijn
financiele perikelen. Een goed fiscaal advies heeft bijvoorbeeld niets met een
product te maken. De klanten die wij krijgen, zijn zich er van bewust dat een
goed advies geld kost, en willen daarvoor betalen. Ons uurtarief is 90 euro. Het
intake-gesprek is gratis. In principe kan iedereen bij ons terecht, maar in de
praktijk is het wel de wat meer vermogende particulier die naar ons toekomt.'

De markt van financiele adviseurs is volgens Van der Vuurst weinig transparant.
'Hoe weet je nu als klant of iemand die zich financiele planner of coach noemt
niet vlak daarvoor het bordje met verzekeringstussenpersoon heeft weggehaald?'
Zo zou er meer duidelijkheid moeten komen over het opleidingsniveau van de
adviseurs. 'Ik snap niet dat mensen zonder fiscale achtergrond uberhaupt
financieel advies kunnen geven.'

De ondoorzichtige markt maakt het lastig een goede financiele coach te
herkennen, al onderscheidt hij zich qua aanpak en werkwijze van andere
financiele planners. Daar komt bij dat iedereen met twee jaar ervaring zich
planner of coach mag noemen.

De Consumentenbond pleit dan ook voor een grotere herkenbaarheid en meer
transparantie. Volgens de bond staat de financiele planning nog in de
kinderschoenen, of het nu om een coach, planner of tussenpersoon gaat. 'Het is
lastig voor de particulier om te bepalen of echt alle mogelijkheden worden
afgewogen, en of het daadwerkelijk om een onafhankelijk advies gaat', aldus
woordvoerder Cecile Nijkamp. De nieuwe gedragscode voor tussenpersonen, Gidi,
die vorig jaar van kracht is geworden, geeft de klant nu in ieder geval meer
duidelijkheid over de partijen waarmee een tussenpersoon samenwerkt en hoe de
handelswijze van de adviseur is. Maar tussenpersonen zijn niet verplicht om de
code te volgen.

'Het blijft dus belangrijk iemand zelf goed te screenen', benadrukt Nijkamp.
'Waartoe is iemand bevoegd, hoe staat het met beloning en opleiding? Zo mag niet
iedereen beleggingsadvies geven. Want daar is een opleiding van minimaal twee
jaar voor vereist.'

Illustratie Peter van Hugten

Dienstverlenende beroepen ; Loon en inkomen ; Economie ; Sociale Economie ;
Beroepsgroepen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              91 of 111 DOCUMENTS

                                 de Volkskrant

                               February 19, 2002

EU stelt sancties in tegen Zimbabwe

BYLINE: VAN ONZE CORRESPONDENT GEERT-JAN BOGAERTS

SECTION: Voorpagina; Pg. 1

LENGTH: 369 words

DATELINE: BRUSSEL


De Europese Unie heeft maandag sancties afgekondigd tegen de regering van
Zimbabwe. Ook trekt de EU haar dertig leden tellende missie terug die toezicht
moest houden op de presidentsverkiezingen die volgende maand worden gehouden.

De maatregelen volgen op het besluit van de Zimbabwaanse regering om het hoofd
van de EU-missie, de Zweed Pierre Schori, het land uit te zetten.

De EU bevriest de banktegoeden die president Mugabe en twintig trouwe
medewerkers en regeringsleden aanhouden in Europa. Ook wordt deze groep de
toegang tot Europa ontzegd. Het derde onderdeel van de sancties is een volledig
wapenembargo. De Zimbabwaanse minister van Informatie noemde gisteravond de
sancties 'georganiseerd economisch terrorisme'.

Minister Van Aartsen van Buitenlandse Zaken zei 'geen vrije en faire
verkiezingen' meer te verwachten, nu niet alleen de waarnemers maar ook de pers
geen mogelijkheid krijgen om de verkiezingen bij te wonen.

Missieleider Schori werd dit weekeinde Zimbabwe uitgezet omdat zijn accreditatie
niet in orde zou zijn. Mugabe verweet hem en de hele EU bovendien politieke
arrogantie. De president had al eerder laten weten dat waarnemers uit zes
EU-landen, waaronder Nederland, niet welkom zouden zijn omdat ze te kritisch
tegenover zijn regime en te vriendelijk voor de oppositie zijn.

Mugabe heeft de laatste twee jaar veel maatregelen genomen die de
bewegingsvrijheid van de oppositie beperken en de vrijheid van meningsuiting
belemmeren. Opponenten van het regime worden zonder vorm van proces opgepakt en
vermoord.

De EU richt haar sancties alleen tegen 'hen die de EU verantwoordelijk acht voor
het geweld, de mensenrechtenschendingen en de preventie van vrije en eerlijke
verkiezingen'. Ze zijn niet bedoeld 'om de gewone burgers van Zimbabwe schade te
berokkenen'.

Sommige EU-landen twijfelden gisteren tot het laatste moment over de sancties,
vooral vanwege het feit dat veel Afrikaanse landen er weinig heil in zien. 'Maar
niets doen zou onacceptabel zijn', zei de Belgische minister Michel.

Binnenlandse politiek ; Buitenlandse betrekkingen ; Handelsboycot ; Verkiezingen
; Recht ; Politiek en Staat ; Staatsrecht ; Economie ; Internationale Economie

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              92 of 111 DOCUMENTS

                                 de Volkskrant

                               February 13, 2002

DE MAN DIE NERGENS BIJ HOORT

BYLINE: KEES SCHUYT

SECTION: de Voorkant; Pg. 9

LENGTH: 892 words


ELF JAAR geleden, op 14 februari 1991, hield prof. dr. W.S.P. Fortuyn zijn
inaugurele rede, getiteld 'Een toekomst zonder ambtenaren' aan de Erasmus
Universiteit van Rotterdam. Fortuyn was benoemd op de Albeda-leerstoel. Hij
begon zoals vele bijzondere hoogleraren met een deeltijdse aanstelling. Velen
van hen eindigen als gewone full prof. Met de benoeming en de oratie was, gezien
zijn vroegere wetenschappelijke publicaties, niets mis.

Ik heb de oratie er nog eens op nageslagen. Hij bevatte een adequate, maar niet
verrassende analyse van de rol van de overheid en een pleidooi voor de door
velen toen gewenste herorientering van die rol. Enkele aldaar geventileerde
opvattingen klinken nu, na zijn politieke opgang en de daarmee gepaard gaande
commotie, bekend in de oren. Een citaat: 'Een lange traditie van
consensusvorming heeft ons gemaakt tot ware specialisten in het dempen van
conflicten (...) Het hanteren van een conflict door het uitdiepen van
verschillen van inzicht en beleving behoort niet tot de sterkste kanten van onze
cultuur. Meningsverschil wordt gelijk gesteld aan ruzie'.

Halverwege de oratie valt hij Zijderveld bij om 'het formeel democratische gat'
op te vullen met een hernieuwd beroep op het maatschappelijke middenveld. Een
typisch CDA-geluid. De latere Fortuyn wordt zichtbaar in enkele radicale
voorstellen zoals afschaffing van het ambtenarenreglement en de
ambtenarenrechter en opheffing van de wachtgeldregeling voor ambtenaren.

So far, so good. Als Fortuyn de gebruikelijke route had gevolgd en gewoon
hoogleraar was geworden aan een van onze universiteiten, zou hij nu wellicht
kandidaat-minister zijn geweest voor het CDA. Wat mij daarom bijzonder
intrigeert is de vraag: Hoe heeft het zo ver kunnen komen? Van een gewone vent
met een paar opvallende eigenschappen tot een buitensporig en ongenuanceerd
politicus. Was hij altijd al zo, zoals velen beweren, of zou zijn carriere heel
anders hebben kunnen lopen? We weten het niet. Alles went, behalve een
non-event.

Van een afstand bekeken valt mij iets bijzonders op. Van zijn eerste
wetenschappelijke opdracht heeft hij niets gemaakt. Zo vaak gebeurt het niet dat
aan mensen bij gebrek aan prestaties hun professorstitel wordt ontnomen. De
meeste blijven zitten op het fluweel van hun toga. In plaats van serieus
wetenschappelijk onderzoek te doen, ging hij columns schrijven. Dat is een
gevaarlijk genre, zeker voor wetenschapsbeoefenaren. In plaats van de nuance te
zoeken, kun je ongestoord uithalen en ongenuanceerd er op los schrijven. Dat
wordt zelfs gewaardeerd. Je krijgt veel applaus dat je aanziet voor instemming.
Veel columnisten worden gretige moralisten. Dat is nog niet zo erg als die
columnisten zich maar houden bij hun kleine hoekje in de krant.

Maar de volgende stap - verleidelijk vanwege de inmiddels verkregen naam en
bijval - is nog gevaarlijker voor je karakter: de stap van moralist naar
politicus. Heel veel politici zijn ijdeltuiten en Fortuyn is geen uitzondering
op deze regel. Bij hem zie je de uitvergroting van eigenschappen die je bij
anderen, nog net ingehouden, ook ziet. Maar er is een groot verschil met andere
politici en dat is zijn grote aantrekkingskracht op het gewone publiek (goed
voor 22 zetels).

Komt dat omdat hij zegt wat hij denkt? Omdat opgekropte racistische gevoelens
geen uitweg krijgen in de gewone politiek? Omdat hij op een onconventionele
manier de consensusdemocratie te lijf gaat? Ik geloof van al deze redenen niets.
Het geheim van Fortuyns aantrekkingskracht ligt naar mijn mening in het feit dat
vele gewone burgers zich kunnen identificeren met 'de man die nergens bij
hoort'.

De gewone politieke partijen hebben hun aantrekkingskracht verloren. Bijna
niemand kan zich nog ten volle identificeren met de bestaande politieke partijen
- een veeg teken voor de huidige politiek. Vele andere gevestigde instellingen,
inclusief die van het middenveld, trekken ook niet meer aan. Zo staan vele
burgers in de kou en voelen zich buitengesloten. Het zijn nergenshuizers,
politieke dak -en thuislozen. Dat is historisch gezien een niet ongevaarlijke
situatie. Het opkomend nationaal-socialisme in Duitsland moest het in de jaren
dertig ook hebben van de geisoleerd geraakte, snel gefrustreerde kleine man.
'Was nun, kleine Mann?'

Voeg bij deze maatschappelijke conditie een rijke retoriek. Daarover beschikt
Fortuyn als geen ander. Maatschappelijke identificatieprocessen slagen veel
beter via retoriek dan via een abstract beroep op 'normen en waarden' van het
CDA of via het rationele eigenbelang van VVD en PvdA. De taal van Fortuyn is
simpel, helder, direct en vol verborgen emoties. Het is de sleutel van zijn
verwachte succes, dat bij hem zal blijven ten koste van Leefbaar Nederland.

Het wordt tijd dat we ons rekenschap geven van de retoriek van Fortuyn, want
retoriek is een tweesnijdend zwaard. We kunnen niet zonder, maar het blijft
gevaarlijk spul. Of zoals de taalfilosoof Kenneth Burke naar aanleiding van de
Tweede Wereldoorlog opmerkte: 'How can a world with rhetoric stay decent? How
can a world without it exist at all?' Kom op, gevestigde politici, het wordt
tijd om wakker te worden.

Politieke partijen ; Discriminatie ; Recht ; Criminaliteit ; Delicten ; Politiek
en Staat ; Staatsrecht ; Gemeenten ; Binnenlandse Politiek ; Lokale Politiek

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              93 of 111 DOCUMENTS

                                 de Volkskrant

                               February 12, 2002

Opiniedweiling

BYLINE: PAUL BRILL

SECTION: Media; Pg. 15

LENGTH: 470 words


De stem des volks - in vroeger tijden registreerde de omroep die door middel van
het straatinterview, maar dat journalistieke genre is in deze interactieve tijd
uit de mode geraakt. De meningen van de gewone man worden tegenwoordig gepeild
per telefoon, sms en e-mail. Een ding is echter niet veranderd: je weet
eigenlijk nooit wat die meningen waard zijn. En er is nog een constante: in
Hilversum vinden ze alles best, zolang ze zelf maar niet worden overstemd.

Een ergerniswekkend voorbeeld is Stand.nl. Dit NCRV-programma is al enige tijd
's middags van half twee tot twee uur op de radio te beluisteren. Vorige week
zijn er bij wijze van proef twee camera's opgesteld in de radiostudio, en die
staan er sinds gisteren permanent, zodat ook de televisiekijker dagelijks kan
meegenieten. De formule is simpel: er is een actuele stelling, waarover eerst
een gast zijn licht laat schijnen en waarop vervolgens de luisteraars kunnen
reageren. Op de televisie loopt een band mee met ontvangen sms-berichten.

Het programma wordt doorgaans gepresenteerd door de jonge ouderling Sjors
Frohlich, die meent de mensen aan de telefoon te moeten bejegenen met een
amechtig soort ongenaakbaarheid. Wie zich waagt aan een kanttekening bij de
stelling wordt bars tot de orde geroepen: het is ja of nee. Wie een kleine
uitleg probeert te geven wordt onverbiddelijk weggedraaid: acht seconden is mooi
genoeg.

Het is een benadering die voor een hoge omloopsnelheid zorgt, maar die tevens
maakt dat de kwaliteit van de reacties daaraan omgekeerd evenredig is.
Weldenkende mensen laten zich niet op deze manier afpoeieren, dus die zullen
niet zo snel bellen. Onder de volhouders domineren de betweters en de
querulanten. Waardoor de presentator weer een extra reden heeft om een
onzakelijk standpunt met een ongeduldige grimas aan te horen.

Gast in de uitzending van gisteren was David Pinto, de ex-VVD'er annex
ex-PvdA'er annex ex-D66'er die zichzelf wel een geschikte opvolger van Pim
Fortuyn acht als lijsttrekker van Leefbaar Nederland. Hij had zichtbaar veel
pret om Frohlichs hardhandige aanpak van het klootjesvolk aan de telefoon. Het
standpunt van de meeste respondenten stemde hem wellicht minder vrolijk: 70
procent vond dat Fortuyn de vaandeldrager van Leefbaar Nederland moet blijven.

Maar ach, dat soort cijfers beklijft niet lang, zeker niet wanneer op dezelfde
dag eerst 2Vandaag, vervolgens Netwerk en tenslotte ook nog eens Nova met een
bliksemenquete komen aanzetten. Allemaal onderzoekjes die een eigen insteek
hebben, met als gevolg dat er per saldo meer verwarring wordt gezaaid dan
inzicht geboden. Dan heeft het toch meer zin om, zoals Barend & Witteman deed,
vijf afdelingsvoorzitters uit te nodigen voor een gesprek dat uit meer dan twee
zinnen mag bestaan.

Radio ; Media ; Omroep

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              94 of 111 DOCUMENTS

                                 de Volkskrant

                                February 9, 2002

Speldje

BYLINE: ZALTBOMMEL KARIN VAN BENSCHOP

SECTION: U pagina; Pg. 19

LENGTH: 182 words


Voor mij volstaat de plechtigheid. Een hele zaterdag herhalingen van Het
Huwelijk levert alleen maar journalisten op die onbenullige details brengen of
het zoeken naar details die toch echt wel een controverse zijn. Terwijl een
belangwekkend detail op een presenteerblaadje werd aangeboden. Nelson Mandela
droeg een aidsspeldje. In zijn land is dat een politieke daad! President en
ANC-broeder Mbeki ontkent nog steeds de ramp die er in Zuid-Afrika plaats heeft.

Ik roep Kok en alle andere hoogwaardigheidsbekleders op om een vorm te vinden om
de Zuid-Afrikaanse regering onder druk te zetten om niet langer de kop in het
zand te steken. De bestrijding van hiv/aids en de vervolging van maagden (lees:
kinder)verkrachters moet aangepakt worden. Voor het gewone volk is er het Nelson
Mandela Kinderfonds, dat geld inzamelt voor projecten die de kwaliteit van
kinderlevens verbetert. Ideetje voor het Oranjefonds? Zijn de gewaardeerde
gasten meneer en mevrouw Mandela niet voor niks naar Amsterdam gekomen.

Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              95 of 111 DOCUMENTS

                                 de Volkskrant

                                February 9, 2002

Tussen allo en auto

BYLINE: TEKST BEN HAVEMAN

SECTION: Magazine; Pg. 13

LENGTH: 1150 words


Twee culturen in een gezin. Hoezo, de multi-culturele samenleving doodver
klaard? 'Multi culti' is geen jas die je weg gooit. Hier zijn de mengkinderen
van het koninkrijk: raad uit welk land een van de ouders komt.

Weg met couscous en kouseband, leve boerenkool en griesmeelpudding. Met een
beetje kwaaie wil en een snuifje sim-plisme is zo het gebaar uit te leggen
waarmee kopstukken van zowel cda als vvd het begrip 'multiculturele samenleving'
met een vies gezicht naar de afvalemmer hebben verwezen. Spuugbenauwd voor
messenslijpers van het merk Fortuyn.

Mul-ti-cul-tu-reel: opeens wordt de term onbruikbaar, onzinnig gevonden. Kunnen
er bij ons in Holland wel verschillende culturen naast elkaar bestaan?
Kletskoek, zeggen de liberalen nu: we kennen maar een dominante cultuur in
Nederland en d!e moeten we handhaven. Mannen van de gestampte pot, ouwe jongens
krentenbrood; en zet maar op rekening van de zaak.

Oorlog in de keuken van de integratie, om dat beeld nog maar even te misbruiken.
Pannen vliegen ons om de oren, terwijl juist op het menu van het zo bejubelde
fusion-restaurant varieteiten van de oosterse keuken met mediterrane
heerlijkheden perfect heten samen te gaan. Italiaans raffinement samen op een
bordje met Thaise componenten. Zo'n mix levert een volkomen nieuw gerecht op,
een beetje culi raakt er van over zijn toeren. En zo ongeveer moeten we volgens
de liefhebbers van symboliek ook het verschijnsel van de Nieuwe Nederlander maar
duiden: het kind dat twee zielen in zijn borst herbergt, twee culturen in zich
verenigt. Half allochtoon, half autoch toon. Mengkinderen, zijn die niet de ware
exponenten van de multiculturele samenleving? De multiculturele samen leving kan
nog zo worden dood verklaard, maar zo bezien is de multiculturele samenleving
net zo min weg te poetsen als de driftaanvallen van Pim Fortuyn dat zijn. De
multiculturele samenleving is geen half versleten jas die je meegeeft aan het
Leger des Heils.

Halverwege deze eeuw zal Nederland evenveel allochtonen tellen als 'gewone'
Nederlanders. Het Centraal Bureau voor de Statistiek heeft dit berekend, maar
hoe groot het leger dan is dat uit Nieuwe (halfhalf) Nederlanders bestaat, is
lastiger in kaart te brengen. De multiculturele versmelting zal het straatbeeld
meer en meer gaan kleuren, dat staat vast. En tussen twee fronten maken al die
gemengde nieuwkomers een verplichte spagaat die niet altijd te benijden valt;
juist nu het vernisje van verdraagzaamheid sinds 11 september is afgebladderd.

Een front veronderstelt oorlog en ieders front zit tussen andermans oren, maar
niet alleen daar. Je mag sinds kort hardop zeggen dat straatroof in Rotterdam
het monopolie is van allochtone etters, zonder voor racist te worden
uitgekreten. Je hoeft niet langer te fluisteren dat jeugdbendes die
treinreizigers van Amsterdam naar Schiphol (en van Amsterdam naar Zandvoort)
terroriseren, vooral uit Marokkanen bestaan. Er rust ook geen taboe meer op de
feitelijke vaststelling dat Nederland criminaliteit uit Cura ao importeert, en
niet alleen uit Cura ao.

Kreunt onze tolerantie onder de last van achterstallig onderhoud, zoals Paul
Scheffer ons in NRC-Handelsblad al twee jaar geleden voorhield? Vormen 'enorme
aantallen achterblijvers en kanslozen' uit de etnische minderheden inderdaad de
grootste bedreiging voor de maatschappelijk vrede in het Nederland van de 21ste
eeuw? Wie geen poep in z'n ogen heeft, ziet hoe zich in ons gedoogklimaat een
multicultureel drama voltrekt, waar geen verplichte inburgeringscursus tegenop
kan: daar kwam het betoog van Scheffer zo'n beetje op neer.

Politiek correct Nederland kreeg het later nog scherper ingepeperd door filosoof
Jaffe Vink, die in zijn boek Brief aan mijn dochter onomwonden benadrukte dat
allochtonen crimineler zijn dan autoch-tone Nederlanders; dat met name in de
'sociale zinkput' van Amster-dam een stille burgeroorlog woedt, en dat
criminaliteit door allochtonen niet alleen voortvloeit uit werkloosheid en
onderwijsachterstand, maar ook uit hun eigen achtergrond. Uit angst voor
discriminatie durft de rest van Nederland de cultuur van de nieuwe Neder landers
niet te beoordelen, meent Vink. In zijn ogen is een pleidooi voor de cultuur van
wantrouwen en gewelddadigheid uit het Rif-gebergte even kolderiek als een
pleidooi voor het behoud van de cultuur van turfstekers in Groningen en Drenthe.

Daar zitten we dan onder de regenboog. Laten we mekaar geen mietje noemen.
Kleine oewasjes, grote oewasjes: allemaal in de oewasmasjien. Wie beweert dat
menig jonge Turk of Marokkaan anno 2002 zijn bruid nog uit het stenen tijdperk
haalt, krijgt lik op stuk van multi-culti-watchers die dit verschijnsel nog
hooguit een generatie zien voortduren. Maar nog steeds laat de politiek
hoofddoekjes-getto's ontstaan zonder rekening te houden met de vereenzaming van
ter plekke gewortelde, oudere Nederlanders. Inmiddels neemt de smeltkroes van
onze beschaving exotischer tinten aan. Achter de rookgordijnen van het debat
voltrekt zich volgens haar eigen wetten een etnische ontwikkeling die soms
curieuze combinaties oplevert. Zoals donkerbruine ogen met blond haar, een van
de zeven schoonheden, zie de voorpagina van dit magazine.

En w t ben je als je blauwe ogen met kroeshaar combineert? Hoge jukbeenderen met
volle lippen? Als een van je ouders Grieks is, Indonesisch, Braziliaans,
Egyptisch, Russisch, of Antilliaans? 'Zowat er tussenin koekebakker, zowat er
tussenin', schreef Nescio al. Kijk naar de gezichten op deze pagina's, les
extremes se touchent. Tussen allo en auto: nieuw Nederland komt aangestormd. Het
schilderspalet in de bakermat van de Hollandse meesters is multi culti, of je
nou kleurenblind bent of niet.

Toen journalist Altan Erdogan (Turkse vader, Nederlandse moeder) de
anti-discriminatie-mediaprijs in ontvangst nam, zag hij het publiek denken: Maar
dat is toch een gewone Hollander? 'Allochto nen kennen net zo goed vooroordelen.
Ze worden zenuwachtig als het beeld niet aan hun verwachtingen voldoet.' Met
arendsogen heeft eindredacteur Altan Erdogan de tekst bij deze foto's
ge-screend. Hij herinnert zich hoe hij eens in de kantine zijn naam hoorde
omroepen: 'Broodje kroket voor Harko Hertenkamp!'

Zeker, hij is die kroket gaan halen. Met een glimlach. Erdogan die Hertenkamp
werd: wat wil je nog meer? De integratie van deze Nieuwe Nederlander was
voltooid.

Op de cover: Miriam, 4 jaar, half Egyptisch. Ricky: half Chinees; Joep: half
Braziliaans; Ayla: half Turks; Osana: half Nigeriaans; Masha: half Russisch;
Benjamin: half Indonesisch; Chariffa: half Moluks; Wickie: half Grieks en
Dustin: half Thais.

fotografie sasha lambert

Dustin, 8 jaar

Wickie, 14 jaar

Chariffa, 20 jaar

Benjamin, 1 jaar

Masha, 18 jaar

Osana, 6 jaar

Joep, 11 jaar

Ayla, 12 jaar

Ricky, 25 jaar

Minderheden ; Sociaal cultureel ; Maatschappij ; Bevolking

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              96 of 111 DOCUMENTS

                                 de Volkskrant

                                February 7, 2002

Beng, doing, plof, kleng ; Profiel - De slagwerker; Het is een levensgrote stap
van 'Klap eens in je handjes' naar een virtuoze hantering van de triangel in een
Mahlersymfonie.

BYLINE: DOOR NICOLINE BAARTMAN

SECTION: Kunst Katern; Pg. K13

LENGTH: 1280 words


De slagwerker is de afgelopen vijftig jaar sterk geemancipeerd, zijn repertoire
ook. Hij is de ongekroonde koning van het orkest. Op de soepketel of de
triangel, oog in oog met de dirigent.

Een mens moet drummen. Curt Sachs, vader van de moderne instrumentenkunde, zei
het zo: 'Alleen de mens is begiftigd met een bewust gevoel voor ritme.' En als
hij daar eenmaal de lol van inziet, dus 'de prikkeling en het gevoel van
welbehagen dat ritme geeft, heeft ondervonden', dan kan hij niet anders, hij kan
'geen weerstand bieden aan het verlangen om ritmische bewegingen te maken, te
dansen, op de grond te stampen, in zijn handen te klappen, te slaan op zijn
buik, zijn borst, zijn benen, zijn achterste'.

Iets primitiefs heeft het dus wel, dat slagwerk. 'Laagdrempelig' is ook een
woord dat wel eens valt, met name in kringen waar het Orff-instrumentarium (de
bekende klepper-, kleng- en klakblokjes) voor het grijpen ligt. Geen
workshopleider uit de zachte sector die het in zijn hoofd haalt een stelletje
leken achter een batterij strijkinstrumenten neer te zetten ter bestudering van
de groepsdynamica. Maar bij Beenhakkers Slagwerk in Utrecht - workshops
percussie voor bedrijven, trainingen en groepen tot 750 personen - kan het
allemaal, zoals u wilt met '29 conga's, 24 djembe's, 32 surdo's en toms, 110
cowbells, 55 agogo's, 175 tambourims, 165 shakers, 200 claves', als je
www.beenhakkers.nl mag geloven.

En toch: 'Je kunt niet zomaar twee deksels tegen elkaar slaan.' Zegt Jan
Pustjens, sinds 1974 soloslagwerker van het Koninklijk Concertgebouworkest,
tevens coordinator slagwerk aan het Sweelinck Conservatorium in Amsterdam,
tevens directeur van slagwerkgroothandel Pustjens Percussion Products.
Bovendien: 'alles wat ritselt, rammelt en ruist' is van een geheel andere orde
dan wat een pauk (ander woord: 'soepketel') van een bespeler vraagt.

Zelfs met 'heel goed kunnen trommelen' ben je er niet als professioneel
slagwerker in het huidige kunstmuziekklimaat. De stap van Klap 's in je handjes
naar een virtuoze hantering van de triangel in een Mahlersymfonie of een
vlekkeloze uitvoering van Stockhausens Zyklus (1959) - de eerste uitgeschreven
compositie voor slagwerk solo - is levensgroot. En in veel gevallen, het is
opmerkelijk, verloopt die via de dorpsharmonie of fanfare.

Clichebeeld: een mannetje dat z'n tijd geduldig uitzit - en maar tellen en maar
tellen - tot het moment daar is. Voor een big bang met van die enorme deksels.
Of een dramatisch aanzwellende paukenroffel. En klaar is kees; inpakken en
wegwezen. 'Nou-ou', zegt Pustjens, vanuit Amerika, waar het orkest op tournee
is, 'dat cliche is ook waar'.

En het kan nog erger. 'Ik ben wel eens met Haitink op tournee geweest, zat er
alleen maar slagwerk in de toegift. Maar die deed-ie dan niet, want Haitink
hield niet zo van toegiften.'

Tellen, dat hoeft hij intussen niet meer. Pustjens kan het zich permitteren
tijdens een Bruckner-symfonie of een Negende Beethoven aan zijn golf swing te
denken, en toch geconcentreerd te zijn. In 1968 studeerde hij af - met een
Vioolconcert van Bach op xylofoon. 'Dat zou nu een lachertje zijn.'

Slagwerk en slagwerker zijn intussen geemancipeerd, kun je wel zeggen. Een
ontwikkeling van kort geleden, zeg maar: de laatste vijf decennia. Renee Jonker
(1958), 'gepensionneerd slagwerker', voorheen van het ASKO Ensemble: 'Het
slagwerk heeft veruit het meest geprofiteerd van de ontwikkelingen in de
twintigste eeuw, naast de elektronische muziek.'

Jonker: 'De wereld bleek rond, zoals John Cage zei. Once upon a time the world
was round and you go on it around and around... Instrumenten uit de hele wereld
kwamen beschikbaar. Er ontstond interesse voor andere culturele tradities -
Afrikaans, de muziek van de native Americans, Aziatisch. Dat zie je nu pas bij
fluitisten gebeuren.'

En er verscheen nieuw repertoire, eigen repertoire, speciaal voor slagwerk
geschreven. Waaronder 'de grootst mogelijke onzin' (Pustjens), maar ook goeie
stukken, eindelijk, zoals die van Iannis Xenakis en Per N rgaard voor set-up.
Baanbrekend werk voor marimba leverden de Japanse Keiko Abe en de Amerikaanse
virtuoos Leigh Howard Stevens - wiens Method of Movement de 'vierstoks'-techniek
enorm vooruit hielp. En nog zo'n pionier: slagwerkgroep Les Percussions de
Strasbourg. In de speurtocht naar wat klankkleur vermag, werd alles wat bengt,
doingt, ploft, kraakt, schuurt en rakketakt gretig binnengehaald door een
moderne componistengeneratie.

De drie instrumentengroepen, grofweg: trommels, pauken en mallets (de met
mallets, stokken, te bespelen melodie-instrumenten). Al het andere wordt op
adhocbasis onderwezen, zegt concervatoriumdocent Pustjens. 'En als je weet dat
er alleen in de West-Europese traditie al 150 verschillende instrumenten
zijn...' Dan is het duidelijk dat de gemiddelde slagwerker als mens ook iets
anders in elkaar steekt dan, zeg, de doorsnee klarinettist, die eindeloos aan
een rietje prutst.

Overigens, is de slagwerker eenmaal paukenist ('de ongekroonde koning van het
orkest', aldus Jonker, 'altijd oog in oog met de dirigent'), dan zal hij zich
niet licht laten verleiden tot een rukje aan een schellenboom.

Handig moeten ze zijn. Vindingrijk. Goed kunnen organiseren - wat kan leiden tot
branchevervaging of zelfs nieuwe carrieres. Jonker (die onder Chailly Varese's
Complete Works opnam met ASKO en Concertgebouworkest) is er een voorbeeld van;
zijn organisatietalent dreef boven via het regelen van 'hier een gongetje uit
Tibet, daar een triangel uit de Andes'. Zijn prestaties kwam het minder ten
goede.

'Slagwerkers zijn de gangmakers in het sociale leven van het orkest', zegt hij
zonder aarzelen. 'Zij zijn het die de barbecues en de zeiltochtjes met de
buitenlandse dirigent organiseren.' Het is een slag dat, evenals de
koperblazers, eerder 'het aardse zal meepakken', erkent Chris Leenders,
soloslagwerker bij het Residentie Orkest en docent aan het Rotterdams
conservatorium. Hij is zich aan het voorbereiden voor het concert van vanavond
('klassiek' slagwerkrepertoire in het kader van festival The Big Bang). Dat
betekent: veelvuldig met schaar en rol tape in de weer zijn, want met de noten
van Jolivets Slagwerkconcert (1958) zit het wel goed.

Probleempje van de dag: 'De stokkentafel met woodblock erop zakt steeds weer
naar beneden.' Het luistert nauw: elk 'kraakje', alles wat wankelt, 'dat remt je
bij het spelen'. Leenders: 'Voor ik een opstelling heb gebouwd, ben ik al een
uur bezig.' Al die 'dingetjes' eromheen, hij wordt er wel eens moe van.

Maar gelukkig is daar ook de orkestbode, die best blij is dat er nu, met dit
programma (met strijkers, zonder strijkers, solist of uitgebreide
slagwerksectie), wat meer te doen valt dan 'een enkel pianochangementje'. Albert
Scholten, orkestbode van het Residentie Okest: 'Voor ons is het een topweek.'
Hij en zijn collega zetten alle spullen klaar. En als er een rateltje moet
worden bevestigd aan een stokkenbak (die van Leenders), dan maakt hij wel even
een schroefdraad, als die er niet is.

Of slagwerkers anders zijn? Scholten aarzelt even. 'Niet dat violisten
zeurpieten zijn, helemaal niet - maar slagwerkers zijn misschien wat meer naar
het gewone volk toe.'

Slagwerkconcert van Jolivet, Couleurs de la cite celeste van Messiaen, Acht
inventies van Kabelac, Arcana van Varese. Door Residentie Orkest olv Reinbert de
Leeuw, vanavond in Vredenbrug, Utrecht, 8 februari in Philipszaal, Den Haag. In
het kader van slagwerkfestival The Big Bang t/m 10 februari. www.thebigbang.nl

Illustratie Wouter van Riessen

Muziek ; Creatieve beroepen ; Economie ; Beroepsgroepen ; Kunst en Cultuur ;
Kunst

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              97 of 111 DOCUMENTS

                                 de Volkskrant

                                February 4, 2002

Even geen gezeur over rondetijden

BYLINE: DOOR WYBREN DE BOER

SECTION: sport; Pg. 26

LENGTH: 959 words


Vandaag zal het stil zijn in Calgary. Op een handvol bobsleeers en Ritsma na
heeft de Nederlandse olympische equipe zich inmiddels verplaatst naar Salt Lake
City. 'Dit was stilte voor de storm. Je voelt het: het gaat nu beginnen.'

'ER TINTELT iets in de lucht', zegt Joop Alberda.

Goud? Ja, goud!

Eenzelfde gevoel bekroop hem ook anderhalf jaar geleden in de weken voorafgaand
aan de Zomerspelen van Sydney. Toen zaten de zwemmers in een hotel van waaruit
ze 's morgens bij het openslaan van de gordijnen een betoverend uitzicht hadden
over een baai waarin dolfijnen zich uitleefden. Dat mag Jan met de pet misschien
overdreven luxe vinden, voor een topsporter kan het een bron van inspiratie
zijn. We zijn toch niet vergeten hoe het de zwemmers in Sydney verging?

Energizing heet dat in het jargon van Alberda. 'En dat zie je hier ook weer',
zegt de technisch directeur van NOCNSF.

Hier is Calgary.

De lucht is strak blauw, de thermometer wijst -7 aan en de zon dwingt nu al vier
dagen achtereen tot het dragen van een zonnebril. En ja, in Canada is sneeuw nog
sneeuw en geen vieze, waterige drab. Winter als op een ansichtkaart. De voorbije
drie weken heeft de Nederlandse olympische equipe voor Salt Lake City hier
vertoeft - in het paradijs.

Alberda: 'Vergis je niet, dit is belangrijk. Deze sporters zijn in feite al
jaren bezig met deze Olympische Spelen. En nu is het bijna zover. In hun hoofd
neemt de spanning toe, maar het is zaak die spanning onder controle te houden.
Het mag niet overslaan in stress. Dat kan alleen als ze in een sfeer vertoeven
waarin ze zich zorgeloos kunnen bewegen. Kijk om je heen? Is het hier mooi of
niet? Trainen is nu bijzaak, het gaat erom de accu op te laden.'

Wie dan ook niet beter wist, zou zomaar hebben kunnen denken dat de beoogde
Nederlandse gouddelvers de voorbije dagen slechts wat liepen te lanterfanten.
Natuurlijk, ze trainden een keer per dag, maar voor het overgrote deel werden de
uren gevuld met internetten, cd's kopen, koffie drinken, nog even internetten,
een bioscoopje pikken, een laatste interviewtje en nog maar een keertje
internetten. 't Is een zwaar leven, sprak Ritsma met gevoel voor zelfspot.

Doch schijn bedriegt.

'Wat ze doen is eigenlijk wachten, wachten en nog eens wachten', aldus Ab Krook,
topsportcoordinator van de schaatsbond.

'Het is de kunst in deze dagen relaxed te blijven. Straks als je los moet, heb
je alle energie nodig', zei Ritsma, die aan zijn vierde Olympische Spelen
begint.

Logisch derhalve dat de uitnodiging van de honoraire consul van het Koninkrijk
Nederland in de Staat Alberta, Canada om zaterdag het huwelijk van 'onze
kroonprins' te vieren een mooie gelegenheid vormde even uit de sleur te breken.
Zeventieneneenhalf uur nadat Maxima haar ja-woord had gegeven keek aldus de
olympische equipe in gezelschap van circa tweehonderd geemigreerde landgenoten
naar een video-opname van het huwelijk. 'Kek jasje, Alex!'

Er was paling en zoute haring, het Wilhelmus werd uit volle borst gezongen en
bijna niemand herkende de helden van het ijs.

'U moet een Nederlander zijn want u draagt een spijkerbroek', sprak een
zestigplusser.

'Inderdaad, dat klopt', zei Ritsma.

'Schaatst u ook?', vroeg de emigrant.

'Nee-nee', zei Ritsma, 'ik ben de fysiotherapeut.'

'Aha', zei de emigrant. 'De schaatsers liggen zeker al in bed?'

'Natuurlijk', zei Ritsma.

Alberda: 'Hier kunnen schaatsers nog rondlopen zonder dat ze elk moment
geconfronteerd worden met de druk en verwachtingen die straks op hun schouders
liggen. Even de boog nog ontspannen.'

Ritsma: 'Lekker hoor. Even geen gezeur over rondetijden.'

Wat niet wegnam dat in Calgary af en toe ook een tip van de olympische sluier
werd opgelicht. Tijdens trainingen op de Olympic Oval was zichtbaar hoe
Nederlanders, Noren, Duitsers en Canadezen vanuit de ooghoeken naar elkaar
loerden en nauwgezet de rondetijden van potentiele concurrenten werden geklokt.
Testritjes werden uitvoerig besproken, geanalyseerd en in perspectief geplaatst.

Conclusies? Ervik is gevaarlijk, S ndral loopt te kloten, de Canadezen spelen
verstoppertje, Dittrich is in staat tot gekke dingen, en Friesinger gaat de hele
handel aan gort rijden. Maar wat het waard is? 'Niet veel. Het hoort bij het
spel. Iedereen doet een beetje nonchalant, maar ondertussen staan ze allemaal op
scherp', aldus Ab Krook.

En natuurlijk moesten de Nederlanders af en toe ook een speldenprik incasseren.
Zo wond met name Martin Hersman zich op toen zaterdagmiddag tijdens een
trainingswedstrijdje het ijs ineens van aanzienlijk mindere kwaliteit ('veel te
zacht') bleek dan in voorgaande dagen. Geen wonder, meende Hersman: 'De
Canadezen zelf rijden vandaag geen wedstrijdje, dus ze kijken wel uit dat ze
voor ons een perfect baantje neerleggen. Schoften zijn het.'

Ritsma reed een 500 meter (37,22) met een handje op de rug, Ervik een fraaie
vijf kilometer met een spetterende slotronde en Tonny de Jong volbracht de drie
kilometer in 4.11,49. Geen supertijd, maar coach Ingrid Paul was content. 'Tonny
hield zich aan de opdracht.'

'Niet schokkend', zei Moira d'Andrea, de coach van De Jongs Canadese concurrent
Cindy Klassen. D'Andrea was meer geinteresseerd in het welzijn van Gretha Smit.
Is zij al beter?'

Ja, Gretha Smit is ook weer beter. Na een week niet op het ijs te hebben gestaan
vanwege bronchitis en een antibiotica-kuur bond de bloemiste uit Rouveen
zaterdagmorgen voor het eerst de schaatsen weer onder. Ach, Van Gennip was toch
voor de Spelen van '88 ook ziek, zei Smit, het kan allemaal nog best goed komen
de komende dagen.

'Ze zijn bang voor Gretha', zei Hersman.

'Ik heb er zin in', zei Smit.

Algemeen ; Evenementen en manifestaties ; Sport

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              98 of 111 DOCUMENTS

                                 de Volkskrant

                                February 2, 2002

Prachtplek voor 1,75 euro per bakkie

BYLINE: VAN ONZE VERSLAGGEVER NOEL VAN BEMMEL

SECTION: Binnenland; Pg. 3

LENGTH: 502 words

DATELINE: AMSTERDAM


Het mooiste uitzicht van het land biedt vandaag de linkerpaskamer van modezaak
Sand op de eerste verdieping van winkelcentrum Magna Plaza. Wie slim is, trekt
zich daar vlak voor enen even terug met een stapel kleren. Een hoog raam biedt
er onbelemmerd uitzicht op de plek waar de prins zijn vrouw de Gouden Koets in
helpt.

'Ze zijn hier al allemaal langsgeweest', zegt de winkelmanager. Buitenlandse
tv-zenders, fotografen en oranjefans op zoek naar een strategisch raam waar geen
banier voor hangt. 'We hadden er misschien geld voor kunnen vangen, maar we
staan daar liever zelf.' De winkel organiseert een besloten feestje voor
personeel en familie.

Aan de andere kant van het paleis is harder gevochten om het beste uitzicht op
de Dam. Na een maandelange zoektocht en biedstrijd, is de Duitse tv-zender ZDF
winnaar geworden. Die huurt voor circa vijftienduizend euro het penthouse boven
restaurant Hong Kong Corner en heeft op het dakterrras een halfglazen studio
neergezet.

'De studio wilden we eigenlijk op straat neerzetten', zegt producent O.
Hassinger. 'Maar dat mocht niet.' Volgens hem vallen de kosten mee als je daar
de prijs van programma's aftrekt die worden vervangen door de Hollandse
Traumhochzeit.

De NOS moet het doen met een etage op de hoek van de Nieuwendijk. Uitzendbureau
Unique vroeg vijfduizend euro voor een raamplaats op de tweede verdieping. De
Duitse ARD is uitgeweken naar de Munt, waar de omroep onder meer twee suites met
balkon huurt in Hotel de l'Europe. Dat heeft, net als andere hotels langs de
route, niet te klagen over de bezetting.

Toch is het balkon met het beste uitzicht waarschijnlijk dat van de Amsterdamse
effectenbeurs. Die heeft dan ook bestuursvoorzitters van grote beursgenoteerde
ondernemingen met hun gezinnen uitgenodigd in de bestuurskamer. De openslaande
deuren naar het terras bieden uitzicht op alle in- en uitstappende gasten voor
de Beurs van Berlage. Enige domper was dat het spandoek A(l)ex & Maxima: Go for
Growth moest worden afgeplakt.

Kleinere ondernemers in de buurt zijn minder bevoorrecht. Zij vrezen voor hun
omzet. Dergelijke evenementen, weten zij uit ervaring, leveren eerder minder dan
meer klanten op. Sommige winkels in de Gravenstraat, een steegje achter de
Nieuwe Kerk, moeten zelfs dicht. Enkele bewoners kregen geld aangeboden om dit
weekeinde te verkassen.

'Dat is ons vriendelijk gevraagd', zegt brillenverkoper M. Barlag. Hij krijgt
454 euro als hij zijn woning boven de winkel vandaag mijdt, plus een financiele
compensatie voor de omzetderving tot drie uur vanmiddag.

Blijft de vraag: wat is voor de gewone man de meest strategische plek? Dat lijkt
de brasserie van Die Poort van Cleve, een hotel naast winkelcentrum Magna Plaza.
De tafeltjes langs het raam bieden een fraai uitzicht op de uitgang van de
Nieuwe Kerk, zonder dat voetgangers het zicht kunnen blokkeren. Prijs voor een
kop koffie: 1,75 euro.

Koningshuizen ; Media ; Recht ; Politiek en Staat ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              99 of 111 DOCUMENTS

                                 de Volkskrant

                                February 2, 2002

MI BUENOS AIRES QUERIDO

BYLINE: DOOR JAC. TOES

SECTION: traject; Pg. T1

LENGTH: 2046 words


De Argentijnse tango is meer dan een dans. Het is het leven in het kwadraat. In
het land dat zo met zichzelf worstelt, bloeit het tangotoerisme weer volop. Er
zijn tangohotelletjes, tangosalons en tangoscholen. Jac. Toes is niet alleen
thrillerschrijver (hij won in 1998 de Gouden Strop), maar ook tangobeoefenaar.

Volver! Gewoon terugkomen! De hotelhoudster gooit er een songtitel van de
tangolegende Carlos Gardel tegenaan: Mi Buenos Aires querido (Ik verlang naar
Buenos Aires). Toch kan Marie-Louise haar afscheidstranen niet bedwingen. Ze
heeft zich drie maanden lang gelaafd aan het tangoleven in Buenos Aires, de
salons, de lessen en de optredens. Voor haar was het een werkvakantie: ze heeft
genoeg ervaringen opgedaan om haar tangoschool in Toronto nieuw leven in te
blazen.

Wanneer de taxi haar ophaalt, liggen de meeste hotelgasten nog in diepe slaap.
Het zijn zonder uitzondering tangueros en tangueras, tangoliefhebbers die tot in
de ochtend hebben gedanst. De chauffeur vraagt fluisterend naar welk vliegveld
ze wil. Hij is eraan gewend dat in tangohotels de nachtrust tot het middaguur
gerespecteerd wordt.

Ook de schoonmaakster beweegt zich geruisloos door de gangen. Ze brengt de kamer
van Marie-Louise in gereedheid voor een volgend gast, Karolina uit Noorwegen.
Het hotel zit dan weer vol, want het is onmiskenbaar: het tangotoerisme in
Buenos Aires is een van de weinige groeisectoren in de murw geslagen economie
van Argentinie. De eerste tangogroepsreizen worden al georganiseerd en in de
traditionele tangowijken, zoals San Telmo en Almagro, worden in hoog tempo oude
huizen omgebouwd tot tangohotelletjes.

Volgens officiele cijfers bezochten vorig jaar zesduizend tangotoeristen Buenos
Aires, een record. Uit alle delen van de wereld stromen ze toe om zich dagen,
weken of jaren onder te dompelen in de tango. Het is een ontwikkeling die de
inwoners van Buenos Aires verbaast of zelfs in verlegenheid brengt. Per slot
geldt de tango in de hogere kringen nog steeds als de vieze vlek op het
visitekaartje van Argentinie.

'Daarom zullen jullie Maxima Zorreguieta niet snel op een tangodansje
betrappen', voorspelt tangoleraar Fabrizio, zelf afkomstig uit die hogere
kringen. Tussen haakjes, hij kent Maxima wel. Hij heeft vaak naast haar gezeten
in de collegebanken, op de Universidad Catolica. Dezelfde jaargroep, dezelfde
afdeling. Vaak bij haar thuis met een hele club voor tentamens zitten blokken.
Een aardige meid, maar vrienden werden ze niet: 'She likes to speak a lot.' Hij
grinnikt meewarig wanneer hij - na eindeloze uitleg - begrijpt dat al haar
uitspraken vanaf vandaag onder de ministeriele verantwoordelijkheid vallen.

Fabrizio zelf had er de grootste moeite mee om thuis te vertellen dat hij na de
universiteit geen carriere in het bankwezen ambieerde, maar dat hij zijn leven
ging wijden aan de tango. Hoewel er enige verbetering valt te bespeuren, is de
tango voor de upper class een synoniem voor ordinair. Het is de dans van het
gewone volk, ontstaan in de woonkazernes bij de haven, de dans van de bordelen,
en vooral is het de dans waarover de katholieke kerk ooit de banvloek uitsprak
vanwege de onverhulde erotiek. Natuurlijk, er waren altijd rijkeluiszoontjes die
zich aan de tango waagden, maar hun contacten waren niet meer dan toeristische
uitstapjes naar de onderwereld.

Fabrizio's verhaal over zijn tango coming out vindt geen herkenning bij de
hotelgasten, die de luiken van hun kamers openen en knipperend tegen het
zonlicht de patio binnenwandelen. Erik en Andrea, fysiotherapeuten uit IJsland,
maken hun ontbijt klaar, grote bakken fruit met yoghurt. Ze zijn een week
getrouwd en besteden hun huwelijksreis aan de meest gepassioneerde dans die ze
kennen. Ze gaan er nu voor, willen zelfs dansschoenen aanschaffen en de vraag is
waar.

Gelukkig komt Leo, de huisschoenmaker, om twee uur langs met de schoenen voor
Kyrian. Tachtig dollar, op maat gemaakt, met de hand. Kyrian is beurshandelaar
in Londen, had nog nooit in zijn leven gedanst en zag een tangofilmpje op de
BBC. Sindsdien heeft hij al zijn vrije dagen opgespaard om in de bakermat van de
tango les te nemen. Trots demonstreert hij de zojuist geleerde basispassen in de
patio.

Karolina, de Noord-Noorse nieuweling, krijgt een welkomstontbijt van het huis;
medialunas, besuikerde croissantjes, en koffie. Ze is nog wazig van de overgang
van -30 naar +30 graden. Ze vertelt dat ze een paar maanden over haar
afstudeerscriptie - the logical meaning of things - mag doen. Overdag studie, 's
avonds de tango, is de bedoeling. Eerst van het leven zelve proeven, te weten:
de tango.

Terwijl ze onderhandelt over de prijs voor een maand in een eenpersoonskamer,
schuift Patrice aan, tuinman uit Antwerpen. Hij gaat naar de supermarkt om de
hoek. Iemand nog iets nodig voor zijn mandje? Elk tangohotel is voorzien van een
keuken waar de gasten hun eigen maaltijden kunnen klaarmaken. Het scheelt in de
kosten en als je samen danst, waarom niet samen eten?

Ten slotte verschijnt Claude in de patio. Hij verruilt de Zuid-Franse
wijngaarden elke winter voor Buenos Aires. Hij is een vergevorderd danser en
komt in de salons moeiteloos aan zijn trekken. Hij verstaat ook de Argentijnse
code. In Nederland is de dansvloer een marktplaats. Een man stapt op een vrouw
af en vraagt of ze bereid is met hem het avontuur van de tango aan te gaan. Ze
weigert of neemt zijn aanbod aan, openlijk, voor iedereen zichtbaar. In Buenos
Aires zoeken de man en de vrouw naar elkaars ogen. Een miniem knikje als
antwoord op een vragende blik volstaat. Gescheiden betreden de dansers
vervolgens de pista om elkaar daar als bij toeval te ontmoeten. Wie geen ogen
vindt, danst niet, maar ondergaat ook geen openlijke afwijzing.

Voordat de salons opengaan, zijn er de lessen, onmisbaar in het leven van de
tangoliefhebbers. Er zijn tientallen leraren die lesgeven in achterafzaaltjes,
thuis of in salons. Wie, waar, wat, wanneer en hoe? In de gratis
tangotijdschriften die overal liggen waar het maar naar tango ruikt, is alle
zakelijke informatie te vinden, maar in de patio worden de persoonlijke
ervaringen uitgewisseld.

Wanneer Karolina vraagt waar ze als halfgevorderde het best terecht kan,
bezweert Patrice haar om de lessen van tangodocente Stella te mijden. Reden:
totaal afgeknapt op haar onpersoonlijke benadering. Haar les gisteren, voor een
samenraapsel van Nederlanders, Duitsers, Brazilianen, Japanners, en een
verdwaalde Oekrainer, was begonnen met een dansfiguur die de klas de pet ver te
boven ging. Na talloze malen voordoen verruilde de profesora haar geroutineerde
partner voor een willekeurige vrouw uit het modderende klasje, die al bij de
eerste draai struikelde. Een Hollands stel kreeg te horen dat ze ontzettend
boring dansten, gevolgd door de opdracht to enjoy, en wel now! Daarna was de
aandacht van de senorita uitsluitend op ultimo gevorderden gericht die per
strekkende meter haar ingewikkelde pasjes nadeden.

Patrice raadt Marcelo & Analia aan. In de advertenties van de Tangauta durft dit
danspaar zich lachend te presenteren, terwijl hun collega's dramatische poses
aannemen, geladen met ernst, lijden en passie. Marcelo is een uitzonderlijk
zachte man, die vooral naar zijn leerlingen kijkt terwijl Analia relativeert en
lacht. Vaste prik: elke les beginnen ze bij de basis. Hoe omarm je bijvoorbeeld
je partner? Hoe pak je hand van de volger vast? (Antwoord: als een duif. Niet te
slap want dan ontsnapt ze, niet te stevig want dan knijp je het beestje dood.)
En leiden, dat deden we toch met het lichaam? Dus geen gesjor en getrek a.u.b.
aan de partner. En de muziek doet ook mee, je danst toch met zijn drieen. . .
luisteren we daarnaar? Dans eens met de bandoneon mee, en negeer de andere
instrumenten.

Hun motto is; tango is genieten, niet lijden.

Het hoogtepunt van de dag - elke dag - is de salon. Daar kan het je overkomen,
dat magische moment waarvoor al die tangopelgrims naar Buenos Aires zijn
gekomen, de samensmelting van lichaam en ziel, geest en gevoel, de volmaakte
harmonie in het kortstondige universum van de salon waarin alles en iedereen met
elkaar verbonden is en zijn plaats krijgt. Het is duidelijk, we hebben het niet
over de ballroomtango, de zielloze variant die de Engelsen en de Fransen ervan
hebben gemaakt, we hebben het over de Argentijnse tango, die meer is dan een
dans, meer dan een lifestyle, die het leven in het kwadraat is. Maar net zo
makkelijk is de avond geslaagd als er gewoon gezellig is gedanst.

Onder het avondeten wordt de salonkeuze van die nacht besproken. In Buenos Aires
zijn danstenten in alle soorten en maten. Ook wie niet danst, kan een salon
bezoeken. Voor vijf dollar entree word je door een ober naar je tafeltje
gebracht en kun je meedoen, of kijken.

's Middags heeft het IJslandse stel La Confitera Ideal bezocht, een middagsalon
in het centrum, met kroonluchters, Corinthische zuilen en de chagrijnigste obers
van Latijns-Amerika. Ze zijn verrukt over het enorme art deco gietijzeren
plafond en daarboven een enorme dakkoepel van glasmozaiek. La Ideal is een
filmdecor: diepe decolletes, hoge splitten en traag draaiende fans, zoals het
hoort in een film. Andrea wilde er foto's maken, maar werd door een ober tot de
orde geroepen. La Ideal is ook de plek voor verboden rendez-vous en overspelige
partijen houden niet van flitsende camera's.

Maar goed, waarheen vanavond? In Salon Canning is een concert van het orkest
Color Tango, maar dat begint pas om drie uur 's ochtends. In Nino Bien, zo gaat
het gerucht, geeft El Pulpo (de inktvis!) een afscheidsoptreden, hij gaat op
tournee in de VS. De sfeer is er echter formeel. Veel nette pakken en
Argentijnse heren die elke fout van een extranjero sissend afkeuren. Of El Beso?
Veel discopubliek dus er wordt niet alleen de tango gedanst. In Club Dandi, een
buurtsalon, danst iedereen met iedereen zoals op een Hollandse bruiloft.

Om half twaalf valt het besluit: het wordt La Catedral, een verbouwd
graanpakhuis, donker, hoog, met alternatieve kunst aan de vuilwitte muren en een
spannende mix van publiek. Gabberjongens met petjes achterstevoren dansen tango
met grietjes in samba-outfit, tussen mannen met das en pak, en vrouwen in
cocktailjurkjes.

Zoals gebruikelijk wordt de avond onderbroken voor een optredentje, dit keer van
een eenzame zanger met bandoneon, die zijn ziel even kwijt wil. Een kwartiertje
wordt de dansvloer vrijgemaakt en het enthousiasme voor zijn instant-performance
wordt luidkeels geuit.

Daarna komt Claude niet meer van de dansvloer. Hij danst als de oude
Argentijnen, heel beheerst, heel soepel, met een feilloze zekerheid. Kyrian
kijkt vooral zijn ogen uit, en het IJslandse stel is al met een taxi naar huis.
Karolina danst dwars door haar jetlag heen, in haar strapless jurk, en wordt aan
de lopende band gevraagd. Tegen de ochtend danst ze met een stokoud heertje dat
haar laat wiegen op een gevoelige passage, haar in een plotselinge werveling van
giros meeneemt en in een gepassioneerde eindstand zet, haar arm als een
zwanenhals heffend.

I'm home, zegt ze wanneer om zes uur het koude ochtendlicht de Corrientes
binnenstroomt - de straat die nooit slaapt. Verder valt aan het ontbijt geen
woord. De vermoeidheid heeft toegeslagen, het tangoleven eist zijn tol. Laat
naar bed, veel oefenen en de tangowereld in Buenos Aires is natuurlijk ook een
dorp, een dorp in een wereldstad, met de bijbehorende overzichtelijke
verhoudingen, maar ook met de kleine geheimen, de kinnesinne en de
onvermijdelijke dorpsruzies. Misschien is het ook daarom te doen: de
geborgenheid van een kleine, maar hechte gemeenschap, ook al is die wereldwijd
verspreid.

Adressen in Buenos Aires:

tangohotelletjes; Tango Guesthouse, Estados Unidos 780, 1101 BA, tel/fax:
0054-11-436.168.17, www.ssdnet.com.ar/tangoguesthouse/

El sol de San Telmo, Chacabuco 1181, 1069 BA, tel: 0054-11-430.043.94,
www.elsoldesantelmo.com

salons: La Confitera Ideal, Suipacha 384.

La Catedral, Sarmiento 4006.

tijdschriften: El Tangauto, Buenos Aires Tango, El Tango y su gente.

Buenos Aires

FOTO MARCEL VAN DEN BERGH - DE VOLKSKRANTMarcelo & Analia

Maatschappij ; Sociaal cultureel ; Kunst en Cultuur ; Cultuur ; Kunst en Cultuur
; Kunst ; Dans

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              100 of 111 DOCUMENTS

                                 de Volkskrant

                                January 31, 2002

De verveling tegemoet

BYLINE: DOOR PAULINE KLEIJER

SECTION: Kunst katern; Pg. K29

LENGTH: 668 words


Goran Markovic heeft sinds de val van Milosevic niet meer die voortdurende
adrenalinekick die het leven onder een totalitair bewind kenmerkt. 'Soms is de
strijd beter dan het doel.'

'Voor het eerst in tijden voelde ik de adrenaline weer door mijn aderen
vloeien.' Goran Markovic, Filmmaker in Focus op het Rotterdamse filmfestival,
kwam in een zuidwesterstorm op Schiphol aan. 'Een oud, vertrouwd gevoel.'

Markovic probeert uit te leggen hoe het was om tien jaar lang onder het bewind
van Slobodan Milosevic te leven. Het is het onderwerp van zijn jongste film:
Serbie, annee zero, een zeer persoonlijke documentaire over angst, opstandigheid
en schuldgevoel.

De film is zowel een terugblik op Markovic' leven en carriere als een kritische
analyse van de politieke situatie in het voormalig Joegoslavie van de jaren
negentig. Dat lijkt hoog gegrepen, maar Markovic slaagt er op meesterlijke wijze
in kleine en grote gebeurtenissen met elkaar te verbinden, in een documentaire
die ook nog eens humoristisch en toegankelijk is.

Vanaf het begin verzette Markovic, die steeds in Servie is blijven wonen, zich
tegen de terreur en de nationalistische indoctrinatie van Milosevic. Toch is
zijn film doortrokken van schaamte en schuld, omdat hij tot een natie behoort
die zware oorlogsmisdaden op zijn geweten heeft.

'Je zou kunnen beweren dat de gewone burgers niets te verwijten valt, omdat zij
geen invloed hadden op de hogere machten; maar je kunt ook stellen dat iedereen
medeverantwoordelijk is voor wat er gebeurde.' Zelf voelde de regisseur zich
tijdens de oorlogsjaren vaak apathisch, en tegelijk verlangde hij ernaar een
daad te stellen. 'Ongeveer een half jaar voor de val van Milosevic kwam ik tot
de conclusie dat ik desnoods geweld moest gebruiken om hem te stoppen. Gelukkig
bleek het niet meer nodig. Ik geloof dat ik echt een wapen ter hand had
genomen.'

Serbie, annee zero eindigt met de opmerkelijke constatering dat Markovic zijn
oude vijand mist. 'De strijd is soms beter dan het doel.' Hij voelt zich leeg.
En dat heeft alles te maken met het wegvallen van de spanning, de voortdurende
adrenalinekick die het leven onder een totalitair bewind kenmerkt. 'Wanneer je
grootste tegenstander plotseling van het toneel verdwijnt, blijf je achter met
een hulpeloos gevoel', legt Markovic uit. 'Al die jaren slokte Milosevic onze
aandacht op, en ineens moeten we wennen aan een normaal, rustig bestaan. Het is
niet gek dat de Serviers op dit moment massaal aan mentale en fysieke kwalen
lijden. De spanning is weg, en daarmee is ons immuunsysteem ook niet meer op
zijn hoede.'

Volgens Markovic uitte de voortdurende stress in Servie zich in een nationale
vraatzucht. Wie zijn film Tito and I heeft gezien - een geestig autobiografisch
drama over de volwassenwording van een dik jongetje - zal begrijpen waarom de
regisseur in Serbie, annee zero telkens op de weegschaal stapt. Maar die
persoonlijke intermezzo's hebben nog een andere betekenis. 'De Serviers sloegen
tijdens de oorlog en masse aan het schransen. Hun eetlust vormde een belangrijke
indicator voor het neurotisch gehalte van de natie. Ik ken mensen die bij iedere
bom een taartje aten.'

De regisseur werd geboren tijdens het eerste jaar van het communisme in
Joegoslavie. Nu hij halverwege de vijftig is, breken andere tijden aan. Dat
betekent dat hij een breuk moet forceren met zijn oude werk - een oeuvre van
vaak persoonlijke, tragikomische speelfilms.

'Heel mijn leven heb ik gebruik gemaakt van allegorieen, metaforen en symbolen
om de duistere machten te bestrijden. Nu zij verdwenen zijn, zal ik mijn
inspiratie moeten vinden in het alledaagse leven. Wat ik vooral gemist heb al
die tijd, is verveling. Hopelijk gaan we saaie tijden tegemoet.'

Goran Markovic op het IFFR: Serbie, annee zero do 31-1 17.15 Path 5, za 2-2
19.45 Path 2. Zie voor andere films: www.filmfestivalrotterdam.com of
www.filmtijger.nl

Goran Markovic.

Foto Marie Suzanne Assie

Film ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              101 of 111 DOCUMENTS

                                 de Volkskrant

                                January 26, 2002

Zonder vermogen is floppy-aangifte makkie

BYLINE: DOOR FERRY HAAN

SECTION: Economie; Pg. 26

LENGTH: 1081 words


Het zou allemaal helderder en makkelijker worden, met het nieuwe
belastingstelsel 2001. En dat is ook zo, als je je aangifte tenminste
elektronisch doet. Daarom zou iedereen de floppy moeten gebruiken, vindt de
Belastingdienst. Toch moeten er nog altijd een paar lastige horden worden
genomen.

Arme onhandige huisvader. Hij probeert zijn zoon te imponeren, maar er komt
niets uit zijn handen. Maar wacht eens, het invullen van de belastingfloppy, dat
lukt hem wel. Trots wenkt hij zijn zoontje, die eindelijk iets in zijn vader
vindt om tegen op te kijken, zo leert een reclamespotje van de Belastingdienst.
De boodschap: zelfs voor deze idioot is het belastingstelsel een makkie.

Had de vader in plaats van de floppy ouderwets een belastingformulier en een
vulpen ter hand genomen, dan had zijn zoontje weer met zijn hoofd moeten
schudden. Want er is dit jaar in het nieuwe 'floppystelsel' nogal een verschil
tussen een aangifte per floppy en aangifte per formulier.

Vanwege het nieuwe belastingstelsel moet de belastingbetaler nu voor het eerst
aan de gang met noviteiten als 'boxen' en 'fiscale partner', en zich afvragen of
hij zijn hypotheek naar een 'kapitaalverzekering' moet omzetten. Ineens zijn er
'heffingskortingen' waar hij al dan niet recht op heeft.

Met de belastingfloppy gaat het allemaal nog wel. Het programma loodst de burger
min of meer soepel door het nieuwe stelsel heen. Vragen die niet van toepassing
zijn, worden ook niet gesteld.

Het ministerie van Financien maakt er geen geheim van dat eigenlijk iedereen
elektronisch aangifte moet doen. In de toekomst zou in plaats van de blauwe
envelop op de mat een blauw e-mailtje in de inbox moeten verschijnen. 'Een mooie
bezuiniging', droomt een woordvoerster van het ministerie van Financien hardop.

Nog lang niet iedereen is echter tot de computer bekeerd. Vorig jaar deed nog
meer dan 60 procent van alle belastingplichtigen zijn aangifte ouderwets met een
papieren formulier. Dit jaar verwacht het ministerie dat opnieuw 750 duizend
mensen de sprong naar de computer zullen wagen, maar dat betekent nog steeds dat
er ruim vier miljoen belastingaangiften met het oude vertrouwde formulier zullen
gebeuren.

Hoewel, vertrouwd?

Er is nogal wat veranderd. Meest in het oog springen de drie boxen. Box 1 is er
voor het inkomen uit arbeid en de aftrekposten. Box 2 is er voor een
aanmerkelijk belang in een bedrijf. Box 3 tenslotte gaat over sparen en
beleggen.

Het leeuwendeel van de burgers heeft alleen met box 1 te maken. De drempel van
box 3 (15 duizend euro - 30 duizend euro voor fiscale partners) is voor hen een
te hoog obstakel. De belastingdienst weet het niet precies, maar denkt dat twee
miljoen van de zes miljoen belastingbetalers met box 3 en de nieuwe
'vermogensrendementsheffing' te maken krijgen.

Welke problemen komt een gewone burger nu in box 1 tegen? Hij moet zich
allereerst afvragen of hij een 'fiscale partner' heeft. Deze term is nieuw.
Getrouwde partners blijken automatisch ook fiscale partners, maar voor
samenwonenden zit de wereld niet zo simpel in elkaar. In theorie blijkt het
zelfs mogelijk om meerdere fiscale partners te hebben in een jaar. Erg
ingewikkeld is het begrip echter niet. De regels zijn duidelijk en kort. Langer
dan zes maanden samenwonen geeft het recht op het fiscaal voordelige
partnerschap. Bij een kortere samenwoonperiode of bij overlijden blijken er ook
nog mogelijkheden voor fiscaal partnerschap te zijn.

Een groter obstakel bij de aangifte is het eigen huis. De Belastingdienst vraagt
of de burger de bestaande kapitaalverzekering wil omzetten in een
'kapitaalverzekering eigen woning'. En hier doemen de problemen op, want wat is
een kapitaalverzekering?

De uitleg bij het formulier of de floppy werpt alleen maar meer vragen op.
Spaarhypotheken worden als voorbeeld aangedragen, maar geldt een en ander dan
ook voor beleggingshypotheken of mengvormen van deze twee?

De oorzaak van de verwarring is de traditionele politieke gevoeligheid inzake
het eigen huis. De hypotheekrente-aftrek is onaantastbaar, en daarom veilig
gesteld in het nieuwe belastingstelsel. Maar hoe zit het met het vermogen dat
wordt opgebouwd om de hypotheken af te lossen? Daar doemde het gevaar van box 3
op. Vermogen wordt daar immers belast met de vermogensrendementsheffing.

In spaar- of beleggingshypotheken wordt vermogen opgebouwd door de
hypotheekhouder. Dit geld staat gewoon op zijn of haar naam, en zou dan ook net
als zijn andere vermogen belast moeten zijn in box 3. Aan dit specifieke
spaarpotje durfde de politiek echter niet te tornen, en dus werd er een
uitzondering bedacht. Die uitzondering heet kapitaalverzekering eigen woning.
Als er een bepaling in de polisvoorwaarden van de hypotheek staat dat het
opgebouwde vermogen uitsluitend voor de aflossing wordt gebruikt, dan is dit
vermogen onbelast.

De woningbezitter die twijfelt over zijn polis, moet bellen met zijn
hypotheekbank. Omzetting naar een kapitaalverzekering eigen woning is in de
meeste gevallen, maar niet altijd, aan te raden. Een voor 1 september 1999, maar
na 1991 afgesloten hypotheek heeft een forse vrijstelling in box 3. Een
hypotheek van na 1999 heeft die weer niet, en moet daarom wel worden omgezet
naar een kapitaalverzekering eigen woning. Wie het weet, mag het zeggen.

De uitzondering voor beleggings- en andere hypotheken is opmerkelijk, omdat deze
financieringsvormen juist zijn bedacht om maximaal te profiteren van de
hypotheekrente-aftrek gedurende de hele looptijd van een hypotheek. De fiscus
heeft om politieke redenen echter afgezien van een aanval op dit heilige huisje.

Als de belastingbetaler zich door deze obstakels heeft heengeslagen, is het
vervolg van de aangifte een makkie. Althans, met de floppy. Bij het formulier
stoeit de burger nog met de euro. Op de flop mag de burger kiezen in welke
valuta hij zijn aangifte wil doen. Er zit zelfs een euro-rekenmachientje in het
programma, waardoor problemen met de gulden- en euro-bedragen worden opgevangen.

Het gewone formulier, waarvan er 4,75 miljoen zijn opgestuurd, kent alleen
euro's. Een guldenformulier bestaat wel, maar moet speciaal worden aangevraagd.

Pas op: de formulieren worden na aangifte straks allemaal automatisch gescand,
zonder dat er een mens aan te pas komt. Verwarring kan de burger op een
vervelende naheffing komen te staan.

ILLUSTRATIE PETER VAN HUGTEN

Belastingheffing ; Economie ; Nationale Economie ; Overheidsfinancien

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              102 of 111 DOCUMENTS

                                 de Volkskrant

                                January 26, 2002

Arend Jan Dunning ; >>Maxima helpt ons twintig jaar achterop<<

BYLINE: TEKST JAN TROMP ; FOTOGRAFIE WIM VAN DE HULST

SECTION: Magazine; Pg. 10

LENGTH: 2672 words


Die Republiek van u, u weet wel, wordt dat nog wat? Cardioloog in ruste en
rupublikein Arend Jan Dunning: 'Ik heb de overtuiging dat alle monarchieen in
Europa een natuurlijke dood zullen sterven.'

Hebt u eigenlijk een lintje?

'Ik heb een Nederlandse Leeuw.'

Kan dat wel?

'Het is een misverstand te menen dat je zo'n lintje van de majesteit krijgt. Ik
heb het gekregen van minister Ritzen...'

Nadat het majesteit had behaagd.

'Dat zal wel, maar het is de waardering die de overheid, in dit geval het
kabinet voor mijn verdiensten tot uitdrukking brengt.'

Ik zie dat u er blij mee bent, met zo'n koninklijke onderscheiding.

'Wat wilt u nu dat ik zeg? Het heeft me niet erg opgewonden dat ik het kreeg en
het zou me niet erg hebben verdriet als ik het niet had gekregen. Maar het is
omgekeerd snobisme om te zeggen dat ik er niks aan vind. Mag ik het zo zeggen:
ik draag het niet op mijn pyjama. Nee, mijn voorkeur voor de republiek komt niet
voort uit afkeer van het koninklijk huis. Ik heb grote bewondering voor de
koningin en dat geldt al helemaal voor prins Claus. Maar ik wil mijn staatshoofd
liever kiezen dan erven.'

Op bezoek bij de cardioloog in ruste prof. dr. Arend Jan Dunning (71), een grote
naam in de Nederlandse geneeskunde. Toen hij in 1993 stopte met werken, had hij
37 jaar 'gedokterd'. Hij is de man die keer op keer overspannen verwachtingen
over de medische voor uitgang relativeerde: 'De mens is geen olifant die op een
dag omvalt en blijft liggen. De mens sterft door ziekte.'

Hij was hartspecialist in het Academisch Medisch Centrum in Amsterdam en
hoogleraar aan de universiteit. Hij was een aantal jaren hoofdredacteur van het
Nederlands Tijdschrift voor Geneeskunde, het gezaghebbendste blad op medisch
gebied. Ook buiten de dokterskamer zat hij niet stil. Hij schreef enkele boeken
op het snijvlak van cultuur en gezondheidszorg. Voor de pvda was hij voorzitter
van de commissie die in 1998 de kandidatenlijst voor de Kamer verkiezingen
opstelde.

En verder is hij prominent lid en mede oprichter van het betrekkelijk schimmige
Republikeins Genootschap. Begin 1997 werd bekend dat een aantal Hollandse
notabelen, van wie menigeen houder is van een hoge koninklijke onderscheiding,
zich had verenigd in een republikeinse club. Er zijn inmiddels ongeveer honderd
leden, er is een website ('het genootschap heeft geen statuten of plannen',
lezen we in de beginselverklaring), er zijn heel af en toe wat publicaties en
verder is er de stilte.

Een lange studeerkamer, grenzend aan de tuin. Hij wordt bezocht door reumatische
pijnen die het lopen bemoeilijken, maar hij wil niet zeuren. Hij praat graag en
veel.

'In Noorwegen kun je als troonpretendent trouwen met een vrouw die een kind
heeft van een drugshandelaar. Jawel, dat is spectaculair. Maar het koningshuis
daar is ook verder gevorderd in zijn oplossing in de gewone burgermaatschappij.
Spanje is minder ver. Daar wilde de kroonprins trouwen met een lingeriemodel.
Toen is hem gezegd: dat moet je afzeggen. Als de koning dingen doet die wij
allemaal doen, dingen die op zichzelf door de beugel kunnen, maar die niet
bijdragen aan zijn waardigheid, is het terecht dat gezegd wordt: nu even niks
met lingerie, we hebben nog genoeg adel hier in Spanje en anders wel in de rest
van Europa.

'Ook ons koninklijk huis gaat naar mijn mening onder zichzelf gebukt. Toen
Wilhel mina aan trouwen toe was, moest voor haar een kandidaat worden gezocht
die ebenburtig was. Dus van hoge geboorte en protestant. Bij Juliana werd het al
minder. Ook Bern hard was prins, maar wel van een straatarm vorstendommetje.
Maar goed, hij was eben burtig en hij was protestant. Toen Beatrix trouwde was
van ebenburtig geen sprake meer. Claus was denk ik netaan van heel simpele adel
en of Claus protestant is, is altijd in het midden gebleven. Nu zien we de
volgende stap in de afbouw van het koninklijk huis: Willem-Alexander trouwt met
een burgermeisje dat bovendien van katholieke huize is. De klassieke eisen die
horen bij het koninklijk niveau zijn vervallen en daarmee lost de monarchie
gaandeweg zichzelf op.'

Heeft juist koningin Beatrix dat gevaar niet scherp in de gaten?

'Jawel, maar ze kan het niet tegenhouden.'

U hebt in interviews vaak over uw vader gesproken en altijd in dezelfde termen:
een steile calvinist. Ik neem aan dat u opgroeide in een godvruchtig of zelfs
godvrezend milieu en in het verlengde daarvan in een gezin van toegewijde
aanhangers van Oranje.

'Zeker. In de oorlogsjaren hing bij ons in de gang ingelijst het Wilhelmus.
Prachtig afgedrukt. En een portret van de konin gin. Wil hel mina was het
symbool van het verzet, wat wil je. De slag om Arnhem heb ik in zijn volle
omvang meegemaakt. Ik heb een positief oorlogstrauma. Het was zeer enerverend
voor een jongen van 14.'

Hoe is de zoon zo ver kunnen afdrijven?

'In mijn studententijd heb ik het allemaal losgelaten, zonder hang-ups. Ik ben
orthodox-protestants opgevoed. Wat me bezighield in mijn medische studie, was de
misere die je zag, een boze wereld van lijden. Dan verdwijnt dat godsvertrouwen
als sneeuw voor de zon. Dat gold al helemaal voor de monarchie. Het heeft me
eigenlijk altijd onverschillig gelaten.'

Maar hoe kwam u in het andere kamp terecht, in dat van de republikeinen?

'Heel eenvoudig. Een van mijn beste en oudste vrienden is Pierre Vinken, de
neuro chirurg die later naar het bedrijfsleven ging en topman werd van Elsevier.
We zijn al veertig jaar vrienden, door dik en dun. Hij vroeg eens: wat is
eigenlijk het laatste taboe in Nederland? Ik zei: dat is de hoogte van je
inkomen. Een Amerikaan is trots op wat hij verdient en zal het je zelf
vertellen, een Ne der lander bewaart het stilzwijgen. Pierre zei: je vergist je,
de republiek is het laatste taboe van dit land. We moeten het op de een of
andere manier gaan doorbreken.

'Het hield hem bezig. Mij minder. Ik wilde best toegeven dat het vermoedelijk
het laatste taboe was, maar mijn neiging om de tanden in de kwestie te zetten
was niet zo groot als de zijne. Dat nam niet weg dat we aan de slag gingen. Als
medestrijder vond hij onder anderen Roelof Nelissen (onder meer oud-kvp-minister
van Financien), Hennie de Rui ter (topman van Shell), Sjeng Kremers
(kvp-politicus, commissaris van de koningin in Limburg) en Martin van Ame
rongen.

'Pierre Vinken heeft in het najaar van 1996 een maaltijd belegd in de Prinsenhof
in Delft. Er was een serieuze kant aan tafel van mensen die discussieerden over
de wenselijkheid van een republiek. Je had een vrolijke kant waar gesproken werd
over het opwerpen van barricades, het aanleggen van wapenvoorraden om de
republikeinse revolutie voor te bereiden. Het was een gezellige avond, er is nog
een foto gemaakt, er is een lied gezongen en daarna is er eigenlijk niks meer
gebeurd. '

U wekt inderdaad de indruk een club te zijn van oudere heren die geduldig
achterover leunen en wachten op andere tijden.

'Wij w ren een genootschap van oudere heren. Thans is het uitgegroeid tot een
club van honderd leden, onder wie aantrekkelijke jonge vrouwen, en allochtonen.
Het is een gemengd gezelschap van Kamerlid tot journalist dat wel degelijk de
discussie over onze staatsvorm probeert aan te wakkeren. Op zichzelf is dat
gelukt. Maar het is een moeilijke discussie, er is amper een politicus die het
aandurft erover te beginnen.

'Die avond in de Prinsenhof was als serieuze bijeenkomst bedoeld, dat wisten
alle deelnemers. Er zaten misschien mensen bij die slechte ervaringen hadden met
majesteit, dat weet ik niet, maar de opzet was serieus. Het was geen
jongensclub.'

Het is geen chic standpunt om voor de republiek te pleiten.

'Dat kan me niet schelen, echt niet. Het is een respectabel standpunt, dat is
genoeg. Ik weet ook wel dat we mensen kwaad maakten. Wil je dan Luns als
president, riepen ze tegen me. Het irrationele van de reactie, daarmee heb ik me
wel vermaakt. De Tele graaf schreef over ons als landverraders, er waren
allerlei mensen die tegen mij zeiden: gut, dat hadden we toch niet gedacht van
jou. Enfin, ik vond het prachtig.'

Maar waar is de strijdlust?

'Niemand van ons wil met geweld de monarchie omverwerpen.'

Vooruit, maar om nu te zeggen dat u met uw idealen aan de weg timmert...

'Nou ja, dat ben ik wel met u eens. Dat ligt misschien toch aan het feit dat wij
overwegend oudere heren zijn. Maar er zijn meer republikeinen, vooral onder
jongeren.'

Hij ziet ook wel dat de politiek het niet durft op te nemen tegen de monarchie.
'Ie de re politicus dat hij door de kiezer wordt afgestraft als hij het
onderwerp aankaart.

'Maar toch, dat brede draagvlak voor het koningshuis is voor een belangrijk deel
een fictie. Regenten hebben het nooit met de familie Oranje kunnen vinden. Het
huis van Oranje beknotte alleen maar hun macht. Er bestond tussen adel en Oranje
weinig liefde. Onze allochtone inwoners hebben als vanzelfsprekend weinig
affiniteit met het koningshuis. Een groot deel van de blanke jeugd laat het
koud. Katholieken hebben lange tijd nogal scheef tegen dat koningshuis
aangekeken dat zich zo pontificaal protestants uitte. Willem ii was een echte
papenhater. De sociaal-democratie heeft Oranje pas na 1945 geaccepteerd, en vaak
maar half. En tenslotte wordt het koningshuis steeds meer ingelijfd door de
vermaaksindustrie.'

Het huwelijk van 2 februari heeft de allure van een mythe. Is die zaterdag toch
niet een zwarte dag voor het genootschap?

'Jazeker, dat is waar. Je zou kunnen zeggen: Maxima helpt ons twintig jaar
achterop. Dat vind ik jammer. Maar ik weet ook: zij die geloven haasten niet.

'Er kan van alles gebeuren, ik noem maar iets: nu is Maxima populairder dan
ooit. Wat betekent dat voor de interne stabiliteit van het koningshuis? Wat
heeft Diana niet aangericht in Engeland? Je sluit iemand die getoond heeft vol
levenslust te zijn op in een vreemd land en je gebiedt haar zich te richten naar
allerlei regels, haar prive-leven op te geven en het goed te vinden dat ze elke
dag door Oranje-liefhebbers zal worden achtervolgd. Houdt zo iemand dat vol?

'Willem-Alexander moet misschien nog tien, vijftien jaar wachten voordat zijn
moeder overdraagt. Die jongen heeft niets omhanden. Hij kan eens naar de
Olympische Spelen, hij kan eens naar het water kijken, maar in wezen heeft die
man geen serieuze betrekking. Dat is natuurlijk vreselijk. Hij is goed opgeleid,
hij heeft interesses, maar kan er niets mee. Houdt hij dat vol? Je creeert een
moderne monarchie met zoveel beperkingen dat mensen als Willem-Alexander en
Maxima zich in hun vrijheidsrechten echt beknot gaan voelen, dat lijkt mij lang
niet onmogelijk. Dan springen ze uit de band. Dat is in Noorwegen gebeurd, en in
Spanje...'

En op zo'n dag zit u te wachten?

'Te wachten is me te gretig. Kijk, ik heb gewoon de overtuiging dat alle
monarchieen in Europa een natuurlijke dood zullen sterven. We hebben ze in 1815,
na de definitieve nederlaag van Napoleon, bij het congres van Wenen allemaal
opgericht, iedereen moest van een koning worden voorzien, wij ook. Die
koninkrijken zijn in 1918 goeddeels weer verdwenen, er zijn er een paar
overgebleven, maar een keer houdt dat op. Dat vermengt zich met de gewone
burgerbevolking en dan is het gebeurd. Kijk naar de broers van Willem-Alexander.
Die willen niet in Neder land wonen, worden ze voortdurend bekeken, die wijken
uit naar Londen en Brussel, verdienen ze hun eigen geld en kunnen ze in vrijheid
hun gang gaan.'

Het kan dat u gelijk hebt. Toch klinkt het ook als een vorm van wensdenken. Wat
hebben we al niet de deur uitgedaan: god, Van Gaal, de gulden. Zou het niet
kunnen dat het koningshuis hard nodig blijkt om een vermoeden van nationale
identiteit te redden?

'Treurig het land dat zijn eenheid moet ontlenen aan zoiets als een koningshuis.
Het wordt namelijk helemaal niet beleefd als element van nationale identiteit.'

Het tegendeel zult u op 2 februari beleven.

'Een dag duurt het, niet langer. Ik geef toe: Maxima zal zorgen voor een
aanzienlijk grotere populariteit van het vorstenhuis, het volk is dankbaar,
omdat ze voor hun soap even niet afhankelijk zijn van de buis, maar zich een
echte soap voltrekt op straat. Maar dat duurt maar even.

'Het is waar, er bindt ons weinig. Maar of het koninklijk huis in de leemte
voorziet? Ik betwijfel het, u moet die sentimenten niet overschatten. Ik heb
mijn kinderen jaren geleden eens een hele rijksdaalder beloofd als ze een
couplet van het Wilhelmus foutloos konden opzeggen. Dat konden ze niet. Dat kan
nog vrijwel niemand.

'De historicus Herman Belien heeft een aantal boekjes geschreven onder de titel
De geschiedenis in een notendop. In een van die boekjes stelt hij ook die vraag:
wat bindt ons nog als Nederlanders? Hij heeft een overtuigend antwoord: Johan
Cruijff.'

Het leven moet nog gedragen kunnen worden. De mythe van de monarchie beschermt
ons tegen de kille berekeningen van het alledaagse bestaan.

'Goed, laten we even eerlijk zijn tegen elkaar: hebben wij dat koningshuis
allebei nodig om in deze technocratische wereld overeind te blijven?'

Wij niet, maar wij hoeven de behoeften van anderen toch niet te veroordelen?

'U praat een beetje als meneer Bagehot, de negentiende-eeuwse Engelse econoom
die een standaardwerk heeft geschreven over de constitutionele monarchie.
Bagehot zei: in onze staatsinrichting is het politieke bedrijf
laag-bij-de-gronds, maar de monarchie verhult dat en geeft er glans aan.

'Tegen elkaar zeggen wij: wat een kinderlijk sprookje. Want wij zijn oud, wijs
en cynisch. Maar veel mensen hebben in onze hoogmoedige visie die staat nog niet
bereikt, die hebben nog een sprookje nodig. Ik wil aannemen dat het zal gelden
voor een aantal mensen. Maar laten we dan ook eerlijk zijn en erkennen dat we
het niet over de inrichting van onze democratie hebben, maar over een bijdrage
aan de soapindustrie. Zo kijken we tenslotte ook naar Goede tijden slechte
tijden: mensen hebben behoefte aan dat soort vertroosting.'

Toch blijft de vraag: wat hou je over aan nationale identiteit?

'Nou ja, dat is inderdaad nog maar heel bescheiden. Maar we zouden ons gevoel
van eigenwaarde ook moeten kunnen ontlenen aan andere dingen dan aan voetbal of
het koningshuis.'

We leven in een koud heelal.

'Dat is zo.'

Het zijn uw eigen woorden.

'Ik weet het.'

En dan ineens is er Maxima, het bewijs dat God bestaat en het goed met ons
voorheeft.

'Oke, dat begrijp ik. Maar als we het zo willen zien, moeten we ons met z'n
allen om de buis scharen, het Wilhelmus over ons heen laten komen, het sprookje
volledig consumeren. En erkennen dat de monarchie opium is voor het volk.'

Als dat zelfverkozen is, bij ons volle verstand, zie ik de bezwaren niet.

'Als u dokter was, zou u veel placebo's voorschrijven, geloof ik. Het is maar
beter dat u geen dokter bent.'

Tot uw dienst, maar toch: is het geen verarming als gebeurt wat u bepleit?

'Het ligt eraan wat in de plaats komt van het sprookje, van de soap. Als
daarvoor in de plaats komt het besef dat er veel mis is in de wereld en dat je
vanuit een rijke samenleving daar wat aan kunt doen - we doen er ook veel aan,
boven in Ke nia: Nederlandse dokters, diep in Zuid-Afri ka: Neder landse
dokters, op Java: Neder landse dok ters - als dat daarvoor in de plaats komt,
als we uit overtuiging, uit idealisme bijdragen aan een betere wereld, zullen we
die nationale sentimenten heus niet missen.'

Wat gaat u doen op 2 februari?

'Ik zal vast wel tv gaan kijken. En eens nadenken over de vraag wie onze
president zou moeten zijn als het zover is. En als Max van der Stoel het dan
onverwacht en onverhoopt niet goed zou doen, dan nemen we na vier jaar gewoon
Hans van Mierlo. Toch?'

streamers >> in de oorlogsjaren hing bij ons in de gang het wilhelmus <<

>> er is geen politicus die over monarchie durft te beginnen <<

>> hebben we het koningshuis nodig om overeind te blijven? <<

Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              103 of 111 DOCUMENTS

                                 de Volkskrant

                                January 26, 2002

Media en Windsors verstrikt in intrige

BYLINE: PETER DE WAARD

SECTION: Stroom; Pg. S5

LENGTH: 923 words


Media-adviseur Mark Bolland bezorgde de Britse kroonprins Charles het imago van
een goede vader en geloofwaardige koning. Maar het Huis van Windsor en de media
staan nu bol van de intriges. Is de mediamanipulant te ver gegaan?

HET schandaalblad News of the World had vorige week een koninklijke scoop: prins
Harry, de tweede zoon van de Britse kroonprins Charles, had met marihuana
geexperimenteerd en was door zijn vader bij wijze van straf voor een dag naar
een afkickcentrum gestuurd, waar hij met eigen ogen de ellendige gevolgen van
drugsverslaving had kunnen aanschouwen. In de zondagskrant met een oplage van
vier miljoen stuks werd Charles uitvoerig geprezen voor deze 'verfrissende en
moedige aanpak' waarmee hij had geprobeerd zijn zoon weer op het rechte pad te
krijgen.

De mix van feiten en commentaar wekte al gauw achterdocht. De onthulling was
niet alleen het resultaat van journalistiek speurwerk, maar ook van een
zorgvuldig geregisseerde operatie van Charles' eigen spin-machine die bezig is
de prins te herscheppen van een wereldvreemde Victoriaanse icoon in een moderne
huisvader en toekomstige koning.

Eind 1997 was de Britse kroonprins nog de meest impopulaire koninklijke telg ter
wereld. Charles werd de tragische dood van zijn ex-vrouw Diana bijna persoonlijk
aangerekend, en de natie was vrijwel eensgezind van opvatting dat de prins zijn
beurt als koning maar beter kon overslaan.

Ruim vier jaar later hebben de Britten hun mening massaal bijgesteld. Uit een
onlangs door The Observer gepubliceerde enquete blijkt 55 procent Charles nu wel
geschikt te vinden voor het koningschap, zelfs na een huwelijk met zijn vriendin
Camilla Parker Bowles. Verder denkt 70 procent dat Charles hard werkt en noemt
63 procent hem een goede ambassadeur van het land. Van alle leden van het
koningshuis is volgens deze enquete juist Charles degene die het meest oog heeft
voor de dagelijkse noden van de gewone man.

De wonderlijke metamorfose van Charles' imago is het werk van Mark Bolland (35),
een voormalig directeur van de Press Complaint Commission (PCC) - de Britse Raad
van de Journalistiek - die in 1996 door de 'beschadigde' kroonprins als
plaatsvervangend prive-secretaris in dienst werd genomen, vlak nadat de
scheidingsprocedure met Diana was afgerond.

Zijn benoeming wekte verbazing en leidde tot ergernis bij het establishment: de
homoseksuele Bolland had geen Eton-achtergrond, noch had hij het normale
carrierepad van koninklijke adviseurs gevolgd. Daarnaast leek hij als actief
societyfiguur niet bepaald voorbestemd voor het discrete werk op St. James
Palace, de residentie van de kroonprins.

Maar Bolland was een ingenieus mediastrateeg en beschikte over relaties. Zo was
zijn levenspartner Guy Black, zijn opvolger bij de Press Complaints Commission.
Het stel was bevriend met Rebekah Wade, hoofdredacteur van de News of the World.
Een andere trouwe vriend van Bolland was Peter Mandelson, de spin doctor die een
huzarenstukje had voltooid door Tony Blair en Labour van een nieuw imago te
voorzien.

Bolland kreeg tot taak het imago van Charles op dezelfde wijze op te poetsen.
Hij werd de architect van het zogenoemde PB-project: de operatie die tot doel
had van Parker Bowles een geloofwaardig partner van de prins te maken. Via een
omzichtige campagne kweet Bolland zich zo goed van deze opdracht, dat hij vorig
jaar werd gekozen tot 'pr-manager van het jaar'.

Bollands werk viel echter niet bij iedereen in goede aarde. Zo vonden de andere
Windsors, die Parker Bowles nog steeds de toegang weigeren, dat het PB-project
over de rug ging van Charles' familieleden. Zij zagen zelfs de hand van Bolland
in het interview van een door de News of the World ingehuurde nepsjeik met
Sophie, prins Edwards echtgenote, waarin hij haar nare uitspraken over andere
leden van het koningshuis ontlokte. De indruk dat de promotiecampagne voor
Charles ten koste ging van andere leden van het koningshuis, werd versterkt toen
Edward en Sophie door Charles werd verweten voor commerciele doeleinden opnames
van zijn zoon William te hebben gemaakt.

De establishment-krant Daily Telegraph en het daarmee verbonden opinieweekblad
Spectator zetten eind vorig jaar de aanval al op Bolland in. De rechtse polemist
Simon Heffer schilderde hem in de Spectator af als een lip gloss (een soort
gladjanus) die trachtte zijn 'eigen meester op te poetsen naast de collectie
ouwe sokken, verliezers, verspillers en mislukkelingen waaruit de media het Huis
van Windsor willen laten bestaan'. De Daily Telegraph noemde Bolland 'een
poppenspeler die aan een touwtje te veel zou hebben getrokken'. De intrige kreeg
afgelopen week ineens een heel nieuwe wending toen The Times onthulde dat niet
de koningin maar een jaloerse Charles Spencer, de broer van Diana en vriend van
het Conservatieve parlementslid en Spectator-hoofdredacteur Boris Johnson,
achter deze artikelen had gezeten.

De koninklijke intrige, die zelfs de media tot partij heeft gemaakt, heeft
inmiddels ook het Lagerhuis wakker geschud. De Liberaal-Democraat Norman Baker
beschuldigde Charles na de scoop over zoon Harry ervan zijn eigen zoons voor
zijn persoonlijke promotiecampagne te exploiteren. Alleen Bolland haalde zijn
schouders op: de mediamanipulant geniet nog altijd het vertrouwen van Charles en
zal als hij wordt ontslagen niet brodeloos op straat hoeven te staan.

Prins Charles en zoon Harry.

FOTO REUTERS

Koningshuizen ; Media ; Groot Brittannie ; Recht ; Politiek en Staat ;
Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              104 of 111 DOCUMENTS

                                 de Volkskrant

                                January 26, 2002

Kroonprins Willem-Alexander en Maxima ; De politiek,

BYLINE: ZEEWOLDE HANS BROUWER

SECTION: U pagina; Pg. 19

LENGTH: 300 words


Dat twee mensen trouwen is gewoonlijk een prive-zaak. Persoonlijk geluk is ieder
van harte gegund. En ook de rust om van een huwelijksfeest te genieten. Op dit
punt dus geen verschil tussen de kinderen van 'gewone' burgers en die van een
staatshoofd.

Door het parlement toestemming te vragen voor het huwelijk hebben Alexander en
Maxima er echter een staatszaak van gemaakt en dat heeft tot gevolg dat elke
burger zich ermee mag bemoeien en er een mening over mag hebben. Het parlement
vergadert extra alsof er geen belangrijker zaken zijn, op kosten van de
belastingbetaler worden Jan en alleman uitgenodigd, er worden duizenden
militairen opgetrommeld, de halve binnenstad van Amsterdam wordt afgegrendeld

Kok, Cohen, Van Nieuwenhoven, Noorman-den Uyl en bijna de hele Haagse mikmak
volgen slaafs en braaf de regie van het hof. Ik vind het verbijsterend dat al
die politici zich nu in allerlei bochten wringen en hun politieke opvattingen
overboord gooien. Ze reageren krampachtig en ongeloofwaardig op elke vorm van
kritiek. Van al dat schijnheilige gedoe, daar heb ik de buik van vol!

Elke burger heeft het democratisch recht over zaken betreffende dit huwelijk een
mening te hebben en die kenbaar te maken. Omdat het een staatszaak is, komen
vanzelf ook de meningen over monarchie en republiek aan de orde. Een groot
voorvechter van burgerrechten, Nelson Mandela, is ook voor de bruiloft
uitgenodigd. Ik denk dat Nelson maar een advies heeft voor al die schijnheilige
lieden: wees eerlijk en oprecht, heb respect voor andere meningen en handel
democratisch!

Willem-Alexander en Maxima op het bordes van het stadhuis in Roermond tijdens
hun bezoek aan Limburg.

Foto Raymond Rutting - de Volkskrant

Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              105 of 111 DOCUMENTS

                                 de Volkskrant

                                January 21, 2002

Mali op de banken voor Adelaren ; Afrika Cup drukt armoede even naar achtergrond

BYLINE: VAN ONZE VERSLAGGEVER WILLEM VISSERS

SECTION: Sport; Pg. 15

LENGTH: 741 words

DATELINE: BAMAKO


Als de stemming in het stadion is omgeslagen van feest naar radeloosheid en
kraaiend oproer, spat de opgekropte wanhoop van de voet van de Malinees Seydou:
1-1, via de binnenkant van de paal, twee minuten voor tijd. Een punt is gered
voor gastland Mali. Op zo'n moment blijkt dat voetbal nooit een sport zal zijn
die zich makkelijk zittend laat volgen.

Jongeren die het volk na de bevrijdende treffer tegen Liberia, in het
openingsduel van de Afrika Cup, met wilde armgebaren verzoeken te blijven
zitten, zijn dirigenten van een stuurloos orkest. De vreugdedans in Stadion 26
Maart, met een vervolg in de verstopte, stoffige straten van de hoofdstad
Bamako, is uitzinnig.

Een vreemd soort nervositeit overspoelt het stadion in de slotfase van de matige
wedstrijd. Het is alsof ook de veiligheidsmensen hopen en bidden dat de golven
waarop de emotie zijn uitweg zoekt niet te hoog zullen zijn. De zware, donkere
man omhelst de witte Europeaan en tilt hem even op.

Vreemd dat een op de vijf toeschouwers in het stadion de wedstrijd ook via de
radio aan het oor volgt, met een antenne van soms bijna een meter. Alsof ze
anders niet geloven wat zich voor hun ogen afspeelt. 'Ze doen dat', legt
supporter Samba Ba uit, 'omdat de commentator vertelt wie welke speler is.' In
Afrika is lang niet elke liefhebber op de hoogte van alle details over
voetballers.

Weah, de afscheidnemende Liberiaan die vlak voor rust 0-1 maakt met een machtige
kopbal, kennen ze wel. Hij krijgt een sportief, warm applaus voor de wedstrijd.
George Weah, nummer 14, speler en bondscoach. Van de Malinese spelers blijkt
Mahamadou Diarra van Vitesse uit Arnhem de beste. Hij is een van de weinigen die
de bal soms in een keer speelt in plaats van vooral iets moois te verzinnen bij
de aanname.

De Afrika Cup is, net als vier jaar geleden in Burkina Faso, neergestreken in
voor buitenstaanders onbekend terrein. Want wie kent Mali, dat straatarme,
immense land in West-Afrika dat grotendeels wordt bedekt door oprukkende
woestijn? 'Ik ga naar Timboektoe', zegt de over zijn bestemming twijfelende
vakantieganger soms, denkende dat het een aan de fantasie ontsproken plaats is.

Timboektoe bestaat dus, het ligt in Mali, het was met name vroeger een kruispunt
van nomaden en het is ver verwijderd van de vijf speelsteden in het
vruchtbaardere zuiden, waar met enige hulp tenminste een grasveld groeit.

Met behulp van velen is Mali erin geslaagd de bijna honderd miljoen euro op te
brengen die nodig waren om het land in gereedheid te brengen voor het toernooi.
Dat is, ondanks de chaos die vooral heerst rondom het stadion, op het oog aardig
gelukt. Zo vindt de wedstrijd van zondag tussen Egypte (met Ajacied Hossam) en
Senegal plaats in het mooie, tegen een steile heuvel gelegen stadion Modibo
Keita. Het beeld van de honderden mensen die vanaf de richels toekijken, hoog
verheven boven het veld, is fascinerend.

Nederland doneerde, indirect, bijna drie miljoen euro (6,5 miljoen gulden) aan
de Afrika Cup, voor een inentingscampagne tegen meningitis,
hersenvliesontsteking. Ambtenaar Keiner van het ministerie van Buitenlandse
Zaken vertelt dat de gift verband houdt met het toernooi, omdat deze weken
duizenden mensen uit verschillende landen samenscholen. Dan is het
besmettingsgevaar groter dan anders.

Critici zullen zich afvragen of Mali het geld niet beter kan aanwenden voor
irrigatie, scholing of andere belangrijker zaken des levens. President Konare
denkt daar anders over. Hij voelt zich zichtbaar op zijn gemak in het kielzog
van FIFA-voozitter Blatter, die Afrika nu echt een WK heeft toegezegd, dat van
2010.

Het volk mag van de president volop delen in de feestvreugde. Alle scholen zijn
drie weken gesloten. De werktijden voor overheidspersoneel zijn aangepast. In
een land waar het gemiddelde jaarinkomen ongeveer 270 euro bedraagt en de gewone
man in de handen mag klappen als hij ouder dan 47 jaar wordt, is het duurste
kaartje ruim drie euro.

Als Mali speelt, vertrekken de fans 's ochtends al naar het stadion, op hun
brommertjes, lopend of in volgepakte busjes. Drie uur voor de aftrap zitten ze
op hun plaats. Zelfgemaakte vlaggetjes voeren de boventoon: rood, geel en groen,
de kleuren van de vlag. De kleuren ook van carnaval. Een soort caraval is het.
En het punt voor de Adelaren uit Mali is pure noodzaak, zeker met het oog op de
volgende tegenstander: de Super Adelaren van Nigeria.

Voetbal ; Sport

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              106 of 111 DOCUMENTS

                                 de Volkskrant

                                January 15, 2002

Of Maxima niet liever in een doorzonwoning wil

BYLINE: VAN ONZE VERSLAGGEVER SANDER VAN WALSUM

SECTION: Binnenland; Pg. 3

LENGTH: 738 words

DATELINE: AMSTERDAM


Het kroonprinselijk paar wordt sinds vrijdag via internet bestoken met
suggesties en vragen. Gezien de reacties tot nu toe voorziet het initiatief in
een grote behoefte. Vooral de eetgewoonten ten paleize fascineren de chatters.

Als kroonprins Willem-Alexander en zijn aanstaande echtgenote enigszins gevoelig
zijn voor de stem des volks, zullen ze 11 oktober - wereldeierdag - doorbrengen
op de Floriade te Zoetermeer om onder deskundige leiding een culinaire sessie in
het kooktheater af te werken. Eerder, op 31 augustus, bezoeken ze de Brabantse
dag in Heeze.

Zij hebben een godenmaal genuttigd bij een 'cultuurminnende Hollandse meid met
nomadentrekjes', hebben de Elfstedentocht op eigen naam uitgeschaatst, kennen
alle coupletten van het Wilhelmus uit het hoofd, kijken op vrijdagavond in
huispyjama naar een videootje, drinken een biertje met Jurjen Wierda uit
Steenwijk, en misschien heeft de kroonprins tussen de bedrijven door 'de
absolute politieke macht' verworven om het volk voor verder democratisch lijden
te behoeden.

Wanneer Maxima in blijde verwachting is, zal ze uiteraard voor de oer-Hollandse
thuisbevalling kiezen. En wordt het een meisje, dan zal zij ongetwijfeld
Anne-Fleur worden genoemd.

Zie hier een greep uit de honderden suggesties die internettende onderdanen het
kroonprinselijk paar sinds vrijdagmiddag hebben aangereikt. En de
Rijksvoorlichtingsdienst (RVD) heeft deze goedbedoelde onzin nog over zichzelf
afgeroepen ook.

Ter verdieping van het onderling contact, is iedereen die daar technisch voor is
uitgerust, uitgenodigd om via het internet vragen aan het paar te stellen.

Hierin manifesteert zich de affiniteit van de prins van Oranje met de moderne
communicatietechnologie, zegt H. Tonnon, woordvoerder koninklijk huis van de
RVD. 'De kroonprins is voorzitter van het Platform Internet van Alledag, dat het
gebruik van ICT dient helpen te bevorderen. Deze vragensessie op internet is
bedoeld als aanvulling op de kennismakingsronde door Nederland.'

Het initiatief voorziet, aldus Tonnon, in een enorme behoefte. En ook de
kwaliteit van de gestelde vragen overtreft de verwachtingen. 'Er zijn heel
weinig onfatsoenlijke en indiscrete vragen gesteld. Het merendeel getuigt van
een oprechte belangstelling voor het paar.'

Uit de vragen die tot vrijdagmiddag 12.00 uur kunnen worden gesteld, destilleert
de RVD er honderd die op 22 januari tijdens een 'live chatsessie' door de
geadresseerden zullen worden beantwoord.

De RVD speelt daarbij een discrete rol, verzekert woordvoerder Tonnon. 'Wij
zullen niet selecteren op grond van de gezindheid van de afzender.'

Deze doelstelling brengt enige mededeelzaamheid met zich mee over de
eetgewoonten ten paleize. Kan Maxima al een beetje wennen aan de Hollandse
lekkernijen, of houdt ze vast aan de vleesterreur van de Argentijnse keuken? Kan
de kroonprins wel koken, is een veelgestelde vraag. En wie ontfermt zich nadien
over de afwas?

De fascinatie voor de taferelen in de kroonprinselijke keuken gaat gepaard met
de veronderstelling dat een Oranje-telg af en toe dolgraag Jansen zou willen
heten, en diens genoegens zou willen delen.

Kijken zij wel eens naar het televisieprogramma Life and Cooking, wil de ene
chatter weten, en houden zij ook zo veel van honden? Welk boek hebben zij op hun
nachtkastje liggen, en waarom? Heeft Maxima er ook zo'n hekel aan de
onhebbelijkheid van de modale man om twee verschillende sokken aan te trekken?
Eten zij wel eens chips? En zouden zij eigenlijk niet liever in een anonieme
doorzonwoning leven, 'of blijven jullie in het koninklijk huis wonen'?

Kritiek wordt maar mondjesmaat geventileerd. Iemand informeert naar de reactie
van prins Claus op het verleden van vader-Zorreguieta, en een ander hekelt de
belastingmoraal van de koninklijke familie. Menigeen uit echter zijn sympathie
voor het geplaagde Argentinie, en vraagt Maxima wat zij aan de misere in het
moederland denkt te gaan doen.

Fred Smit uit Hengelo doet Willem-Alexander en Maxima een gemakkelijke
vluchtroute uit zijn gouden kooi aan de hand: met het internetprogramma icq
('gratizz te downloaden') 'kun je lekker anoniem de mening van mensen vragen en
een neutrale mening vormen zonder die gasten van de RVD op je nek. . . Heel
handy toch?'

Koningshuizen ; Samenlevingsvormen en relaties ; Maatschappij ; Sociaal
Cultureel ; Recht ; Politiek en Staat ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              107 of 111 DOCUMENTS

                                 de Volkskrant

                                January 12, 2002

Prachtig gebied voor wintersport, maar wel ver weg

BYLINE: DOOR ERIC OUTSHOORN

SECTION: Traject; Pg. T3

LENGTH: 1038 words


Sommige gelaatsuitdrukkingen zijn universeel. Dat geldt zeker voor de meewarige
blik van een Turkse kennis. In januari naar Erzurum? Op tweeduizend meter
hoogte? Ja, want Erzurum ligt vlakbij een prachtig wintersportgebied, het
Palandoken-gebergte. En de stad was ook belangrijk tijdens de
onafhankelijkheidsstrijd van Ataturk.

Wanneer de kleine Avro-hoogdekker op het vliegveld een kilometer of tien van de
stad is geland, loeit de kou naar binnen zodra de deur opengaat. De startbaan is
schoongeveegd, ernaast liggen slierten smerige sneeuw. Tweehonderd meter
verderop oefenen grondbemanningen in het bewapenen van twee Turkse F-16
straaljagers. Iran en het volgens Turkije nimmer te vertrouwen Armenie liggen
vlakbij.

Erzurum heeft bijna 300 duizend inwoners van wie een fiks aantal door de
hoofdstraat Cumhuriyet Caddesi schuifelt, glibberend over sneeuwhopen en klonten
ijs, modderplassen ontwijkend. Het is waterkoud. Zelfs de krantenverkopers
zitten binnen. Alleen de arme sloebers met hun lekke schoenen, die papieren
zakdoeken en inferieure aanstekers aan de man proberen te brengen, moeten buiten
staan.

Weinig of niets herinnert aan het befaamde Congres van Erzurum waar op 23 juli
1919 Mustafa Kemal Ataturk zich liet kiezen tot voorzitter. Hier wist de
stichter van de moderne Turkse republiek een aantal verzetsorganisaties onder
zijn leiding te bundelen. Dat was kantje boord, want de autoriteiten in Istanbul
wilden Kemal laten oppakken omdat hij zijn bevoegdheden als inspecteur-generaal
misbruikte om te ageren tegen de centrale regering onder de laatste sultan
Mehmet VI.

Slippend werkt de hoogbejaarde taxi zich door de straten van Erzurum omhoog. De
achterwielen verliezen af en toe hun greep op de weg vanwege de verijsde
sneeuwplakken. Buiten de bebouwde kom is de weg schoongereden. Voor de snelheid
maakt dat niets uit omdat de weg naar het Palandoken Skicentrum steeds steiler
wordt.

Het centrum ligt een kilometer of acht buiten de stad en is een wat weidse naam
voor vier hotels die op enige afstand van elkaar liggen. Het Dedeman Hotel
dateert uit 1993, is het oudste en heeft ook de hoogste ligging: 2450 meter.
Boven alles uit torent de Ejderberg. Met zijn 3176 meter is het de hoogste top
van het Palandokengebergte.

Ettelijke honderden meters beneden het Dedeman liggen het pasgeopende Polat
Regency Hotel en het enkele jaren oude Tourinn Palan Hotel. Wie hier op de berg
een hotel zoekt, hoeft weinig moeite te doen, want druk is het niet. De auto's
op de parkeerplaats van het Dedeman Hotel hebben Turkse kentekens. Geen
buitenlander te bekennen, maar dat is schijn, zegt hoteldirecteur Gunduz Yesil.
'We hebben op het ogenblik zo'n tweehonderd gasten, van wie het grootste deel
uit Rusland komt. Elke zaterdag is er een rechtstreekse vlucht uit Moskou en de
meeste Russen boeken hier voor een week.'

Van de economische crisis in dat land zegt Yesil niets te hebben gemerkt. 'We
hebben al zeven jaar ongeveer dezelfde aantallen Russen per seizoen.' De
Russische gasten die in het hotel rondlopen, behoren dan ook niet tot de klasse
Jan Modaal. Zware leren jasjes voor de mannen, bont en goud, veel goud voor de
vrouwen. En geld hebben ze genoeg: in de hotelwinkel wordt een Russinnetje
verblijd met twee Teletubbie-poppen van een kleine meter hoog, die per stuk zo'n
vijftig dollar moeten opbrengen.

De meeste Turken komen op speciale feestdagen, weet Yesil en dat zijn de meer
bemiddelden onder hen. Hotelprijzen van 120 dollar per nacht kan niet iedereen
zich veroorloven. Drie dollar voor een glaasje cola in het skicafe ook niet.

West-Europeanen komen nauwelijks naar Erzurum. De reden kent Yesil niet. 'Elk
jaar maart komt een klein groepje Duitsers en we hadden twee seizoenen geleden
een contract met een Nederlandse touroperator, Snowman, maar die is er mee
opgehouden.' Waarom? Yesil haalt zijn schouders op: geen idee.

Erzurum ligt niet naast de deur. Vliegen moet via Istanbul en Ankara. In
West-Turkije liggen andere wintersportgebieden zoals bij Bursa het Uludag-gebied
en Kartalkaya bij Bolu (halverwege Istanbul en Ankara).

Kan zijn, vindt Yesil, 'maar wij hebben de hoogste berg en de mooiste en langste
pistes. Onze langste skiroute is dertien kilometer.' Er zijn zeven liften die de
toerist naar verschillende plekken op de berg voeren. Twee worden geexploiteerd
door de staat, de rest door Dedeman, vertelt Yesil. Met een elektronisch
pasjessysteem zijn ze voor iedereen toegankelijk.

'Wij hebben een skischool met twaalf leraren', zegt Yesil trots. 'We geven
speciale cursussen voor kinderen en voor ouderen.' Druk hebben ze het vandaag
niet. De meeste skiers op de lagere pistes lijken de kunst behoorlijk onder de
knie te hebben en die ene snowboarder die er rondglijdt, doet het ook al zonder
instructeur.

Buiten heeft de zon de temperatuur opgejaagd tot min 9. De vaak voorkomende wind
is wat gaan liggen, waardoor de jas even open kan. Op het terras blaast een
groepje Russen uit. De kledij is gloednieuw, de gezichten erboven niet. Zakenlui
uit de nieuwe Russische economie? Communiceren met hen is moeilijk. Engels
beheersen ze niet. Turks evenmin, maar hun roebels of dollars spreken een taal
die iedereen kan verstaan.

Naast het terras staat een huisje waar het houtskoolvuur alvast wordt opgestookt
voor de lunch. Afgaande op de stapels vlees die onder plastic klaarliggen, zal
het wel kebab worden.

Gunduz Yesil kan 650 bedden vullen, zijn concurrenten Polat en Tourinn
respectievelijk 800 en 490. Is dat niet wat veel voor wat in deze streek
kennelijk vooral een nichemarkt is? Yesils hotel maakt deel uit van een keten
van twaalf in heel Turkije, dus hij kan een stootje hebben. Maar niet alle
andere hoteliers behoren tot een groot concern.

Door het ongebreideld vergroten van het aantal bedden dreigt het gevaar van
overcapaciteit. Want westerse toeristen tref je hier niet aan: Erzurum is te ver
weg. Zoals een medewerkster van de Nederlandse reisorganisatie Snowman het
verwoordt: 'Het is een prima wintersportgebied, maar we kregen gewoon te weinig
boekingen. Daarom zijn we er mee opgehouden.'

FOTO TRANSWORLD

Dorpen en steden ; Wintersport ; Sport ; Infrastructuur ; Ruimtelijke Ordening

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              108 of 111 DOCUMENTS

                                 de Volkskrant

                                January 10, 2002

Diepraams gelijk ; 'Sociale' fotograaf met steeds meer oog voor esthetiek

BYLINE: DOOR ARNO HAIJTEMA

SECTION: Kunst Katern; Pg. K6

LENGTH: 1665 words


Gezegend zij de deadline. De grofkorrelige foto's die Willem Diepraam onder
tijdsdruk voor Vrij Nederland maakte, getuigen van grote zeggingskracht en
spontaniteit. De 'linkse' fotograaf heeft steeds meer oog voor schoonheid en
abstractie gekregen.

De term 'sociale fotografie' lijkt onlosmakelijk verbonden met de naam Willem
Diepraam. De fotograaf die vanaf begin jaren zeventig voor het linkse
opinieweekblad Vrij Nederland werkte, betoonde zich in zijn beelden solidair met
de kansarmen, arbeiders, vrouwen die voor hun rechten opkwamen, Surinamers in
hun land dat afstevende op onafhankelijkheid, of uitgeweken naar Nederland.

Zo vanzelfsprekend als zijn verbondenheid was met de onderdrukten, zo stellig
leek Diepraams afkeuring van regenten en conservatisme. Koningin Juliana
portretteerde hij met milde spot, katholieke anti-abortusdemonstranten met
ogenschijnlijk venijn. Het wereldbeeld van Vrij Nederland en Willem Diepraam was
in de jaren zeventig, de periode van politieke polarisatie, helder en
overzichtelijk; de scheidslijn liep tussen 'deugen' en 'niet deugen'. Links had
gelijk, rechts 'deugde niet'. Grijstinten bestonden niet, in de politiek noch in
de grofkorrelige zwartwitfotografie van Diepraam.

Het is waar dat Diepraam en Vrij Nederland (net als de Volkskrant in die dagen
overigens) meenden te behoren tot het kamp dat absoluut 'deugde'. Maar het is
ook een simplificatie. Wie de nieuwe monografie Diepraam bekijkt, moet wel tot
de conclusie komen dat het bij hem meevalt met de drammerigheid die de eeuwige
gelijkhebber aankleeft.

Te veel humor, relativering en betrokkenheid toont Diepraam in zijn foto's om ze
naadloos te laten aansluiten op het gietijzeren gelijk van progressief
Nederland. Mede daardoor doorstaat zijn sociale fotografie de tand des tijds.

Voor degenen die zich Diepraams werk herinneren als eenduidig-progressief, kan
de prachtig gedrukte, koel-zakelijk vormgegeven monografie werken als een
spiegel waarin de eigen opvattingen uit het verleden reflecteren. Wie de
anti-abortusdemonstranten uit 1972 op het Haagse Malieveld zelf beschouwde als
een stel bekrompen reactionairen, kan in Diepraams foto de bevestiging van zijn
gelijk vinden. Maar wie anno 2002 de demonstranten in de eerste plaats beschouwt
als angstige, brave burgers die de stormachtige maatschappelijke veranderingen
niet kunnen bijbenen, vindt in het dezelfde beeld ook de nodige aanwijzingen.

Het is met de politieke en maatschappelijke opvattingen in Diepraams fotografie
als met schoonheid; ze bevinden zich in de eerste plaats in the eye of the
beholder. Uit de monografie blijkt bovendien nog eens overduidelijk dat de term
'sociale fotografie' waarmee Diepraam altijd wordt geassocieerd schromelijk
tekort- schiet om zijn oeuvre te benoemen. Het zijn niet de sociale aspecten die
Diepraams werk onderscheiden van de gemiddelde fotojournalistiek. Dat doen juist
de artistieke kwaliteiten. Die vormen de constante.

Diepraams oeuvre is grofweg onder te verdelen in drie periodes: zijn 'sociale'
fotografie en reportages overzee (Suriname, de Antillen) in opdracht van VN in
de jaren zeventig, zijn reportages voor liefdadigheidsorganisaties als de Novib
in de jaren tachtig (ook door VN gepubliceerd, in de befaamde kleurenbijlage) en
vanaf de jaren negentig zijn vooralsnog laatste werk, bestaande uit naakten en
landschappen. De monografie volgt de ontwikkeling van Diepraam grotendeels
chronologisch.

Diepraams keuze voor de 'gewone man' maakt zijn vroege werk meteen sympathiek.
Voor zijn lens groeit een oud vrouwtje met gerimpeld gezicht in een Amsterdamse
winkelstraat uit tot een kleine volksheilige. Een rond haar hoofd geknoopt stuk
plastic beschermt haar bontmuts tegen de regen. De in zichzelf gekeerde Peggy
(1975), met haar strakke sexy truitje, blote schouders en geloken ogen, is een
eigentijdse Madonna, poserend op een braakliggend stuk land aan de stadsrand.

Weinig majesteitelijk is koningin Juliana, zoals Diepraam haar in 1973
fotografeerde in Tilburg. Met verkreukeld mantelpak, op de rug gezien, begroet
zij het publiek dat haar omstuwt. Vooral die toeschouwers, de emoties op hun
gezicht - varierend van uitbundige vrolijkheid tot de nerveuze spanning van een
ordehandhaver - bepalen de vrolijkheid van het beeld. Juliana speelt een
cartooneske bijrol.

Veel van het opdrachtwerk voor VN kwam haastig tot stand, onder druk van de
deadline. Technische perfectie was meestal onhaalbaar, zo legt Diepraam in de
monografie uit. Gelukkig maar, want de spontaniteit, de grove korrel en de
scherpe contrasten vergroten de zeggingskracht. Daardoor is het portret van de
woonwagenbewoners bij Amsterdam, met die harde uitdrukking op hun gezicht, ruig
en ongepolijst als het leven in het kamp zelf.

De arbeiders, van de Hoogovens en de tapijtfabriek, de stakende havenwerkers in
Antwerpen, linkse politici als Joop den Uyl en Andre van der Louw,
voetbalsupporters op de staantribune, vakantiegangers in Benidorm, zij kregen
eerder (in het boek Foto's uit 1985) beduidend meer aandacht toebedeeld dan in
Diepraam. Het kenmerkt de verschuivende belangstelling van de fotograaf: de
esthetische kwaliteiten van zijn werk spelen ook in retrospectief blijkbaar een
steeds grotere rol.

De laatste periode van de jaren zeventig stond voor Diepraam in het teken van
verandering - hij raakte er schoksgewijs van doordrongen dat de sociale
fotografie een doodlopende weg was, en voelde een groeiende behoefte aan grotere
vrijheid van werken. Maar bovenal werd Diepraams leven onverschaduwd door een
tragedie. Bij het grote vliegtuigongeluk van 1977 op Tenerife kwamen zijn vrouw
en twee van hun kinderen om het leven.

Ook zonder te psychologiseren over de overweldigende invloed die een dergelijke
ramp op iemands persoonlijke leven en werk heeft, is vast te stellen dat
Diepraam met nieuwe ogen naar de wereld ging kijken. Van de politieke zekerheden
waarmee de wereld ooit leek te kunnen worden begrepen, is in het werk sindsdien
geen spoor meer te vinden. Van een fotograaf met een heldere overtuiging,
transformeerde Diepraam tot een vragensteller, een fotograaf die met zijn
beelden twijfel zaait en vermeende zekerheden doet wankelen.

Opmerkelijk genoeg blijkt de toon van zijn werk lichter te worden - minder
dramatisch, meer gericht op schoonheid en nuances. Begin jaren tachtig
fotografeerde hij in de Sahel-landen, waar - dachten we - alle mensen als
vliegen stierven. Diepraam corrigeerde die stereotype opvatting met het prachtig
gave beeld van een lachende vrouw met parwelwitte tanden uit Burkina Faso. Hij
brengt de Afrikaanse armoede wel in beeld - kinderen, onbeschermd tegen een
razende zandstorm, een meisje in een kamer met alleen maar emmers en
waterjerrycans - maar omzeilt de gruwelijke cliches van opgezwollen buikjes en
knokige lichamen.

Later in de jaren tachtig ging Diepraam ook in kleur fotograferen. Zeven full
colour-beelden zijn in de monografie opgenomen, en ze behoren tot de meest
poetische die Diepraam heeft gemaakt. Intens is de aandacht waarmee een blanke
arts in Uganda een kind onderzoekt, terwijl een ander kind zich op zijn rug
vastklampt. Het erop volgende beeld toont eenzelfde intensiteit, van
ambulancepersoneel en politieagenten in New York, die zich bekommeren om,
vermoedelijk, een verkeersslachtoffer.

In die kleurenbeelden is het ook dat Diep raam zich de luxe permitteert een ode
te brengen aan de poezie van het leven - niet langer, zoals in de Sahel, om
welke stereotypen dan ook te bestrijden, maar in volle vrijheid. Bijna abstract
is het geel-rode beeld van de hoge muren en daken van Parijs, met een
fladderende duif die beeldrijmt met zijn schaduw.

Vol suspense is de foto met Diepraams dochter Karolien. Alsof haar net iets is
meegedeeld wat nog niet tot haar wil doordringen, zo blikt ze in het oneindige.
Achter haar maakt een schim, een man in lange jas, met een hoed op en een
aktetas in de hand, zich uit de voeten - de aanzegger.

De kleurenbeelden vormen de aanhef tot de apotheose van Diepraam. De laatste
kleurenfoto is uit zijn beroemde essay uit Lima, Peru, waar hij in 1990 ten
behoeve van een Novib-tentoonstelling daklozen portretteerde. Het beeld wordt
gedomineerd door een meisje in rode trui en broek, dat haar hand reikt naar een
zich achter het oor krabbende hond. Midden op straat - een zandvlakte eigenlijk,
met aan weerszijden nietige schuren en huisjes - scharrelt een kip. Het is een
desolaat beeld. De armoede zou de toeschouwer moeten verontrusten, maar het is
juist het meisje dat met haar terloopse houding waardigheid en een zekere kalmte
uitstraalt.

De zwartwitbeelden uit de Lima-reportage werpen op een intrigerende manier hun
schaduw vooruit naar Diepraams landschapsfoto's van een paar jaar later. Een
meisje loopt over straat, ze gaat op in het spel met de bal, die ze hoog in de
lucht heeft gegooid. Het decor bestaat uit een hoge, dikke, ruwe muur en enkele
verwrongen en gebutste metalen poortdeuren. Soortgelijke muren duiken op in de
Hoogovens-landschappen, die Diepraam in 1993 fotografeerde - in zijn
geboorteplaats IJmuiden.

In die serie ongenaakbare cokes- en ertsbergen valt geen menselijke gestalte
meer te ontdekken. Het zijn maanlandschappen, waar alleen bandsporen van
vrachtwagens en de zwarte schaduw van een immense graafmachine nog menselijke
aanwezigheid verraden. Op een onbarmhartige manier wrijft Diepraam de mens zijn
nietigheid in - en rekent tegelijk af met de hoogmoed uit de begindagen van zijn
carriere, toen de fotograaf dacht dat hij met de camera als wapen de wereld kon
veranderen.

Diepraam, foto's van Willem Diepraam. Teksten van Annie-Laure Wanaverbecq en
Chris van Esterik. Focus Publishing, Euro 56,75 (fl 125,-).

Willem Diepraam: Paramaribo, Suriname, 1975.

Peggy, Amsterdam, 1975.

Burkina Faso, 1980.

IJmuiden, 1993.

Karolien, Amsterdam, 1988. Boven: Lima, 1990.

Fotografie ; Non fictie ; Kunst en Cultuur ; Kunst ; Taal- en Letterkunde

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              109 of 111 DOCUMENTS

                                 de Volkskrant

                                January 8, 2002

Britse musea worden platgelopen ; Als het gratis is, stromen Britten naar de
T-Rex

BYLINE: VAN ONZE CORRESPONDENT PETER DE WAARD

SECTION: Voorpagina; Pg. 1

LENGTH: 661 words

DATELINE: LONDEN


Of het gewone volk ineens kunstliefhebber is geworden is nog de vraag, maar als
het gratis is laten de Britten zich graag de stuipen op het lijf jagen.
Afgelopen weekeinde stonden de langste rijen met museumliefhebbers weer voor het
Natural History Museum dat een enorme vervaarlijk grommende en sterk geurende
T-Rex tot de topstukken van zijn collectie kan rekenen.

Sinds op 1 december twaalf grote Britse musea de entreegelden hebben afgeschaft,
zijn de bezoekerscijfers daar geexplodeerd. Het Natural History Museum trok deze
maand 163.487 bezoekers tegen 89.650 in dezelfde maand een jaar eerder. Het
naastgelegen interieurmuseum Victoria & Albert zag het bezoekerscijfer in deze
maand zelfs verviervoudigen van 42.623 tot 174.249. Gemiddeld verdubbelde het
bezoek bij de musea die gratis zijn geworden.

Nederlandse musea zijn onder de indruk van die cijfers. Ze zien vooral toekomst
in gratis openstellen voor specifieke doelgroepen op speciale dagen. Daarvoor is
wel overheidsgeld nodig. OCW laat momenteel het externe bureau APE de
mogelijkheden uitzoeken.

Sinds er voor de twaalf Britse musea geen kaartje meer hoeft te worden gekocht,
lijken de taferelen bij sommige museumpoorten soms even chaotisch als bij
concerten van Madonna. 'De bewakers hebben wel speciale training gehad om zich
meer te profileren', zegt Peta Manzies van het Natural History Museum. Tot 1
december kostte de entree hier 9 pond (14 euro), terwijl kinderen al gratis naar
binnen mochten.

'Tot voor kort vonden ouders de culturele verrijking van hun kinderen daarom ook
vooral een taak voor de scholen. Nu ze geen entree meer hoeven te betalen willen
ze zelf ook graag de T-Rex of het Victoriaanse porselein zien', verklaart
directeur Mark Taylor van de Museum Association de massale toeloop.

Een van de bezoekers voor het Natural History Museum zegt dat het afschaffen van
de toegangsprijs bij hem de doorslag heeft gegeven om nu even langs te wippen.
'Als je het volle pond moet betalen, voel je je verplicht een hele dag te
blijven. Dat was voor de kinderen vaak te lang. Nu wip je even binnen voor het
zien van de T-Rex of een andere prehistorische attractie.'

Naast het Natural History Museum en het Victoria & Albert behoren het Science
Museum en het Imperial War Museum in Londen en het Maritime Museum in Greenwich
tot de twaalf musea die sinds 1 december plotseling populaire familie-uitjes
geworden.

Maar het fenomeen van het gratis museumbezoek is in Groot-Brittannie niet nieuw.
De grote Britse musea als de National Gallery, de National Portrait Gallery, het
British Museum en ook Tate Galleries zijn altijd gratis geweest en trekken elk
jaarlijks miljoenen bezoekers.

'De Britten zijn niet zo onbeschaafd als iedereen denkt', grapt Taylor. 'Onze
gratis musea zijn tamelijk uniek in de wereld. De Victoriaanse filantropen
vonden in hun tijd al dat musea ook toegankelijk moesten zijn voor de
arbeidersklasse. Maar de arbeidersklasse liet het afweten. De mensen die ervan
profiteerden, waren de middenklasse die het eigenlijk zelf konden betalen.'

In de ambitie korte metten te maken met de Britse klassensamenleving gaf Tony
Blairs Labour-regering niettemin via een financiele injectie een nieuwe aanzet
tot dit ideaal. De twaalf nationale musea die nu gratis zijn geworden, krijgen
samen een bedrag van dertig miljoen pond (vijftig miljoen euro) extra als
compensatie voor het verlies van entreegelden. Een deel daarvan is
belastingkwijtschelding.

Taylor: 'Maar lang niet alle musea doen mee. In heel Groot-Brittannie zijn nu 25
van de tweeduizend musea gratis. De meeste musea zijn particulier of van lokale
overheden. En een deel van de nationale musea is bang dat wat de ene regering
geeft, de volgende regering weer kan ontnemen. En sommige vinden entreeheffing
gewoon een goede zaak voor een rustige doorloop.'

Pagina 10: Gratis past niet in Nederlands beleid van privatisering

Musea en galerieen ; Consumentenzaken

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              110 of 111 DOCUMENTS

                                 de Volkskrant

                                January 5, 2002

Bouw hervat van omstreden operatheater in Peking

BYLINE: VAN ONZE CORRESPONDENT JAN VAN DER PUTTEN

SECTION: Kunst; Pg. 7

LENGTH: 364 words

DATELINE: PEKING


Een doorzichtige bel van glas en titanium, zwevend op een kunstmatig meer, moet
in 2005 het meest prestigieuze moderne bouwwerk van China worden: het Nationale
Theater van Peking. Na een stop van zestien maanden is kort geleden de bouw
hervat.

Het postmoderne bouwwerk, waarover China's hoogste leiders jarenlang hebben
geredetwist, zal het hart van Peking een ander aanzicht geven. Het verrijst ten
westen van de stalinistische Grote Hal van het Volk, schuin tegenover de
Verboden Stad.

Bijna twee jaar geleden hakte partijleider Jiang Zemin een zestienjarige
discussie over een nieuw theatercomplex door. Hij koos voor het futuristische
ontwerp van 120 duizend vierkante meter van de Franse architect Paul Andreu.

Nadat een oude volkswijk van smalle laantjes met hofjeshuizen met de grond
gelijk was gemaakt, begonnen in april 2000 de graafwerkzaamheden. Maar de
bijbehorende ceremonie werd zonder opgaaf van redenen afgelast. Hoe omstreden
het project was, bleek toen na drie maanden de werkzaamheden werden stopgezet.

Er was kritiek op de wenselijkheid van het project (de opera van Peking is
kwijnende, voor de opkomende westerse opera zijn geen nieuwe zalen nodig), de
omvang (vier zalen met samen zesduizend stoelen), de kosten (een kleine 500
miljoen euro, ruim een miljard gulden), het elitaire karakter (een kaartje zou
de gewone man een half maandsalaris kosten).

Ten slotte werd een compromis gevonden: het ontwerp wordt wat kleiner en minder
duur. Er komen nu slechts drie zalen, de kosten zijn teruggebracht tot 360
miljoen euro en het gebouw is zeventig meter naar achteren geplaatst om ruimte
te geven aan een groenzone. De vraag of het complex nodig is, durft niemand meer
te stellen.

Terwijl het debat nog aan de gang was, is vrijwel zonder gerucht besloten tot de
bouw van een andere overbodige prestigetempel die ook het Nationale Theater
overbodig maakt: een nieuw theater met 1200 stoelen voor de opera van Peking. De
kosten, 109 miljoen euro (240 miljoen gulden) worden bijna geheel gedragen door
een projectontwikkelaar.

Gebouwen ; Theater ; Binnenlandse politiek ; Politiek en Staat ; Kunst en
Cultuur ; Kunst ; Architectuur

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.

                              111 of 111 DOCUMENTS

                                 de Volkskrant

                                January 4, 2002

Pootgoed ruilen met de buurtjes ; HET GELUK VAN DE VOLKSTUIN IN BEELD GEBRACHT

BYLINE: WOUTER KLOOTWIJK

SECTION: cicero; Pg. 25

LENGTH: 862 words


ALLES WAT mensen over volkstuinen zeggen is waar. Elk vooroordeel wordt
bevestigd in het sprankelende documentaire-boek Tot Nut & Genoegen - Over
Volkstuincultuur in Nederland. Het is er een zootje. Dat klopt. Het is er een
overgeorganiseerde, aan kinderachtige regels gebonden bedrijvigheid in
tuttentuintjes. Klopt ook. De sociale controle is beklemmend. Ja, is waar.
Volkstuincomplexen zijn duizend paradijsjes op een kluit. Ook absoluut waar.
Voor elke burger is een tuincomplex in Nederland te vinden waar hij zich thuis
kan voelen. En er zullen evenzoveel anderen huiveren bij het idee alleen al dat
men gezamenlijk een verplicht aantal uren corvee moet doen op het complex. Er
marcheren zelfs muziekkorpsen rond hier en daar.

Het fotoboek met korte stukjes tekst van uiteenlopend karakter, bewijst iedereen
een dienst. Alles is waar. Er zijn inkeurige tuinen gefotografeerd, wildernissen
en belachelijke tuinen, bevolkt door tuinkabouters. Belachelijk? Wie zegt dat?
Je zult de tuinen in de duinen bij Egmond bedoelen, de stukjes anarchie met
huisjes en kasjes erop, gebouwd van sloopafval. Het is maar wat je gelukkig
maakt, orde, netheid, vrijheid, stilte, bingoavonden of pootgoed ruilen met de
buurtjes.

Volkstuincomplexen, groot of klein, zijn een Nederlands verschijnsel. Dat wil
zeggen, zulke tuintjes met kleine huisjes van alle mogelijke bouwmaterialen
bestaan ook elders, maar het verschil is dat Nederlandse volkstuinders er niet
wonen. Ze hebben een huis, vaak in een stad, en de tuin is er voor hun plezier
en tijdverdrijf. In veel andere landen worden dit soort complexen noodgedwongen
permanent bewoond en heten ze vaak krottenwijken.

De eerste volkstuinen waren stukjes grond die rijke boeren en
grootgrondbezitters aan hun knechten uitleenden zodat ze zelf wat voedsel konden
verbouwen. Later gaven industrielen grondjes aan fabrieksarbeiders te leen, met
hetzelfde doel . Bovendien waren ze dan buiten, goed voor de gezondheid, ze
dronken misschien wat minder en dat kwam uiteindelijk de productie van de
fabriek ten goede. Liefdadigheid had soms valse randjes. Het was overigens niet
alleen in Nederland, dat grote industrielen hun arbeiders tuintjes aanboden.
Volgens Maartje Berendsen, die in het kort de geschiedenis belicht, waren in de
negentiende eeuw in heel West-Europa werkgevers zo goeiig en in een publicatie
van een dominee wordt duidelijk verwoord waarom. Arbeiderstuinen, zoals ze toen
werden genoemd, 'vergroten het arbeidsvermogen', en kunnen 'een verbetering van
de zedelijke toestand van de werkman' bewerkstelligen.

Arbeiderstuinen waren er voor het nut. Ze brachten voedsel op. Met de opkomst
van arbeidersorganisaties gingen ook volkstuinders zich verenigen en werd het
tuinieren op zich het doel, en dat is kenmerkend voor de Nederlandse
volkstuincultuur.

Stedelijke overheden zagen er ook het belang van in, de mensen moesten de vieze
stad uit kunnen, ademhalen. Er werd grond beschikbaar gesteld voor volkstuinen
en veel van de tuintjes werden pure siertuinen. Dat was allemaal voor de Tweede
Wereldoorlog. In de oorlog werden weer meer tuinen voor de teelt van groente
gebruikt, maar al in 1947 waren het weer vooral siergewassen. Tuinkabouters
waren toen nog niet te betalen.

Een volkstuin, puur voor het nut, ziet men nog wel langs spoorlijnen, vaak staat
er nu een allochtoon met zijn kont omhoog. Het zijn de smakelijkste tuinen, niet
de weelderigste, niet voor het mooi.

De foto's in Tot Nut & Genoegen, van dertien fotografen, geven samen een
bijzonder zicht op wat zich afspeelt achter de omheiningen van de complexen. Het
is de lol die de gewone burger (en Frits Bolkestein) heeft van en op zijn kleine
stukje grond, liefst met een huisje er op. Er zijn tuintjes bij Rotterdam die
ommuurd worden door enorme stapels zeecontainers. En er zijn tuintjes met
lawaai, een tuincomplex wordt nogal eens omgeven door autowegen. Geeft niet,
zegt een Rotterdamse volkstuinster, ik stel me voor dat ik de zee hoor. Er is
een enorm verschil tussen de foto's in het boek en de afbeeldingen in woonbladen
en tuintijdschriften. De bladen maken de tuinen dood. In het boek leven ze.
Nergens is troep opgeruimd voor de foto. En ook de mensen die er op staan hebben
er geen schone broek voor aangetrokken. Allemaal mensen die geen greintje last
hebben van ijdeltuiterij. Aardig lijken ze. Goeie buren. En wie nergens bij wil
horen is het beste af in een tuin in de duinen bij Egmond. Er zijn er al veel
verloren gegaan, het waterleidingbedrijf hief tuinen op omdat er royaal
bestrijdingsmiddelen werden gebruikt, maar de tuinen die er nog zijn, zijn
dromen van plekjes. Gewoon gaan wonen daar, tot het weer eens niet mag.

Caroline Zeevaart (redactie): Tot Nut & Genoegen - Volkstuincultuur in
Nederland. Uitgeverij 010; 176 pagina's, Euro 22,50, fl 49,50. ISBN 90 6450 470
9.

Heyplaat in Rotterdam.De onvermijdelijke tuinkabouters.Volkstuintje in De Noort
Bonnen, Hoek van Holland.Tuin langs het spoor in Rotterdam.FOTO'S UIT 'TOT NUT &
EN GENOEGEN'

Kunst en Cultuur ; Kunst ; Taal- en Letterkunde ; Non fictie ; Kunst en Cultuur
; Cultuur ; Recreatie en Vrijetijdsbesteding ; Huis en tuin

LOAD-DATE: May 8, 2003

LANGUAGE: DUTCH

                © 2002 PCM Uitgevers B.V.  All rights reserved.
