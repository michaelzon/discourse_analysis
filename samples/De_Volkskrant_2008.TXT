
                               1 of 161 DOCUMENTS



                                 de Volkskrant

                               December 27, 2008

Hoezo crisis? Als je maar gezond ben t!

BYLINE: Bernadette van Leeuwen, Groningen; Henk Corsel, Amstelveen; A. Bot,
Groningen; Jan Boer, Wolphaartsdijk; N. Fuchs, Hillegom; Marlies Jansen, Leiden;
Frans Guit, Amsterdam; J. Sueters, Schalkhaar; Piet de Betué, Alkmaar; Stineke
Ruigrok, Vlaardingen; Ed Vervoorn, Den Haag; José Rutten, Echt; Bert van Kooten,
Woerden; Leen Neleman, den Bommel; Paula Groenendijk, Leiden; L. van Zaltbommel,
Voorburg; Dick Bosveld, Rheden

SECTION: HET BETOOG; Blz. 05

LENGTH: 2278 woorden


Gezondheid

Als ik moet kiezen tussen vertrouwen of angst voor de toekomst, dan is er voor
mij maar één antwoord mogelijk: vertrouwen. Ik heb bijna zes jaar op een
donornier moeten wachten en ben daarna nog vijftien maanden bezig geweest te
herstellen van ernstige complicaties. Dan word je in materieel opzicht
behoorlijk laconiek. Daar staat tegenover dat het heel belangrijk voor mij is om
nu weer echt te kunnen leven: dat betekent lekker eten, uitgaan, met vakantie
gaan en zo meer. Daar hangt wel een prijskaartje aan.

Ik heb al acht jaar een WAO-uitkering en sinds 2006 merk ik dat, zoals Loesje
dat zo mooi kan zeggen, 'ik een stukje maand overhoud'. Maar gelukkig heb ik een
moeder (84) die ons kinderen ieder jaar een belastingvrij bedrag schenkt.
Zodoende kan ik de toekomst met vertrouwen tegemoet zien.

Hoezo crisis? Als je maar gezond bent!

Moeder

De moeder aller crises is de mensheid, dus het komt wel goed.

Kinderbijslag

Tuurlijk gaat het mis! Niet door de kredietcrisis, maar door de verkeerde keuzen
die steeds worden gemaakt. Zo raken we door de opwarming van de aarde in no time
onze witte Noordpool kwijt, maar gaan de miljarden naar de noodlijdende banken
en - godbetert - de auto-industrie.

Oorzaak van veel problemen is dat de mens nogal oververtegenwoordigd is. We zijn
gewoon met een paar miljard te veel. Alle inspanningen van de Verenigde Naties
zouden gericht moeten zijn op het terugbrengen van de wereldbevolking.
Overbevolkte landen als Nederland zouden het voortouw moeten nemen.

Zoals geen kinderbijslag meer vanaf het derde kind (maar wel gastvrijheid voor
mensen op de vlucht). De problemen bij een krimpende bevolking zullen
tijdelijker en hanteerbaarder zijn dan bij een doorgaande groei, is mijn
overtuiging. Helaas zal, vooral vanwege het onvoorwaardelijke geloof in de
heilige economische groei, dit soort maatregelen niet genomen worden. Dus is het
wachten op het moment dat de wal het schip gaat keren.

In de jaren negentig was ik nog optimistisch genoeg om twee keer een kleine
bijdrage te leveren aan het op de wereld zetten van twee mensenkinderen. Als ik
nu weer voor die keus zou worden gesteld, zou ik er absoluut voor passen.

Voorjaar

Het wordt weer voorjaar, ik zie wel.

Voedselbanken

Ja, ik vrees en wantrouw de kredietcrisis. De oplossing moet weer komen van
bezuinigingen bij jan met de pet, let maar op. Het aantal miljonairs in
Nederland is volgens de Volkskrant 120 duizend, dat aantal zal niet dalen, maar
stijgen.

De bankdirecteuren die arrogant blijven ontkennen dat zij beslist niet schuldig
zijn aan de crisis, hoeven geen cent in te leveren. De banken worden geholpen
met enorme kapitaalinjecties. Nederland krijgt er duizenden werklozen bij.

De voedselbanken schieten als paddestoelen uit de grond. Geloof me: daar zal
geen miljonair of bankdirecteur gebruik van hoeven te maken. Nog even en zij
krijgen weer een bonus. De rijken worden rijker, de armen armer. Er is door
minister Bos immers alweer een bankdirecteur aangesteld die 715 duizend euro per
jaar gaat verdienen. Het begin van de oplossing. Hoera.

Wijsneus

'En wat ga jij nou doen', wilde Annabel weten, nadat ik haar en broertje Otto in
bed had gestopt.

'Het is bijna acht uur, dus ik ga naar het Journaal kijken, om te weten wat er
in de wereld is gebeurd', antwoordde ik.

'En gaat dat dan ook over de kredietcrisis', vroeg Annabel.

'Ik denk het wel.'

'Wat is dat eigenlijk, de kredietcrisis?'

Tja, hoe leg je dat zo gauw uit aan een 7-jarige wijsneus? Ik vertelde dat er
mensen waren die graag mooie dingen wilden kopen, maar daar eigenlijk geen geld
voor hadden en daarom geld hadden geleend bij de bank. Maar toen de bank dat
geld terug wilde hebben, hadden ze het nog steeds niet. En zo kwam ook de bank
in problemen. En omdat ik vind dat je kinderen niet met nare gedachten moet
laten gaan slapen, voegde ik eraan toe dat hun eigen moeder heel verstandig was
en alleen maar dingen kocht waarvoor ze geld had en dat zij dus niet zo snel in
een kredietcrisis zouden belanden. Waarop Annabel begrijpend reageerde: 'Ja,
maar wij zijn ook niet hebberig.'

Op dat moment zag ik de toekomst met heel veel vertrouwen tegemoet.

Kopzorg

'Jij kunt zo flegmatiek zijn', zei een vriendin toen ik net uit het ziekenhuis
was ontslagen met op mijn buik een ritssluiting van krammetjes - van borst tot
onder mijn navel. Het was het slot van een ziekteperiode van drie maanden, een
zware chemokuur en operaties. Maar de kanker was uit mijn lijf verdwenen.

Flegmatiek, een lelijk woord dat ik zelf nooit zou gebruiken, dat
'onaandoenlijk' zou betekenen. Door flegmatisch te zijn, kun je jezelf in ieder
geval een hoop kopzorgen besparen.

Dit jaar raakte ik op de school waar ik werkte, voor de helft van mijn
aanstellingstijd boventallig. Ik kreeg dat te horen op een ongelukkig en veel te
laat tijdstip, vlak voor de zomervakantie. Ik maakte mij daar niet druk om, want
ik had een vaste aanstelling. Dat voorkwam, wat mijn rechtspositie betrof, een
hoop ellende.

Ik was toen schoolhulpverlener, maar met een onderwijsbevoegdheid, dus werd ik
tijdelijk voor de klas gezet op een type onderwijs - mbo-niveau-2 - waar ik
nauwelijks mee bekend was. Het werk viel alleszins mee en eigenlijk vond ik het
best leuk. Tegelijkertijd liep ik tegen een vacature aan en werd na een goed
gesprek direct aangenomen. Dat was wat ik al tijden wilde: zorgcoördinator
worden.

Komt tijd, komt raad, dat is mijn devies, ook voor 2009.

Zakkenvullers

In nagenoeg ieder mensenleven komt vroeg of laat een crisis voor. Voor wat
betreft de toekomst: men moet zich niet laten leiden door angst, maar wel de
werkelijkheid onder ogen durven zien.

Bij het bezoeken van plekken waar veel mensen bij elkaar komen, ziet men nogal
eens grote borden met het opschrift: pas op voor zakkenrollers. Ik zou willen
zeggen: pas ook op voor zakkenvullers. Eén van de oorzaken van deze crisis!

Soberheid

Ja dat is even schrikken, nu aan de ratrace plotseling een eind is gekomen. Het
resultaat zal voor sommigen betekenen dat zij hun gokgeld verliezen of voor hun
over- consumptie worden gestraft.

Ik vrees de toekomst helemaal niet. Natuurlijk zal ook ik niet aan versobering
ontkomen, maar ik heb het gevoel dat ik daarmee tot een beetje meer
fatsoenlijkheid zal worden gedwongen.

Van mijn vader heb ik geleerd dat ik eerst met werken moest verdienen wat ik
wilde kopen, op een hoge uitzondering na. En ziedaar: een klein beetje spaargeld
op een spaarrekening van een gewone solide Hollandse bank, een hypotheek ter
waarde van de aankoopsom van twintig jaren geleden (en niet meer), AOW en een
bescheiden pensioen.

Nee, ik vrees de crisis niet. Deze crisis is zoals altijd een tijdelijk
verschijnsel. Het positief resultaat zal zijn dat de meeste mensen zich zullen
realiseren dat een overdaad aan materialisme zichzelf vroeg of laat de das om
doet.

Pondje

Met vertrouwen zie ik de toekomst tegemoet, als mensen niet te hoge eisen
stellen. Voor velen kan het best nog een onsje minder. Heb je een pondje te
veel, deel dan met die ander, die te weinig heeft. Zo blijft de weegschaal in
evenwicht.

Tiramisu

Ik zit in de tram, laat op de zaterdagavond na een theatervoorstelling. Een
compartiment vol met bejaarden, en het bruist. Ze willen niet eens dat je voor
ze opstaat.

Een dame van tachtig heeft het haar in een staart bovenop haar hoofd gebonden.
Je ziet het jonge meisje in haar weer tot leven komen. De mooiste bloemen zijn
de bloemen die bloeien uit een struik van wildernis. Ik ben iemand die juist
door de alom verkondigde crisis weer hoop krijgt.

Het wordt even wat minder, zoals Wouter Bos treffend zei, maar we komen er wel
weer bovenop. Precies. En we krijgen eindelijk weer kans onszelf te richten op
wat werkelijk van belang is.

Geen bomen meer die vanzelf tot in de hemel reiken. Even niet zomaar ieder jaar
naar Thailand. Gelukkig maar. We moeten er weer wat voor doen. Ons
doorzettingsvermogen aanspreken, ons improvisatietalent hervinden.

Met Obama een nieuwe fase in. Ja, we kunnen het! En zeg nou zelf, wat is er
leuker dan van kliekjes een heerlijke maaltijd in elkaar flansen? Veel mooier
dan voorgefabriceerde crème brûlée of tiramisu van de Albert Heijn! Ja toch!
Niet dan?

Roofridders

Crisis, een bevende aarde en roofridders zijn begrippen van alle tijden. Vroeg
of laat krijgen we er allemaal mee te maken, in meer of mindere mate. Ik geloof
dat ik mezelf kan beschouwen als een expert. Ik ben wat ouder, heb heel wat
meegemaakt en ik ken de betekenis van woorden als angst, ziekte, dood en
ellende. Ik heb gekrijst van woede en verdriet, ben van mijn geloof gevallen en
ik heb hopeloze tijden beleefd. Ik heb moeten leren om me over te geven, maar
niet zonder slag of stoot. Nu waai ik mee met de wind en accepteer de getijden.
Niet altijd makkelijk, maar voor mijn examen ben ik inmiddels geslaagd. Bang
voor de toekomst ben ik niet meer. Het helpt geen zier. Ik tel nu mijn
zegeningen.

Mijn familie, de grote en kleine geneugten en mijn geloof in de natuur maken me
nog steeds blij. Geluk zit bij ons in kleine doosjes. Ik hoef ze niet meer open
te maken om te weten wat er in zit. Ik zie wel.

Trom

Mag het een ietsje minder zijn? Ja hoor, graag! Met mensen, die minder hoog van
de toren blazen, minder luidruchtig de trom roeren, minder hard hun eigen gelijk
rondbazuinen en minder vaak hun eigen ik voorop stellen, zal de wereld er in
2009 een stuk aardiger uit gaan zien.

Appelboom

Ik ben bijna zeventig en dit jaar lid geworden van de Nederlandse Vereniging
voor Vrijwillige Euthanasie. Als je 's zomers in de tuin, onder de appelboom
naar de uitbundig groeiende tomatenplanten zit te kijken, met een sigaartje en
een glaasje rode wijn, dan weet je opeens wat zin- en of uitzichtloos is!
Bijvoorbeeld in een elektrisch karretje, verpakt in een luier en een fles
zuurstof achterop, door het dorp crossen.

Ik kreeg een set formulieren in viervoud opgestuurd, waarin ik kenbaar kon maken
wanneer voor mij de maat vol is. Ik heb een ingevuld exemplaar aan mijn vrouw
gegeven en een tweede exemplaar aan mijn dochter opgestuurd met een volmacht als
mijn vrouw niet meer zou kunnen beslissen. Het derde exemplaar heb ik een paar
weken geleden mijn dokter ter hand gesteld. Die zou het bij mijn dossier voegen.

Onder de appelboom bedacht ik dat het een goed idee is op een gegeven moment,
wanneer ik het zat zou zijn, een leuk avondje te organiseren met familie,
vrienden en kennissen en ze ongemerkt allemaal gedag te zeggen. Na afloop gewoon
naar bed gaan, pil innemen en 's morgens niet meer wakker worden.

Ondanks de crisis, zie ik de komende jaren vol vertrouwen tegemoet.

Saamhorigheid

Als zuinige Stier heb ik mijn financiële situatie geheel op orde. Ik heb er dus
alle vertrouwen in dat ik de kredietcrisis overleef. Ook mijn kinderen heb ik
geleerd nooit iets te kopen waar ze geen geld voor hebben. Een hypotheek is de
enige geoorloofde lening.

Ik denk dat de crisis zorgt voor een bewustwording. Men zal gaan beseffen dat je
niet zomaar alles kunt kopen en dat dat ook eigenlijk niet zo belangrijk is.
Gezond zijn wordt weer het belangrijkste in het leven, niet het hebben van veel
geld.

Jongeren gaan wellicht weer kiezen voor gewone beroepen als verpleegkundige en
timmerman. De topbanen bij banken, in de reclamewereld en in de ICT-sector zijn
niet meer de ideale banen. In crisistijd lig je er daar het eerste uit.

Mensen gaan weer echt sparen als ze luxe artikelen willen kopen en het is gedaan
met ongelimiteerd lenen. Het milieu heeft er baat bij, want kleine zuinige
hybride auto's worden 'hot'. De files nemen af, want er wordt bewuster
getransporteerd.

Ze zeggen weleens dat een oorlog de saamhorigheid van een volk bevordert. Ik
denk dat een kredietcrisis een beetje hetzelfde effect heeft. Ik heb er alle
vertrouwen in dat we door de crisis een minder zeurderig volk worden dat
tevredener is met wat het heeft.

Zeilboot

Angst of vertrouwen, dat is nu een onderwerp waar je uren mee verder kan. Ik kan
me levendig voorstellen dat een vluchteling in Afrika met een stuk of wat koters
aan de rok daar een ander idee over heeft dat een Tweede Kamerlid in Nederland.
Misschien is er op een andere manier beter uitdrukking aan te geven, wat
bijvoorbeeld gedacht van: angstig vertrouwen. Een goede oude stelling is nog
steeds: 'als je geschoren wordt, moet je stil zitten'. Je hebt vertrouwen in de
barbier, want anders zat je niet in zijn stoel, maar je zit daar wel met
geknepen billen voor het geval het mes uitschiet.

Meer op het persoonlijke vlak: als ik naar de capriolen van mijn 10-jarige
kleindochter in haar zeilboot kijk, dan breekt het angstzweet uit tot ik haar op
de kiel van die omgeslagen boot zie staan om die weer recht te trekken, want ik
weet dat ze het leuk vindt om om te slaan.

Mijn vader leerde mij de ander te vertrouwen tot die ander heeft bewezen
onbetrouwbaar te zijn. Politiek en economie zijn terreinen waar de gewone mens
geen enkele invloed op heeft. Bij mijn 83ste verjaardag moet ik me maar
vasthouden aan de uitspraak van mijn vader. Anders durf ik straks geen borreltje
meer te drinken.

Hebzucht

Crisis, hoezo? Ik lijd niet aan spilzucht, een dure jongen ben ik nooit geweest.
De graaiers hebben deze crisis in gang gezet. Laat ze lekker vertrekken, of
liever, verrekken.

De huidige crisis is die van de hebzucht. Er komt een herverdeling van rijkdom,
waarin geen weg terug is. Het nieuwe denken is op medemens en milieu gericht.
Gelukkig is het maar geld dat nu de beursvloer uitvliegt. Leeg papier, waarmee
mensen hun dromen inhoud proberen te geven. Totdat de orkaan is uitgeraasd en
het ook hen duidelijk wordt dat het geld voorgoed is verdwenen.

Ik heb alle vertrouwen in de crisis, die ongetwijfeld nog veel erger wordt, maar
de mens tot nadenken zal stemmen, of hij wil of niet.

LOAD-DATE: December 27, 2008

LANGUAGE: DUTCH; NEDERLANDS

GRAPHIC: 27Uopen_ph01, Illustratie Mike Ottink

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                               2 of 161 DOCUMENTS



                                 de Volkskrant

                               December 23, 2008
                                    dinsdag

Kijkjaar 2008;
TV Wim de Jong

BYLINE: Wim de Jong

SECTION: MEDIA; Blz. 18

LENGTH: 375 woorden


Was wat mij betreft een mat kijkjaar met weinig gedenkwaardige
tv-gebeurtenissen. Internationaal: de vrijlating van Ingrid Betancourt, het
EKvoetbal, de Olympische Spelen en de verkiezing van Obama. Nationaal: de
oplossing van de Puttense Moordzaak, de jacht op Joran van der Sloot, de
commotie rond Fitna, en - eindelijk - de finale van De Gouden Kooi. Maar verder?

Verder versterkte Hilversum toch vooral zijn positie als invoelend, intiem
gezinslid van de Gewone Nederlander. De omroep als natuurlijke bron van het
familiegevoel, als plaatsvervanger van de kerk en als eigentijdse
zorginstelling: elk uur van de dag bereid om in de privéproblemen en het leed
van anderen te delen, en dat eindeloos in diverse formats te recyclen.

Hilversum kwam tot ons in de hoedanigheid van een wat truttige huisgenote, die
naast medeleven net zoveel troost schonk als je als kijker maar aankon: met
(retro) familieshows, met een vloed aan sport en licht verteerbaar infotainment,
en niet te vergeten met tal van nieuwe hulp- en zingevingsprogramma's. Tv van de
kleine kaart. Dat die overigens ook mooi kan zijn, bewees Café de Liefde, deze
zomer bij de VPRO. Er kwamen nota bene mensen in voor die zín hadden in het
leven.

Met De Gouden Kooi en Jensen verdween in 2008 het laatste beetje hardheid dat
het aanbod van de tv-seizoenen ervoor nog mede had bepaald. Een van de Acht, Ik
hou van Holland, tv-dansen en een genre als de klucht kwamen ervoor in de
plaats. Het laatste stukje duivels Kwaad dat nog moest worden uitgezwaveld:
seks. De vertoning van Deep Throat (VPRO) was het schandelijkste dat we op dat
gebied nog even voor onze kiezen kregen.

Tussen alle braafheid zat dit jaar uiteraard ook nog best de nodige verrijkende
televisie. Zoals de docu's De vijfde bruid van Rogier Timmermans, Billy the Kid,
het portret van Greg LeMond door Mart Smeets en De nalatenschap van tante Janny
van Frans Bromet; het al genoemde Café de Liefde, Holland Sport, Pauw &
Witteman, Keuringsdienst van Waarde en De Wereld Draait Door.

Ik neem ze nog een tijdje in mijn herinnering mee, maar de overige ruimte in
mijn hoofd vult zich in 2009 met frisse lucht, in de blijmoedige verwachting dat
de werkelijkheid in de buitenwereld nog net niet helemaal samenvalt met die van
de tv.

LOAD-DATE: December 22, 2008

LANGUAGE: DUTCH; NEDERLANDS

NOTES: Dit is de laatste tv-recensie van Wim de Jong. Vanaf 2 januari neemt
Jean-Pierre Geelen de rubriek over.; Hilversum is steeds meer een truttige,
invoelende huisgenoot

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                               3 of 161 DOCUMENTS



                                 de Volkskrant

                               December 20, 2008
                                    zaterdag

SECTION: FORUM; Blz. 9

LENGTH: 940 woorden


Joris Luyendijk, arabist en publicist, heeft veel succes met zijn bestseller Het
zijn net mensen. Dat succes is stellig zijn verdienste. Maar ook de timing was
perfect. Het raakte bij krantenlezers en televisiekijkers een open liggende
zenuw.

Het boek, alweer ruim twee jaar oud, gaat over zijn ervaringen als correspondent
van de Volkskrant, NRC Handelsblad en de NOS in Cairo, Beiroet en
Oost-Jeruzalem. Het centrale thema is de kloof tussen wat hij als journalist ter
plekke waarnam en wat hij daarvan terugzag in de media. Conclusie: de beelden
zijn 'gefilterd, vervormd en gemanipuleerd'. Van de professionele pretenties van
verificatie, onafhankelijkheid en evenwichtige berichtgeving blijft in de
Palestijnse gebieden, Israël, Egypte, Syrië of Irak niet veel over.

Maar, klaagt Luyendijk, de correspondenten vertellen hun lezers, kijkers en
luisteraars zelden dat dat zo is. Ze voeren toneelstukjes op voor de camera en
de microfoon, laten zich inpakken door pr-machines en lopen kritiekloos achter
CNN en de BBC aan. Met andere woorden: de correspondenten houden hun publiek
voor de gek. De lezers van zijn fascinerende boek hebben ongetwijfeld begrip
voor het loodzware werk van de correspondenten aan de frontlinies in het
Midden-Oosten. Maar niet voor het feit dat die correspondenten hun publiek
belazeren.

Met die beschuldiging (overigens door een keur van buitenlandse correspondenten
gepareerd in de bundel Het maakbare nieuws) voedde Luyendijk het wantrouwen
tegen het métier van de journalistiek als zodanig. Inderdaad: het zijn net
gewone mensen, die arrogante journalisten met hun professionele pretenties. Niet
alleen in het Midden-Oosten, maar ook in Nederland - concludeerden zijn lezers.
Zo werd Luyendijk, tegen wil en dank, de Pim Fortuyn van de mediakritiek.

Net zoals de 'oude politiek' van de gevestigde partijen te kijk werd gezet door
de populisten, werden ook de 'oude media', in het bijzonder de kwaliteitskranten
en de publieke omroep, in de verdediging gedrongen. In de ogen van velen waren
die 'oude politiek' en 'oude journalistiek' ook nog eens twee handen op één
buik: het was één grote samenzwering van het 'establishment' tegen het gewone
volk.

Het antwoord lag voor de hand: directe democratie, zowel in de politiek als in
de media. De 'nieuwe politiek' kreeg gestalte in de Leefbaar-beweging, de Lijst
Pim Fortuyn, de Partij voor de Vrijheid en Trots op Nederland. Invloed hebben
deze bewegingen zeker gehad, maar echt alternatief voor de klassieke politieke
partijen waren ze niet.

Maar hoe zit het met de 'nieuwe journalistiek'? Volgens Yvonne Zonderop,
oud-collega van de Volkskrant, kan 2008 weleens het jaar van de definitieve
doorbraak van de nieuwe media zijn (het Betoog, 13 december). Het tijdperk van
de bloggers is aangebroken, stelt Zonderop. In de Verenigde Staten deden
tientallen bloggers verslag van de Democratische Conventie in Denver, de
bijeenkomst waarin Barack Obama tot presidentskandidaat werd gekroond. Volgens
Zonderop een bewijs van haar stelling dat 'vanaf nu de nieuwe media het voortouw
hebben'. Of dat zo is, vraag ik me af. Van die bloggers zagen we namelijk de
interessantsten terug in de Amerikaanse kwaliteitspers. Ze waren maar wat blij
met het keurmerk van de 'oude journalistiek'.

Niettemin denkt Zonderop dat het in Nederland 'precies dezelfde kant' opgaat als
in de VS: 'Bloggers bepalen hier nog niet de uitkomst van verkiezingen, maar al
wel de val van ministers en politiek adviseurs, zoals blijkt uit acties van
GeenStijl'. Meervoud? Ze doelt op Ella Vogelaar en Kay van der Linde. Die hadden
weliswaar last van GeenStijl, maar werden daardoor niet ten val gebracht. Bij
Vogelaar zat er een half jaar tussen het filmpje en haar aftreden. Bij Van der
Linde was het een student die zijn opname voor geld aanbood bij onder andere de
Volkskrant. Die betaalde niet, zodat GeenStijl ermee aan de haal kon gaan. Hoezo
'het voortouw'?

Toch staat het oordeel van Zonderop vast: 'Media opereren helemaal niet zo
onafhankelijk en soeverein. Dat is kijkers en lezers niet ontgaan. Dus doen ze
het net zo lief zelf.' Zonderop noemt dat 'democratisering van de media'. Ze
voegt er wel aan toe dat dat 'overigens niet garandeert dat het publiek beter
wordt voorgelicht'.

Dat lijkt me het understatement van het jaar. Vroeger had je de 'zwijgende
meerderheid', maar, schrijft H.J.A. Hofland (in NRC Handelsblad van 7 december):
'Met dit zwijgen is het voorgoed afgelopen. Nu ontdekken we via het web dat zich
een nieuw, welvarend lompenproletariaat heeft ontwikkeld, een massa die zich
permanent en tot in de ziel miskend en bedrogen voelt en dit zo luid mogelijk
laat weten'.

Intermediair van 11 december brengt die volkswoede van 'reaguurders' in kaart.
Niet alleen op Foknieuws.nl en GeenStijl, maar ook op de sites van De Telegraaf
en Elsevier staan per dag duizenden anonieme oproepen tot mishandeling, moord en
brandstichting aan het adres van politici en andere mensen in het nieuws. Wat
tien jaar geleden begon als 'open gemeenschappen' is, in de woorden van
internetsocioloog Albert Benschop, 'gierend uit de hand gelopen'. CDA-Kamerlid
Jan Schinkelshoek spreekt over een 'open riool'.

Dat laatste is strikt genomen niet juist, want die sites worden gemodereerd. Dat
wil zeggen dat de ergste racistische scheldkanonnades worden geweerd door de
redacties. Bij de Volkskrant en NRC Handelsblad vindt een discussie plaats over
de vraag hoe streng je moet zijn. Ik zou zeggen: wie reageert moet zich bekend
maken en het stuk moet een zinvolle bijdrage zijn aan het debat. De klassieke
journalistiek onderscheidt zich door strenge, professionele normen - juist op
het internet.

LOAD-DATE: December 19, 2008

LANGUAGE: DUTCH; NEDERLANDS

NOTES: h.wansink@volkskrant.nl

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                               4 of 161 DOCUMENTS



                                 de Volkskrant

                               December 20, 2008

Honderd jaar geleden zou ik non zijn geworden Er is dit jaar geen ramp geweest
waar ze niet was. Tineke Ceelen(45), directeur van de Stichting Vluchteling,
bezocht Kenia tijdens de onlusten en was in Thailand, Georgië, Congo.
'Vluchtelingen willen maar één ding: zo snel mogelijk terug naar een vreedzaam
bestaan.' tekst Lidy Nicolasen foto Stephan Vanfleteren;
Tineke Ceelen | directeur Stichting Vluchteling

SECTION: SPECIAL; Blz. 2

LENGTH: 1825 woorden


Je ziet de angst in hun ogen en je weet dat je die nooit meer vergeet. Zie het
voor je: tienduizenden vluchtelingen die uren in de rij staan voor een pakketje
brandhout. Verzwakt, koud, kinderen hangen jengelend aan rokken van vrouwen.
BOEM! Mitrailleurvuur!

De rijen breken en plotseling rent iedereen door elkaar. Baby's vallen, kinderen
worden achtergelaten, bejaarden ondersteboven gelopen, spullen liggen in de
modder. Voor je, achter je, opzij van je -overal rennende mensen. Eerst gaan ze
alle kanten op en dan rennen ze richting Goma.

Iemand duwt je in een auto, je rijdt stapvoets tussen rennende mensen. Soldaten
van het Congolese leger komen je tegemoet. Zwaarbewapend wringen ze zich door de
massa in de richting van de heuvels, waar de rebellen schuilen. Het stortregent
die nacht en je weet dat veel vluchtelingen onder de blote hemel zullen moeten
slapen.

Thuis had mijn vader op zolder stapels blaadjes liggen van nonnen en paters in
de Derde Wereld -prachtige foto's. Wij kinderen - ik ben de oudste van vier -
mochten er niet aankomen. Stiekem deed ik dat toch. We woonden in Maren-Kessel
in Brabant en net als iedereen waren we katholiek, maar ik kan me niet
herinneren dat we naar de kerk gingen. Mijn vader zei wel altijd: we hebben er
zelf niks aan gedaan dat we hier zijn geboren.

Hij had groot respect voor het veldwerk van de nonnen en paters in Afrika, dat
moest worden ondersteund. Solidariteit, het is me met de paplepel ingegeven.
Honderd jaar geleden zou ik non zijn geworden. Ik was zo'n kind van de
Geefladder van Memisa. Voor drie gulden een EHBO-pakket, voor vijf gulden kon je
iemand redden van een gruwelijke ziekte en voor tien gulden leidde je een
kraamvrouw op. Allemaal van mijn zakcentje.

Het was logisch dat ik culturele antropologie zou gaan studeren. In Utrecht
vertelde cultureel antropoloog Wouter van Beek beeldend, bijna tastbaar, over
Mali en Kameroen. Ik wilde ook naar Afrika. Kameroen werd mijn eerste ervaring.

Die eerste indrukken van Afrika, ik kan ze nog steeds oproepen. Ik stapte uit
het gebouw van de luchthaven, en daar was Afrika -overweldigend. Ik belandde in
een minibusje, dat door de armste wijken van de stad op zoek ging naar meer
passagiers. Al die geuren van de straat die het busje binnendrongen, al die
mensen, zo zwart, ze zijn nooit meer zo zwart geweest als toen. En iedereen! Je
weet het van tevoren, maar het eerste dat je denkt, is: ze zijn allemaal zwart!

Ik zat in het noorden op een van de mooiste plekjes op aarde. In het stadje
Rhumsiki, op een uur rijden, was een krabtovenaar. Hij had een pot met daarin
rechtopstaande houtjes. Als hij je de toekomst voorspelde, zette hij een krab in
de pot, deed het deksel dicht en wachtte even. De krab stiefelde rond, liep wat
houtjes omver en aan de hand daarvan voorspelde hij je toekomst. Is dat niet
fascinerend? Die andere manier van leven, van denken, raakt me.

Mijn toekomst? Natuurlijk, de mijne heeft hij ook voorspeld; helaas heeft hij
jammerlijk gefaald. Ik zou twee kinderen krijgen, en ik heb er maar één. Zat
hoor, deze telt voor twee.

Ik was er voor mijn afstudeerscriptie en deed onderzoek naar de economische
activiteiten van vrouwen. Ik huurde een kamer in het dorp. Ernaast was een gat
in de grond als WC en kon ik me met een emmer achter een deur wassen. Geen
stromend water, wel elektriciteit. Je bent 25jaar, dat kun je hebben. Acht
maanden heb ik er gewoond.

Of ik eens wilde komen praten, vroegen ze van Memisa toen ik had gesolliciteerd
op een vacature. Mijn Memisa van de Geefladder! De vacature vonden ze te licht
voor me, ik werd hoofd van de afdeling uitzending. Hoeveel mensen zond Memisa
toen uit? Honderd? Artsen, verpleegkundigen, specialisten andere medici. Ik was
29 jaar en heel trots. Ik had het gemaakt, ik was waar ik zijn wilde.

Vier jaar heb ik er gewerkt. Vier vormende jaren, er zijn dingen gebeurd... Nog
steeds is het lastig erover te praten. Er is toen een heel gezin in Sierra Leone
vermoord. Man, vrouw, kindje van 3. Door ons uitgezonden.

Het was 1994, het begin van de burgeroorlog. Ze moesten weg, zei een Ierse pater
op een donkere ochtend, de rebellen komen. Ze zijn in auto's gestapt. De Ierse
pater is doodgeschoten toen hij de poorten van het ziekenhuis uitreed. Het gezin
heeft nog een paar honderd meter gereden, hun auto werd ook doorzeefd. Achterin
zat een arts - een Iers meisje, zij heeft het overleefd. In een derde auto zaten
vier nonnen, die hebben het allemaal overleefd.

Bij Memisa kwamen zakken vol post binnen van gewone Nederlanders die zich
verbijsterd afvroegen hoe het mogelijk is dat mensen die een aantal jaren van
hun leven geven om anderen te helpen, worden vermoord.

Ik steek sinds die dag altijd mijn voelsprieten uit als ik onveiligheid ruik.
Wat is het risico? Waarom wil je per se naar Georgië als daar bommen vallen? Wat
rechtvaardigt die reis? Journalistiek en hulpverlening, dat zijn linke baantjes
geworden.

Toen er bij Memisa een manager met een matrixmodel kwam, ben ik weggegaan. Er
zijn veel grapjes over gemaakt. Wij waren geitenwollensokkentypes die mensen
wilden helpen, en ineens werden we in een model geperst. Ik werd
beleidsmedewerker. Je hoeft me maar tien minuten te kennen en je weet dat ik de
beroerdste beleidsmedewerker ben, die je kunt aannemen. Ik ben een doener, ik
wil het zien, ik wil het beleven, maar ik zat in een kamertje naast de
directeur.

Een paar dagen later was ik al onderweg naar Tibet. Het Rode Kruis vroeg me daar
de hulp te coördineren voor de slachtoffers van de vele natuurrampen. Ik zat er
alleen met Tibetanen, en die kon ik niet verstaan. Op een dag ben ik woorden uit
mijn hoofd gaan leren. Ik heb er honderden geleerd en zo brabbelde ik me
erdoorheen.

Het waren prachtige jaren. Of ze ook zinvol waren? Tibet is zwaar, het ligt
geïsoleerd. Het eten is niet smakelijk, het is vies en onhygiënisch. Ik lag ten
minste een keer in de maand in bed met een voedselvergiftiging. Mijn contract
duurde zes maanden, het werden drie jaren.

Het was ook de periode dat ik zwanger raakte van mijn dochter. De vader is een
Tibetaan. Hij heeft me de steengroeven laten zien waar hij als politiek
gevangene dwangarbeid had verricht. We werden verliefd.

Ik heb nooit gedacht: nu ga ik in Tibet wonen. Ik wilde er niet blijven, zeker
niet met een kind. Ik weet nog goed hoe midden in de nacht de fax ratelde. Brief
van de Stichting Nederlandse Vrijwilligers over een baan, uitgerekend in
Kameroen, het land waar ik dertien jaar eerder was begonnen. Toen barstte het er
nog van de ontwikkelingswerkers, nu ging ik een team van tachtig mensen leiden,
van wie een stuk of zeven Nederlanders. De rest kwam uit Kameroen.

Mijn dochter was negen maanden toen we aankwamen. Het was 45 graden. Na een paar
dagen had ze een zweertje, en nog voordat ik met de ogen had geknipperd, zat ze
van kruin tot teen onder de open wonden. Ze bleek niet goed bestand tegen de
hitte. Niet alleen daarom gingen we na een paar jaar naar Nederland. Ik wilde
dat zij ergens wortels kreeg, dat ze het besef van een thuis zou krijgen.

In dit werk zie je collega's komen en gaan. Ze werken allemaal op contract,
variërend van een tot vier jaar. Dat vind je terug in de kinderen. Mijn dochter
had zeven dagen per week drie babysitters. Ik zie nog hoe ze haar vingertje
opstak en zei: je veux du lait et maintenant quoi. Schattig hoor, zo'n kind met
twee vlechtjes en grote donkere ogen, maar ik dacht: dat gaat niet goed.

In mei 2003 was ik terug en een paar weken later kreeg ik deze baan: directeur
van de Stichting Vluchteling. De baan van mijn leven. Uiteindelijk ligt mijn
hart bij de humanitaire noodhulp. Een krap jaar later voelde ik me doodmoe. Je
denkt: ach, een nieuwe baan, een kind, een nieuw huis, wie zou er niet moe zijn?
En dorst! Stapte ik met een fles water in de auto en bij de volgende benzinepomp
kocht ik een nieuwe fles. Ik keek geen televisie meer, omdat ik niks zag, ook
niet met de stoel bijna in de tv.

Toen ik met twee brillen op ging autorijden, zei mijn secretaresse: hier om de
hoek zit een opticien, daar moet je toch eens naartoe. Die zag meteen dat het
mis was. Huisarts, ziekenhuis: diabetes. Ik moest gelijk spuiten. Emotioneel
heeft me dat grote moeite gekost. Ik wilde niet een naald in mezelf steken, ik
was koppig en deed alles wat niet mocht. Heel stom. Een aantal malen heb ik echt
gedacht: nou dat was het dan, die bloedsuikerwaarde krijg ik nooit onder
controle. Nu heb ik een insulinepomp. Ik heb er heel lang over gedaan om een
stabiele balans te vinden.

Natuurlijk is het belastend. Alles heeft invloed op die rotziekte: stress, eten.
Moet ik daarom niet op reis gaan? Er is geen ramp geweest de laatste jaren, waar
ik niet was. Het afgelopen jaar zat ik in Kenia bij de onlusten. Ik heb
geprobeerd in Birma te komen. Ik was in Thailand, in Georgië, Congo.

Gisteravond heb ik nog overlegd over hulp aan Zimbabwe. Ik probeer altijd eerst
zelf te ontdekken wat er nodig is. We hebben ongeveer 15 miljoen euro per jaar -
een schijntje - maar toch kunnen we het verschil maken omdat we slagvaardig
kunnen zijn. Ik zal een voorbeeld geven.

In 2006 vroeg een hulporganisatie in Libanon geld voor watercontainers, omdat
die allemaal kapot waren gebombardeerd. Toen ik ging kijken, was er niets. De
dorpen waren weg en alles lag bezaaid met clusterbommen. Bij een van de weinige
gebouwen stond een vrouw in boerka, met zo'n gaasje voor haar ogen. Haar boerka
schudde van het lachen toen een hulporganisatie kwam aanrijden met jerrycans met
een schoonmaakmiddel. Ze zei: het enige dat ik nog heb, is een deur en een bom.
Ik ben met haar meegelopen. Er stond een deur en daar pal achter stak zo'n
gevaarte met de punt in de grond. Wij hebben toen gezorgd dat er bommenruimers
kwamen.

In Congo vroegen ze brandhout. Congo heeft hout zat, je moet het naar een
centrale plek zien te krijgen. Het kan niet allemaal gelijk naar de kampen, want
als het fout loopt, ben je al je brandhout kwijt. Het uitdelen gaat ook niet
zomaar. Wie garandeert jou dat er niet een vluchteling is, die tien zakken
inpikt? Hier had het Rode Kruis iedereen geregistreerd. Hoe groot is het gezin,
wie zijn de meest kwetsbaren?

Tienduizenden mensen wachten dan wonderlijk genoeg heel gedisciplineerd. Ze
willen maar één ding: zo snel mogelijk terug naar een vreedzaam bestaan. Hoop,
hoop. Met de moed der wanhoop proberen ze er het beste van te maken. De
veerkracht van die mensen is enorm.

Ik was in Tsjaad in een vluchtelingenkamp. Rondom was tien keer niks - ja,
woestijn. Ik ging een hutje in en zag dat het zand keurig in een patroon was
geveegd. Voor de ingang hing een soort van gordijn en binnen stond een potje met
een bloemetje. Een bloemetje! Joost mag weten waarvandaan.

In een kamp in Darfur maakte een meisje van een jaar of 16 een boomkrant. Ze
schreef alle verhalen die ze hoorde op en plakte die op de bomen. Ongelooflijk
dapper.

Wij kunnen het leven van mensen redden en ik vind het mijn plicht dat te doen.
Het is niet hun schuld dat ze op de vlucht zijn.

LOAD-DATE: December 19, 2008

LANGUAGE: DUTCH; NEDERLANDS

NOTES: 'Toen er bij Memisa een manager met een matrixmodel kwam, ben ik
weggegaan.'

GRAPHIC: 20IKceelen_ph01

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                               5 of 161 DOCUMENTS



                                 de Volkskrant

                               December 12, 2008

Lang leve de onverschilligheid

BYLINE: Gert J. Peelen

SECTION: CICERO; Blz. 26-27

LENGTH: 1481 woorden

SAMENVATTING:

'Wat ons bindt is het prettige besef dat er niet zoveel is dat ons bindt.' In
zijn essaybundel Opium van het volk houdt socioloog Dick Pels een betoog voor
een doordacht leven en laten leven.

VOLLEDIGE TEKST:

Godsdienst is opium, daar is menigeen van overtuigd. Maar is zij nu opium ván of
opium vóór het volk? Tussen beide opties gaapt een kloof van betekenis.

Karl Marx koos, in navolging van Ludwig Feuerbach, destijds welbewust voor de
eerste in zijn klassiek geworden typering van de uitwerking van religie op de
mens. Het was uiteindelijk de mens zelf die naar roesmiddelen als drank of
geloof greep, in een heilloze poging te ontsnappen aan de alledaagse
werkelijkheid van onderdrukking, armoede en ander ongerief. Een ontsnapping met,
in het geval van religie, bovendien het wenkend perspectief van een hiernamaals
waarin alle leed geleden is en overvloed en eeuwige vreugde ons deel zullen
zijn. Zo dacht men in de negentiende eeuw en daarin is gek weinig veranderd.

Zou het toeval zijn, dat vandaag de dag van God én Marx wordt beweerd dat ze
weer helemaal terug zijn? Maar ter zake. Want ondanks Marx is ook de
alternatieve variant nog steeds in zwang. Zonder dealers geen drugs, is de
gedachte daarachter. De reli-industrie kent haar eigen wetten en belangen,
waarin wordt voorzien door het volk op ruime schaal heilsbeloften voor te
spiegelen of, als het zo uitkomt, hel en verdoemenis aan te zeggen.

Aanhangers van deze opium-vóór-het-volk-optie zijn ervan overtuigd dat een paar
simpele maatregelen afdoende zijn om een einde te maken aan deze reliverslaving:
sluit kerken en moskeeën, laat priesters, predikanten en imams omscholen tot
tramconducteurs, bejaardenverzorgers en verkeersregelaars, en laat de gelovigen
gedwongen afkicken onder toediening van een dagelijkse dosis
rationeel-wetenschappelijke inzichten.

Marx' verre volgelingen, zij die opteren voor de eerste variant dus, weten
beter. De hang naar religiositeit is even onuitroeibaar als mazelen en de bof.
En er is weinig reden te denken dat de mens ooit zal genezen van deze volgens
sommigen virulente aandoening. Zelfs een militante relifoob als Christopher
Hitchens geeft dat, zij het knarsetandend, toe. Pas als we onze angst voor het
onbekende, de dood, het duister en elkaar hebben overwonnen, betoogde hij in
zijn dit jaar verschenen God is Not Great (God is niet groot, uitgeverij
Meulenhoff) zal religie verdwijnen. Maar tegen die tijd is het natuurlijk lang
en breed Sint Juttemis.

Opium van het volk heet de nieuwe bundel opstellen van socioloog en opiniemaker
Dick Pels. Blijkens de titel opteert ook hij voor de visie waarin de mens, als
een van nature religieuze specie, voor zijn eigen verslaving kiest. Je kunt je
er maar beter bij neerleggen, lijkt het pragmatische uitgangspunt. Bovendien, in
de individualistisch vormgegeven, vrij zwevende spiritualiteit waarin religie
tegenwoordig gehuld gaat, kan zij weinig kwaad.

Pels komt pas in het geweer wanneer de individuele vrijheid in gevaar wordt
gebracht, door godsdienstige organisaties die in hun machtsstreven de hoogste
prioriteit geven aan dogmatische eenheid en totale onderwerping aan het
collectief. Hier verwordt de opium ván, weer tot opium vóór het volk. Het
collectivisme dat daar het gevolg van is, staat haaks op de individualistische
waarden die ons zo dierbaar zijn, en die de basis vormen van onze democratie.
Wij stevenen af op een clash, aldus Pels. En de vraag hoe die te voorkomen, is
het leidende thema in zijn bundel.

Daartoe dient eerst een waandenkbeeld te worden ontmanteld. In haar traditionele
gedaante is godsdienst ook door ongelovigen vaak geroemd als het krachtigste
bindmiddel van iedere samenleving. Wat de samenleving in haar godsdienst
aanbidt, is zij in wezen zelf, meende bijvoorbeeld good old Émile Durkheim, een
van de geestelijk vaders van de sociologie. Pels betwijfelt echter of eenheid en
gelijkvormigheid in deze tijd nog wel primaire behoeften zijn.

Terwijl bijvoorbeeld burgervader Job Cohen krampachtig op zoek is naar wat deze
versplinterende multiculturele samenleving in godsnaam nog bijeen kan houden,
komt Pels met deze pittig geformuleerde stelling: 'Wat ons bindt, is het
prettige besef dat er niet zoveel is dat ons bindt.'

Van die nood probeert hij in de loop van zijn verhaal een deugd te maken. De
oud-Hollandse leefregel 'Leven en laten leven', is daarbij het devies.

Dat de tolerantie die men daarmee ooit op het oog had inmiddels in
onverschilligheid is ontaard, ontkent hij ten stelligste. Of eigenlijk: helemaal
niet. Want wat is er mis met onverschilligheid? Niets, zolang zij zich uit in
'beleefde afstandelijkheid', vergelijkbaar met het door tegenliggers tijdig
wederzijds dimmen van de koplampen tijdens een nachtelijke autorit.

Pels etiketteert de onverschilligheid die hij voorstaat als 'vrijzinnig
individualisme', waarbij gevoel van betrekkelijkheid de hoofdrol speelt; een
vorm van relativisme die achterlijke en weerzinwekkende opvattingen met merkbare
tegenzin verdraagt, maar die niet nalaat de eventueel uit dergelijke opvattingen
voortvloeiende praktijken met kracht te bestrijden. Individualisme? Akkoord,
zolang zij is gekoppeld aan dat relativisme. Zonder dat, schrijft Pels, 'wordt
het absoluut, en dus onbeheerst en onbeschaafd'.

Zo'n gevoel voor betrekkelijkheid begint uiteraard bij jezelf, met de durf tot
twijfelen en het lef eigen opvattingen ter discussie te stellen. Die
ogenschijnlijke kwetsbaarheid blijkt uiteindelijk de grootste kracht, zowel op
individueel niveau, als op het macroniveau van de democratie. Pels: 'De
politieke kunst is niet zozeer om mensen te doen beseffen dat zij verbonden zijn
met elkaars lot, maar om hen te leren of ertoe te verleiden om te leven in
onzekerheid (en) die onzekerheid een beetje beter uit te houden, zonder hun
eigen lot uit handen te geven.'

Weg met de levensbeschouwelijke zekerheden en met het verkrampte
eenheidsstreven. Maar hoe verhoudt zich dat tot de scheiding van kerk en staat?
Daarover wordt vanuit een liberaal simplistisch perspectief veel te dogmatisch
gedacht, vindt Pels. Levensbeschouwingen, godsdiensten incluis, moeten zich
vrijelijk kunnen manifesteren in het publieke domein, zolang zij zich maar
voegen naar de regels van de democratische rechtsstaat. Tot die spelregels
behoort onder meer het gebod dat iedere daarin vertegenwoordigde stroming alle
andere, desnoods knarsetandend, zal dulden.

De fout die fanatieke geloofsbestrijders al dan niet opzettelijk maken is dat
zij de scheiding van kerk en staat vereenzelvigen met die van geloof en
politiek. De eerste is cruciaal voor het voortbestaan van onze rechtsstaat, maar
levensbeschouwing en politiek zijn op het filosofische vlak absoluut en zelfs
principieel onscheidbaar. Daarmee houden deze zogeheten wetenschappelijk
atheïsten op slinkse wijze hun eigen levensbeschouwing buiten schot: een
totalitair Verlichtingsdenken dat, aldus Pels, gewoon 'een seculiere vorm van
het monotheïsme' is.

Het zal duidelijk zijn: Dick Pels heeft het niet op fundamentalistische imams,
ultramontaanse priesters en zwartekousenpredikers, maar evenmin op
Verlichtingsfundamentalisten die zich aan eenzelfde waarheidsfanatisme schuldig
maken. Ergerlijker nog vindt hij het feit dat deze totalitaire
Verlichtingsadepten als zelfbenoemde poortwachters, andere gelovigen de toegang
tot het publieke domein menen te moeten ontzeggen. Pels: 'Het geloof in een
enkelvoudige, dwingende wetenschappelijke waarheid toont de onverdraagzame kant
van het Verlichtingsdenken; het beste deel van de Verlichtingserfenis blijft
toch het kritische relativisme en de opvatting van het waardenpluralisme als een
'eeuwige strijd der goden'.'

Er valt wel wat af te dingen op Pels' parmantige pennenstrijd, bijvoorbeeld
tegen eenheidsstrijders en samenbinders. Waar de westerse cultuur gedomineerd
wordt door debat en het zoeken naar tegenstellingen, de motor van de democratie
tenslotte, kan het geen kwaad hetgeen ons daarbij bindt in het oog te houden, al
was het slechts de bereidheid zo'n debat met elkaar aan te gaan. Dat geldt zeker
wanneer, zoals nu, tegenstellingen zich toespitsen, waarheidsaanspraken
apodictischer worden en de ónbetrokken onverschilligheid toeneemt.

Tegen de niet geringe stelligheden die Pels poneert, steekt zijn pleidooi voor
een 'vrijzinnig beschavingsoffensief' dan weer tamelijk zachtaardig en - het
moet gezegd - ook nogal elitair af. Er spreekt enig dédain uit jegens het gewone
volk dat, ten prooi aan populisten, doorgaans niet veel boodschap heeft aan
beleefde afstandelijkheid.

Opium van het volk is geen monumentaal gestructureerd betoog, maar een uit losse
gelegenheidsstukken opgetrokken verzamelbundel. Dit neemt niet weg dat het
voldoende zinnige zetten, dwarsige stellingen en steekhoudende argumenten
aandraagt om te voorkomen dat de lopende polemiek rond religie in het publieke
domein ontaardt in platte prietpraat.Gert J. Peelen

LOAD-DATE: December 11, 2008

LANGUAGE: DUTCH; NEDERLANDS

NOTES: Opium van het volk - Over religie en politiek in seculier Nederland; De
Bezige Bij, 182 pagina's, (E) 14,90; ISBN 978 90 234 3588 4; Inzetkop; Inzet
VeBoL--

GRAPHIC: 12CI4open_ph01, 'Zonder relativisme wordt het individualisme onbeheerst
en onbeschaafd.', Foto Theo Audenaerd

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                               6 of 161 DOCUMENTS



                                 de Volkskrant

                                December 6, 2008

SECTION: HET VERVOLG; Blz. 41

LENGTH: 424 woorden


Voorronde Groot Dictee der Nederlandse Taal

De woorden in het rood zijn juist gespeld.

1

onthoofd

onthooft

ondhoofd

2

karabijn

karabein

karrabein

3

coescoes

couscous

kouskous

4

sheriff

sherriff

sherrif

5

deraileur

dérailleur

derailleur

6

Magere Hein

magere Hein

magere hein

7

maître d'hotel

maitre-d'hôtel

maître d'hôtel

8

ertegenop

ertegen op

er tegenop

9

alineaatje

aliniaatje

alinea'tje

10

geschminkd

gesminkt

geschminkt

11

spiksplinternieuw

spliksplinternieuw

spik-splinternieuw

12

Sinterklaasinkopen

sinterklaasinkopen

Sinterklaas-inkopen

13

démagogisch

demagogisch

demagogies

14

naai-atelier

naaiatelier

naai atelier

15

syliconenkit

silikonenkit

siliconenkit

16

holder de bolder

holder-de-bolder

holderdebolder

17

bacterieën

bakterieën

bacteriën

18

overgebriefd

over gebrieft

overgebrieft

19

milieutax

miljeutax

milieutaks

20

rechtstreeks

rechtsstreeks

rechstreeks

----

De fouten zijn staan in het rood.

Tussen haakjes het aantal fouten per zin.

1

Effectenmakelaars over de hele wereld hebben er de afgelopen decennia een zootje
van gemaakt. (0)

Effectenmakelaars over de hele wereld hebben er de afgelopen decennia een zootje
van gemaakt.

2

Nu de deksel van de beerput is, blijken we jaren lang geld in een luchtballon te
hebben gepompd. (2)

Nu de deksel van de beerput is, blijken we jarenlang geld in een luchtballon te
hebben gepompt.

3

Beleggingshypotheken zijn verdampt, omdat bankiers sinterklaas hebben gespeeld
met onze centen. (1)

Beleggingshypotheken zijn verdampt, omdat bankiers Sinterklaas hebben gespeeld
met onze centen.

4

Zij verstrekten elkaar miljoenebonussen, terwijl wij werden afgescheept met
woekerpolisen. (2)

Zij verstrekten elkaar miljoenenbonussen, terwijl wij werden afgescheept met
woekerpolissen.

5

Nu breken ook voor hen zware tijden aan, maar te langen leste draaien ze zich er
wel weer uit. (1)

Nu breken ook voor hen zware tijden aan, maar ten langen leste draaien ze zich
er wel weer uit.

6

Straks is het toch weer Jan met de Pet die de zwarte piet krijgt toe gespeeld.
(3)

Straks is het toch weer Jan met de pet die de zwartepiet krijgt toegespeeld.

7

Hopelijk bedenkt de Sint zich twee maal voordat hij dit jaar zijn kadootjes
koopt. (3)

Hopelijk bedenkt de sint zich tweemaal voordat hij dit jaar zijn cadeautjes
koopt.

8

Je zou toch denken dat ook de goedheiligman van zo'n kredietcrisis niet opknapt.
(1)

Je zou toch denken dat ook de goedheilig man van zo'n kredietcrisis niet
opknapt.

9

Nee, laat dat heerlijk avondje maar komen. (0)

Nee, laat dat heerlijk avondje maar komen.

10

Vol verwachting klopt ons hard, wie de koek krijgt, wie de gart. (2)

Vol verwachting klopt ons hart, wie de koek krijgt, wie de gard.

LOAD-DATE: December 5, 2008

LANGUAGE: DUTCH; NEDERLANDS

NOTES: 1onthoofd; onthooft; ondhoofd; 2; karabijn; karabein; karrabein; 3;
coescoes; couscous; kouskous; 4; sheriff; sherriff; sherrif; 5; deraileur;
dérailleur; derailleur; 6; Magere Hein; magere Hein; magere hein; 7; maître
d'hotel; maitre-d'hôtel; maître d'hôtel; 8; ertegenop; ertegen op; er tegenop;
9; alineaatje; aliniaatje; alinea'tje; 10; geschminkd; gesminkt; geschminkt; 11;
spiksplinternieuw; spliksplinternieuw; spik-splinternieuw; 12;
Sinterklaasinkopen; sinterklaasinkopen; Sinterklaas-inkopen; 13; démagogisch;
demagogisch; demagogies; 14; naai-atelier; naaiatelier; naai atelier; 15;
syliconenkit; silikonenkit; siliconenkit; 16; holder de bolder;
holder-de-bolder; holderdebolder; 17; bacterieën; bakterieën; bacteriën; 18;
overgebriefd; over gebrieft; overgebrieft; 19; milieutax; miljeutax; milieutaks;
20; rechtstreeks; rechtsstreeks; rechstreeks

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                               7 of 161 DOCUMENTS



                                 de Volkskrant

                                December 6, 2008

Deelnemers struikelen over 'gedoe met de sint'

BYLINE: Eric van den Berg; Henrico Prins

SECTION: HET VERVOLG; Blz. 41

LENGTH: 592 woorden

SAMENVATTING:

Ruim 3.300 mensen hebben meegedaan aan de voorronde. Twintig schrijven er straks
mee met Kristien Hemmerechts. Door Eric van den Berg en Henrico Prins

VOLLEDIGE TEKST:

De voorronde van het Groot Dictee der Nederlandse Taal is dit jaar gemaakt door
3.313mensen, een fractie minder dan vorig jaar. Voor het eerst sinds de
introductie van de voorronde op internet, in 2003, steeg het aantal deelnemers
dat de antwoorden per post instuurde. Aan de wedstrijd-op-papier deden deze keer
674 mensen mee, 25meer dan vorig jaar.

Onder alle inzenders waren 64deelnemers met 0 fout, wat vermoedelijk betekent
dat de opgaven dit jaar behoorlijk moeilijk zijn geweest. In de tien zinnen die
verbeterd moesten worden, struikelden veel mensen over 'dat gedoe met de sint',
zoals deelnemer Henk Verweij het enigszins geërgerd beschrijft. 'Sinterklaas' in
zin 3 moest met een hoofdletter, 'de sint' in zin7 was juist met een kleine
letter, en de meest gemaakte fout bleek (zoals verwacht) 'goedheiligman' in
zin8. Onder dicteefreaks is het een bekende instinker; die glimlachen en spellen
'goedheilig man' vanzelf als twee woorden, zoals het hoort.

Verder veroorzaakte deze voorronde nauwelijks beroering en kwam het
belangrijkste nieuws over het Groot Dictee deze week uit België, waar ophef is
ontstaan over de deelname van Bettina Geysen, oud-voorzitster van de
VlaamsProgressieven en voormalig 'nethoofd' van de televisiezender Eén. Ze was
aanvankelijk geselecteerd als een van de prominente Vlamingen die dit jaar aan
het Groot Dictee meedoen.

Geysen kwam onlangs in opspraak door de hoge onkostennota's die ze indiende bij
de VRT, de Vlaamse omroep die in België niet alleen verantwoordelijk is voor
Eén, maar ook voor uitzending van het Groot Dictee. De VRT stak een stokje voor
haar deelname en zei 'de gevoeligheden' niet opnieuw te willen oprakelen. Geysen
gaf intussen te kennen niets onoirbaars te hebben gedaan en niet van het
openbare leven te willen worden uitgesloten.

Wie er later deze maand in elk geval bij zijn, als de Vlaamse schrijfster
Kristien Hemmerechts haar acht zinnen van het Groot Dictee der Nederlandse Taal
voordraagt? Om te beginnen de twintig Nederlandse deelnemers die overbleven na
de voorronde van drie weken geleden. Het zijn: Casper Bruens, Limbricht; Ben
Buschman, Den Haag; Jasper Dekker, Den Bosch; Theo Durenkamp, Amsterdam; Piet
van den Ende, Maastricht; Robert Hölzken, Tilburg; Annelie Huttinga, Amsterdam;
Gerda de Jong-Hadderingh, Veendam; Wim van der Lee, Utrecht; Anna Meijer van
Putten, Amsterdam; Anneke Miedema, Eelde; Lia Rietveld, Zaandam; Bart Stijvers,
Edam; Astrid Stoops, Zeewolde; Klaas Torensma, Bakkeveen; Anneke Vegter,
Culemborg; Yolanda Voorhaar, Ede; José de Vreede, Zoetermeer; Welmoet Wels,
Leiden; Tony Westermann, Groningen.

In de vergaderzaal van de Eerste Kamer in Den Haag zullen ze niet alleen
gezelschap krijgen van tien Vlaamse deelnemers, geselecteerd door het dagblad De
Standaard, maar ook van dertig bekende Nederlanders en Vlamingen. Onder hen
bevinden zich aan Nederlandse zijde televisiepresentator Tijs van den Brink,
actrice Carine Crutzen, fotomodel Kim Feenstra (winnares van het tv-programma
Holland's Next Top Model), oud-minister en oud-burgemeester Bram Peper,
tv-presentator Jochem van Gelder, dj Jeroen Kijk in de Vegte en wielrenster
Marianne Vos, winnares van olympisch goud.

De negentiende editie van het Groot Dictee der Nederlandse Taal wordt
gepresenteerd door Philip Freriks en Martine Tanghe. De uitzending is te zien op
woensdag 17december om 20.30uur op Nederland1.

LOAD-DATE: December 5, 2008

LANGUAGE: DUTCH; NEDERLANDS

NOTES: De onjuiste woorden zijn in rood gedrukt. Tussen haakjes het aantal
fouten per zin.; 1; Effectenmakelaars over de hele wereld hebben er de afgelopen
decennia een zootje van gemaakt. (0); Effectenmakelaars over de hele wereld
hebben er de afgelopen decennia een zootje van gemaakt.; 2; Nu de deksel van de
beerput is, blijken we jaren lang geld in een luchtballon te hebben gepompd.
(2); Nu de deksel van de beerput is, blijken we jarenlang geld in een
luchtballon te hebben gepompt.; 3; Beleggingshypotheken zijn verdampt, omdat
bankiers sinterklaas hebben gespeeld met onze centen. (1); Beleggingshypotheken
zijn verdampt, omdat bankiers Sinterklaas hebben gespeeld met onze centen.; 4;
Zij verstrekten elkaar miljoenebonussen, terwijl wij werden afgescheept met
woekerpolisen. (2); Zij verstrekten elkaar miljoenenbonussen, terwijl wij werden
afgescheept met woekerpolissen.; 5; Nu breken ook voor hen zware tijden aan,
maar te langen leste draaien ze zich er wel weer uit. (1); Nu breken ook voor
hen zware tijden aan, maar ten langen leste draaien ze zich er wel weer uit.; 6;
Straks is het toch weer Jan met de Pet die de zwarte piet krijgt toe gespeeld.
(3); Straks is het toch weer Jan met de pet die de zwartepiet krijgt
toegespeeld.; 7; Hopelijk bedenkt de Sint zich twee maal voordat hij dit jaar
zijn kadootjes koopt. (3); Hopelijk bedenkt de sint zich tweemaal voordat hij
dit jaar zijn cadeautjes koopt.; 8; Je zou toch denken dat ook de goedheiligman
van zo'n kredietcrisis niet opknapt. (1); Je zou toch denken dat ook de
goedheilig man van zo'n kredietcrisis niet opknapt.; 9; Nee, laat dat heerlijk
avondje maar komen. (0); Nee, laat dat heerlijk avondje maar komen.; 10; Vol
verwachting klopt ons hard, wie de koek krijgt, wie de gart. (2); Vol
verwachting klopt ons hart, wie de koek krijgt, wie de gard.

GRAPHIC: 06dictee_ph01, Illustratie Lars Deltrap

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                               8 of 161 DOCUMENTS



                                 de Volkskrant

                                December 6, 2008
                                    zaterdag

SECTION: FORUM; Blz. 9

LENGTH: 399 woorden


Spindoctor blaast zichzelf op. Manipulator van beeldvorming valt in eigen
zwaard. De affaire-Kay van de Linde zou hiermee kunnen worden afgedaan.

Toch staat wat er met de club van Verdonk aan de hand is niet op zichzelf. De
deconfiture van Trots op Nederland is prototypisch voor populistische partijen.
Dat zijn instabiele bewegingen rondom een charismatisch of autoritair leider.
Die mobiliseert het onbehagen van 'het volk', als valse eenheid, tegen het
establishment: 'De elites verkopen Nederland uit aan globalisering, Europa en
migratie. Wij, het gewone volk, willen trots op Nederland zijn.'

Bij een verkiezing kan zo'n beweging enorm vlammen om daarna snel op te branden.
Het zijn partijen met korte lontjes. Deze eenpersoonsbewegingen zijn zelden tot
stabiele partijvorming in staat, maar vallen in conflict uiteen als er geregeerd
of te lang op verkiezingen gewacht moet worden. Ook trekken ze vaak dubieuze
geldschieters aan, omdat ze buiten de formele partijfinanciering vallen.

Je zou er meewarig naar kunnen kijken, als het niet zo'n verhaal van onze tijd
was. Want populistische bewegingen zijn vermoedelijk de meest geavanceerde
politiek van dit moment. De beste aanwijzing daarvoor is het optreden van
populistische verschijnselen binnen de gevestigde partijen. Personen in die
partijen voeren met eigen programma's en strategen campagne tegen elkaar. Zie
Obama tegenover Hillary Clinton. Zie Mark Rutte versus Rita Verdonk. In
massapartijen zonder massa en ideologische partijen zonder ideologie worden
personen vleesgeworden programma's.

Het is een mythe dat politiek vroeger alleen maar diep-filosofisch inhoudelijk
was en nu oppervlakkig persoonsgebonden. Kuyper, Colijn, Drees: de persoon en
stijl van de politicus zijn altijd cruciaal geweest. Maar de zuil, de ideologie
en de achterban waren toen het vanzelfsprekend decor. Dat is in een ontzuilde
mediademocratie, met een electoraat van natte dwarrelsneeuw, niet langer het
geval. Verkiezingscampagnes kunnen nu in principe door elke BN'er met geld en
een slimme mediamanipulator gewonnen worden.

Maar politiek is veel meer dan campagnes alleen. Het is ook besturen en
vertegenwoordigen, regeren en opponeren. Het is ook programma's maken en
uitvoeren. Buiten het spotlicht van de media gaat de politiek over taaie inhoud
en blijkt 'het volk' opeens te bestaan uit ontelbaar veel deelbelangen en
tegenstrijdige opvattingen.

LOAD-DATE: December 5, 2008

LANGUAGE: DUTCH; NEDERLANDS

NOTES: Politiek is meer dan campagne voeren alleen

GRAPHIC: fooscar

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                               9 of 161 DOCUMENTS



                                 de Volkskrant

                                December 3, 2008

India is hier nog niet klaar mee

BYLINE: Amir Taheri

SECTION: FORUM; Blz. 11

LENGTH: 1459 woorden

SAMENVATTING:

Er zijn vele redenen voor fanatieke moslims om in India een felle strijd uit te
vechten. Amir Taheri verwacht niettemin dat het land en de stad Mumbai zich
herpakken.

VOLLEDIGE TEKST:

Het Leger van Mohammed is terug. Dat was de boodschap die vorige week rondzong
in radicaal-islamitische kringen, terwijl de wereld de schok probeerde te
verwerken van de terreuraanslagen in Mumbai.

Hoewel nog niet duidelijk is welke groepering achter de aanslagen zat, lijkt het
erop dat de daders de tactiek van de ghazwa probeerden te imiteren, die door de
profeet Mohammed werd gebruikt in zijn strijd om Mekka in handen te krijgen. Die
tactiek bestaat uit niets ontziende gelijktijdig uitgevoerde
verrassingsaanvallen op een karavaan of nederzetting met het doel de vijand te
demoraliseren en zijn overgave te bespoedigen.

De aanslagen in Mumbai verschilden van eerdere terreuracties in India. Zo werden
er in het verleden pakketjes met explosieven op drukbezochte locaties geplaatst
om een groot aantal willekeurige slachtoffers te maken. Of er werden
zelfmoordaanslagen op specifieke doelen gepleegd door 'vrijwilligers voor het
martelaarschap'.

Ditmaal was de benadering 'symfonisch', een combinatie van verschillende
actievormen. Bij de acties waren mensen betrokken die op zorgvuldig gekozen
punten explosieven hadden aangebracht. Maar er werden ook gewapende terroristen
ingezet die in klassieke militaire stijl opereerden door op belangrijke plekken
een bepaald gebied in te nemen, inclusief gijzelaars. Daarnaast opereerden er
militanten die bereid waren te doden en gedood te worden bij aanvallen op
veiligheidstroepen.

Wie ook het brein hierachter was, hij had nog een andere belangrijke
islamitische tactiek in gedachten: die van de tabarra (zuivering). Die bestaat
uit het van de gemeenschap scheiden van de 'buitenstaander' (de Britse en
Amerikaanse 'ongelovigen'), met de bedoeling hen de schuld te geven van het
kwaad in de wereld, alvorens hen te offeren. Het was geen toeval dat een van de
aanvallen een Joods centrum gold, waar gewapende terroristen een rabbijn en
verschillende gelovigen gijzelden.

Het terrorisme is een beest met een uitzonderlijk aanpassingsvermogen. Zodra
zijn slachtoffers zich tegen zijn methoden hebben leren verweren, ontwikkelt het
nieuwe. Groepen met bommen gooiende anarchisten volgen de eenzame moordenaar op
die een koning of een politiek leider tot doelwit koos. Het kapen van
vliegtuigen wordt vervangen door het inzetten van vliegtuigen als projectielen
tegen vaste doelen. Het is steeds de bedoeling een zo groot mogelijk aantal
mensen te terroriseren, het vertrouwen van de gewone man in het vermogen van de
overheid om hem te beschermen te ondermijnen, en op de lange duur een
meerderheid die gewoon wil leven ertoe te bewegen zijn vrijheid in te ruilen
voor de geborgenheid die de terrorist belooft.

De tactiek van 'symfonische' aanslagen is de afgelopen tien jaar al beproefd in
Algerije, Irak en Saoedi-Arabië, soms met verwoestende gevolgen. In theorie zou
de tactiek in iedere stad kunnen worden gebruikt, van Mumbai via Londen en
Parijs tot New York.

De aanslagen zijn opgeëist door een onbekende groepering, de Mujahedin van
Deccan. Dat kan een dekmantel zijn voor andere groeperingen, wellicht voor de
Lashkar e-Taiba (het Leger van de Ware Gelovigen) en de Jaish Muhammad (het
Leger van Mohammed), twee door de Pakistaanse militaire inlichtingendienst
gecreëerde terroristische organisaties. Eerder dit jaar kondigde president
Musharraf hun ontbinding aan, maar het is mogelijk dat de twee groeperingen en
hun beschermheren in de top van het Pakistaanse leger en de inlichtingendienst
onder een nieuwe naam en met nieuwe tactieken de markt zijn opgegaan.

De aanslagen vonden plaats 48 uur nadat Musharrafs opvolger, Asif Ali Zardari,
vijftig jaar Pakistaans beleid zo goed als overboord had gezet met zijn
bekendmaking dat hij bereid was het conflict met India over Kashmir te
beëindigen. Zandari is een etnische Baluch die, anders dan vroegere Pakistaanse
leiders, geen rechtstreeks familieverleden heeft in het India van vóór de deling
in 1947. Daardoor is hij minder gevoelig aangaande Kashmir dan zijn voorgangers.
De aanslagen in Mumbai zouden een boodschap aan Zardari kunnen zijn dat de
kwestie-Kashmir voor velen in Pakistan nog steeds centraal staat.

Het nieuwe etiket kan ook veelzeggend zijn. Deccan, een regio in zuidelijk
centraal India, was eeuwenlang het intellectuele en culturele centrum van de
Indiase islam. Door de benaming Mujahedin van Deccan te gebruiken proberen de
terroristen mogelijk twee boodschappen over te brengen.

Ten eerste dat de islamistische beweging niet meer alleen in Kashmir is
geïnteresseerd, maar heel India voor de islam wil heroveren. Dat is in lijn met
het nieuwe pan-islamistische denken dat staat voor het streven alle gebieden die
ooit door moslims werden geregeerd te heroveren - van India tot Spanje en het
zuiden van Frankrijk, en en passant ook Siberië, delen van Rusland en de Balkan.

En ten tweede moet de benaming laten zien dat India een islamitische
terreurbeweging van eigen bodem heeft. Die heeft zich de zogenaamde
matroesjkamethode eigen gemaakt, genoemd naar de in elkaar passende Russische
poppen. De buitenste en grootste pop is de Students' Islamic Movement of India
(Simi), die miljoenen leden beweert te hebben en die volgens de Indiase
autoriteiten een antichambre van het terrorisme is. In de Simi bevinden zich
andere poppen in de vorm van culturele genootschappen, liefdadige instellingen
en organisaties van politieke lobbyisten. Het kleinste en dodelijkste poppetje
vertegenwoordigt het soort groeperingen dat mogelijk achter deze aanslagen heeft
gezeten.

De behoefte aan terreurbewegingen van eigen bodem in India is wellicht versterkt
door het succes van de door de VS geleide coalitie die vrijwel alle
trainingskampen en schuilplaatsen in Afghanistan heeft vernietigd. Nu Pakistan
ook ongastvrij begint te worden, deels dankzij Zardari's kennelijke
vastbeslotenheid met zijn land meer toenadering tot zowel India als de VS te
zoeken, zijn de Indiase islamisten gedwongen in eigen land op zoek te gaan naar
trainingscentra en schuilplaatsen.

Hoewel Al-Qaida als dader van de jongste aanslagen is genoemd, is het verband
niet makkelijk aan te tonen. Veel deskundigen menen dat Al-Qaida als organisatie
niet meer bestaat, al bestaat het nog steeds als model en inspiratiebron. De
tweede man van Al-Qaida, Ayman al-Zawahiri, heeft militanten opgeroepen hun
inspanningen te richten op het verwerven van de macht in landen als India, dat
150 miljoen moslims telt en daarmee het grootste moslimland ter wereld is, nog
voor Indonesië. Dat botst met de opvatting van Osama bin Laden dat de VS en hun
bondgenoten het eerste doelwit dienen te zijn, want als die vallen, zal het door
hen gedomineerde wereldstelsel ineenstorten en zal de islam overwinnen. Toch is
het onwaarschijnlijk dat Al-Qaida een rechtstreekse rol heeft gespeeld bij de
beraming en uitvoering.

Er zijn andere reden waarom India tot doelwit is gekozen. Het heeft zich
ontwikkeld tot de grootste geldschieter van Afghanistan en de belangrijkste
bondgenoot van het regime van president Hamid Karzai na de VS. In jihadistische
kringen bestaat de vrees dat India, als de VS en hun westerse bondgenoten
eenmaal zijn vertrokken, zich zal ontpoppen tot de belangrijkste buitenlandse
macht achter de nieuwe democratie in Afghanistan. India speelt nu al een
vooraanstaande rol bij de opleiding en uitrusting van de Afghaanse legermacht en
politie.

Ook is India van zijn traditionele anti-Amerikanisme overgeschakeld op een
nieuwe politiek van hechte vriendschap met de VS. Dit jaar heeft India een
baanbrekende nucleaire samenwerkingsovereenkomst getekend, en daarmee de weg
geëffend voor toekomstige omvangrijke aankopen van Amerikaans militair
materieel.

In jihadistische kringen wordt de nieuwe Indiase economische opleving vaak
omschreven als het 'Huis van de Spin', een verwijzing naar een soera met
dezelfde naam in de Koran, het heilige boek van de islam. Het is mogelijk dat de
plegers van de aanslagen van vorige week de broze structuur van het 'Huis van de
Spin' hebben willen aantonen met hun aanval op Mumbai, de motor van India's
economische gedaanteverwisseling.

Maar als dat de bedoeling is geweest, dan zullen de terroristen vermoedelijk
teleurgesteld worden. Mumbai en India zijn al eerder slachtoffer van terreur
geweest, zij het niet op zo'n spectaculaire manier. En toch zijn ze erin
geslaagd de schok te verwerken en de draad weer op te pakken.

Zoals altijd vergaat het de terroristen misschien net als de man die, na aan de
roulettetafel een heleboel fiches te hebben gewonnen, verbaasd opkijkt als het
casino hem vertelt dat de winst niet kan worden geïncasseerd.

LOAD-DATE: December 3, 2008

LANGUAGE: DUTCH; NEDERLANDS

NOTES: Amir Taheri is auteur van Holy Terror: Inside the World of Islamic
Terrorism. Volgende maand verschijnt zijn nieuwe boek The Persian Night. © The
Daily Telegraph Vertaling: Ronald Vlek; Verrassen en zuiveren: die oude
tactieken zijn ook in Mumbai gebruikt; De terroristen zullen de winst
waarschijnlijk niet incasseren

GRAPHIC: 03foheertje_ph01, Een Indiase soldaat voor het Taj Mahal hotel in
Mumbai, 29 november 2008., Foto AP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              10 of 161 DOCUMENTS



                                 de Volkskrant

                                December 1, 2008

Brave Jan Modaal steelt de harten van cabaretjury

BYLINE: Merijn Henfling

SECTION: KUNST; Blz. 10

LENGTH: 489 woorden

DATELINE: Rotterdam

SAMENVATTING:

Op Cameretten 2008 won dit jaar braaf cabaret. Zowel de kandidaten als de
jurykeuzen roepen veel vragen op.

VOLLEDIGE TEKST:

Rotterdam Cameretten-winnaar Jorrit Rogaar is Jan Modaal in eigen persoon:
'Getrouwd, twee kinderen, met een hond en een kat.' Gaastra-shirtje aan, rustige
presentatie, af en toe een tevreden blik na een gelukte grap. Maar nul komma nul
theateruitstraling.

Hoewel zijn ervaring beperkt is, heeft de 35-jarige Rotterdammer die zaterdag in
zijn stad het festival won veel gevoel voor timing. Maar verder? Hij vertelt
voornamelijk over zijn broer met Down, en dat doet hij zo letterlijk dat er geen
theatrale verbeelding aan te pas komt. Zijn solo mist alles wat cabaret
interessant maakt: nergens slimme wendingen of authentieke gedachten.

Wel weet hij er de harten van de jury mee te stelen. Juryvoorzitter Dick
Molenaar - belastingadviseur van beroep - prijst zijn oprechtheid: 'Hij weet met
liefde en respect grappen te maken over zo'n kwetsbaar onderwerp.'

Pak een gevoelig onderwerp, maak er respectvolle grappen over, en je wint het
grootste cabaretfestival van Nederland. Geldt de Balkenende-norm nu ook al voor
aankomende cabaretiers?

De keuzen van jury roepen de vraag op in welke theaterzalen zij de afgelopen
jaren hebben gezeten. Ze getuigen van weinig kennis over de ontwikkelingen die
het Nederlandse cabaret de laatste jaren heeft doorgemaakt.

Ook de argumentatie: er wordt na afloop besmuikt gelachen om de taal van het
juryrapport. Over Rogaar: 'Zijn grappen zijn erg leuk'.

En dan is er nog finalist Theo van Duren, een 52-jarige tekstschrijver uit
Brabant, die een Powerpoint-presentatie houdt over de gevaren van de natuur. Van
Duren brengt flink wat kwinkslagen, zeker. Maar wat doet dit eenzijdige trucje,
verder zonder enige dubbele bodem, op de finale van een cabaretfestival?
Vermakelijk voor het congres- en lezingencircuit, maar met cabaret heeft het
weinig van doen.

Deelnemer Max van den Burg (37) sleept uiteindelijk de publieksprijs in de
wacht. Op de originaliteit van zijn solo over de vermusicalisering van de
samenleving en hockeymeisjes valt wat af te dingen, maar hij weet tenminste wat
spelen is en verrast met zijn absurde einde.

Voorzitter Molenaar diskwalificeert zijn jury definitief als hij vertelt dat hij
in de voorronden veel 'vernieuwend en authentiek' cabaret heeft gezien, maar dat
het niveau hiervan nog niet hoog genoeg was. Natuurlijk kan een festival een
keertje tegenvallen, maar kies als jury tenminste voor het avontuurlijke.

Neem Art-Jan de Vries (29), een deelnemer die in de halve finale sneuvelde.
Uiteindelijk krijgt hij wel de persoonlijkheidsprijs. Als zijn naam wordt
omgeroepen komt hij met veel dramatisch vertoon vanuit het midden van de zaal
naar beneden - over de stoelen. Blij-aanstellerig neemt hij de prijs in
ontvangst. In één minuut weet deze halve finalist al meer nieuwsgierigheid op te
wekken dan drie finalisten tijdens een hele avond.

LOAD-DATE: December 1, 2008

LANGUAGE: DUTCH; NEDERLANDS

NOTES: Gevoelig onderwerp, respectvolle grappen, en je wint Cameretten

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              11 of 161 DOCUMENTS



                                 de Volkskrant

                               November 29, 2008

Lastige tijden voor de sterrenwichelaars van The Economist;
Het debat in: Groot-Brittannië

BYLINE: Wim Bossema

SECTION: HET BETOOG; Blz. 3

LENGTH: 1215 woorden

SAMENVATTING:

Over:

Wat staat de wereld te wachten in 2009?

Door:

Journalisten van The Economist

Waar:

The World in 2009Economist.com/-theworldin

VOLLEDIGE TEKST:

Het misschien nog wat vroeg, maar het vooruitblikken op 2009 is al begonnen. Het
Britse weekblad The Economist brengt elk jaar een speciaal nummer uit met
voorspellingen en inschattingen van de gebeurtenissen in het komende jaar. Nu
dus: The World in 2009. Die nummers zijn altijd de moeite waard, maar nu is het
extra spannend: niet eerder leek een komend jaar zo onzeker en onvoorspelbaar
als nu.

Zo'n speciaal nummer wordt ruim op tijd op stapel gezet en een lichte paniek zal
zich wel meester hebben gemaakt van de sterrenwichelaars van The Economist toen
de kredietcrisis na de zomer ook de financiële wereld bij de kladden nam. Niets
lijkt meer als voorheen. Economische wetten lijken opeens niet meer zo van ijzer
- eerder van was. De recessie wordt niet langer weggewuifd, er lijkt onder
economen eerder een wedstrijd somberen losgebarsten. Niemand kan zeggen hoe lang
de recessie zal duren, of het een dipje is of het begin van een langere donkere
periode. En wie oh wie kan er iets tegen doen?

Ja: Obama, Obama, Obama, roept nu iedereen hoopvol. En natuurlijk staat Obama op
het omslag van The World in 2009. Dat hij dé hoofdrolspeler wordt, dat valt
gelukkig niet moeilijk te voorspellen. The Economist heeft de pose goed gekozen:
kin omhoog, serieuze blik, die krachtige trek om de mond. Zal deze man
opgewassen zijn tegen de trends die The Economist signaleert?

In de inleidende woorden van samensteller Daniel Franklin: voor de rijke landen
liggen er 'faillissementen, het aanhalen van de broekriemen en groeiende
werkloosheid' in het verschiet. Voor neerslachtigheid moet je niet bij The
Economist zijn: 'Er zal ook heus veel fun zijn in 2009', verzekert Franklin. Hij
noemt de 50ste verjaardagen van Barbie en Asterix. Ja, fun.

Maar hoe The Economist ook zijn best doet de zo eigen opgeruimde toon in de
stukken en koppen te laten doorklinken, de meeste stukken eindigen behoorlijk in
de mineur.

Het klimaat blijft heel belangrijk, schrijft Franklin, en het zou heel
onverstandig zijn het milieu nu maar weer aan zijn mallemoer over te laten.
Daarom is er een hele rubriek aan gewijd, waarin de inschatting blijkt te zijn
dat de onderhandelingen van Kopenhagen, eind volgend jaar, waarschijnlijk tot
niets zullen leiden. 'Reken maar niet op een akkoord.'

In Europa komen de kiezers eens aan het woord en dat is heel mooi voor de EU,
'een club die zijn reputatie over deals in achterkamertjes door ongekozen
bureaucraten verdient', schrijft David Rennie, correspondent van het blad in
Brussel. Alleen: telkens wanneer die kiezers hun verdiende inspraak krijgen,
worden de plannen van de EU in de war geschopt. Probeer niet het in het Ierse
referendum verworpen Lissabon-verdrag te redden, adviseert hij. Dat is dood.
Regel waardevolle onderdelen op andere manieren. Geen vrolijk stemmend
vooruitzicht in tijden van crisis.

De trends in de internationale diplomatie zitten aankomend president Obama ook
niet mee. Hij zal wel een eind proberen te maken aan het alom zo bekritiseerde
unilateralisme - op eigen gezag optreden - van president Bush, maar het wordt
een teleurstelling, schrijft Gideon Rachman. 'Multilateralisten op deze wereld:
wanhoopt!'

Pogingen de dit jaar mislukte handelsbesprekingen, de Doha-ronde, alsnog vlot te
trekken, zullen opnieuw stranden. Het verdrag tegen verspreiding van kernwapens
komt nog verder onder druk. Het Internationaal Strafhof zal het maar niet lukken
een goede zaak rond te krijgen. De Verenigde Naties verliezen nog meer prestige
door hun zwakke chef. 'Een nieuwe wereldwanorde' vindt Rachman waarschijnlijker
dan een nieuwe Obama-orde. En dan hebben we het nog niet eens gehad over Irak of
Afghanistan.

De allesoverheersende vraag in The World in 2009 is natuurlijk: komen we uit de
economische rampen die de aarde overspoelen? De opkomende economieën in Azië
zullen zich wel staande houden, verzekeren de Economist-auteurs ons
geruststellend, al wordt hun groeipercentage lager. Maar het bijgeleverde
staatje stemt tot nadenken: vooral Afrikaanse landen hebben hoge
groeipercentages, naast Qatar en China.

De rijke wereld staat echt een moeilijk jaar te wachten. Eigenlijk viel 2008 nog
mee, gezien de paniek, schrijft Robin Bew, directeur van de onderzoeksafdeling
The Economist Intelligence Unit. De wereldeconomie groeide al met al in 2008
toch nog met 3,8 procent. 'Kunnen wie truc in 2009 nog eens uithalen? Jammer:
nee.'

De gewone burgers zullen het in de komende fase van de crisis moeilijk krijgen,
verwacht hij. Nu zijn de bedrijven aan de beurt, die minder verkopen, mensen
moeten ontslaan. Oude merknamen zullen kopje onder gaan. Na de grote banken
komen de kleinere consumentenbanken aan de beurt. En dan merkt de klant aan het
loket in de dorpsbank dat het crisis is, schrijft Bew. Azië staat volgens hem
een 'double whammy' te wachten: de export naar de rijke wereld slinkt, en mede
daardoor zal de nu net zo lekker groeiende consumptie afnemen.

Gaan we terug naar de crisisjaren dertig? Bew sust: 'Vrijwel zeker niet.' Het
verschil ziet hij in 'de beleidsmakers'. Die hebben de afgelopen maanden
initiatief getoond. Op de juiste momenten moeten ze blijven inspringen om banken
en bedrijven voor omvallen te behoeden, meent Bew. Een opmerkelijk geluid voor
een blad dat altijd meer vertrouwen heeft in de markt dan in de regeringen.
Waarschuwingen tegen te veel of verkeerde regulering kom je in de artikelen
echter ook vaak tegen. Het prettige aan The Economist is dat het blad altijd
probeert het hoofd koel te houden: kijk wat verstandig is en praktisch, dan mag
het best tegen onze principes ingaan.

The Economist is heel blij met Obama. Bush begon zijn presidentschap met een
begrotingsoverschot, aangedragen door Bill Clinton, en draagt aan Obama een
tekort van 1.000 miljard dollar over. Met zo'n huishoudboekje moet Obama snel
leren 'nee' te zeggen, schrijft John Micklethwait, hoofdredacteur van The
Economist. Tegen zijn eigen achterban, tegen vakbonden en groene activisten.
Veel van hun verlangens zullen economisch herstel tegenwerken.

Al met al stemmen de voorspellingen van The World in 2009 toch pessimistisch. Nu
is het wel zo dat voorspellers altijd de neiging hebben zich in te dekken. Wie
iets sombers voorspelt, wordt als het later meevalt weinig kwalijk genomen. Wie
leuke dingen voorspiegelt terwijl het beroerd uitpakt, wordt beschimpt.

Het ergst is het natuurlijk als je in je voorspellingen de belangrijkste trend
mist. Kijk maar op bladzijde 92 van The World in 2009. Daar staat een stukje van
samensteller Franklin onder het kopje About 2008: Sorry.

'Wie zou aan het begin van 2008 hebben gedacht dat in de loop van het jaar een
crisis eens stevige namen, van Freddie Mac en Fannie Mae tot AIG, zou
overspoelen? Wij niet.'

Dat was de grootste misser, er waren er meer uiteraard (zie ook:
economist.com/theworldin). Waarom zou de lezer dan nog de moeite nemen om de
uitgave voor komend jaar te lezen, vraagt Franklin zelf maar. Nou, er was ook
heel wat wél goed, en uiteindelijk gaat het om de analyse van belangrijke
kwesties, inschattingen, interessante overwegingen en af en toe een wilde gok.
The Economist is geen waarzegger.

Oké, vergeven.

Wim Bossema

LOAD-DATE: November 28, 2008

LANGUAGE: DUTCH; NEDERLANDS

NOTES: 15VeLi--streamerstreamerstreamer

GRAPHIC: 29BEdebat_ph01

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              12 of 161 DOCUMENTS



                                 de Volkskrant

                               November 28, 2008

Fantasie als speelgoed

BYLINE: Arno Haijtema

SECTION: CICERO; Blz. 24

LENGTH: 401 woorden


In zijn inleiding tot het fotoboek Kees Scherer - Beeldverhalen van een
straatfotograaf laat journalist Willem Ellenbroek de naam van Theo Thijssens
romanpersonage Kees de Jongen vallen. En verdomd, Ellenbroek slaat de spijker op
de kop. Het Amsterdam dat Scherer (1920-1993) fotografeerde is hélemaal het
decor waarin de arbeidersjongen Kees opgroeit en zijn zwembadpas perfectioneert.

Het is de Jordaan met zijn smalle, bedompte straten, waar het leven tot diep in
de vorige eeuw buiten werd geleefd omdat de huizen te klein waren en de
kinderen, in de woorden van de Jordaner Scherer, hun fantasie als voornaamste
speelgoed hadden, omdat er geen geld was voor iets duurders.

Het straatleven in de Jordaan vormde de fotograaf Scherer en heeft een
beslissende invloed gehad op de onderwerpkeuze van de latere reiziger. In
Napels, New York, Rome, Parijs en Londen richtte Scherer de lens bij voorkeur op
de 'gewone' man (en nog liever: het kind) die gewend is de straat te gebruiken
als zijn schouwtoneel, huiskamer of dansgelegenheid; als de plek waar privé en
openbaar leven versmelten.

Scherer was na de oorlog freelance fotograaf voor de grote dagbladen (waaronder
de Volkskrant) Hij was een van de oprichters van World Press Photo , maakte
reisreportages voor Avenue en Margriet en publiceerde talrijke fotoboeken. Aan
zijn loopbaan kwam een vroegtijdig einde door een herseninfarct in 1985.

Het nu verschenen boek is een bloemlezing in zwart-wit uit Scherers oeuvre, dat
afwisselend warm en romantisch is, met de flirtende kantoormeisjes op Wallstreet
en op straat dansende Parijsenaren op 14 juli.

Winters koud, wanneer de arbeiders in Amsterdam op hun fiets tegen de
sneeuwstorm in naar het werk fietsen. Zomers en vredig als een Romein met zijn
ochtendkrantje de kinderwagen met pasgeborene door de straat laveert. En
doortrokken van armoede en katholieke tradities op het platteland met zijn ezels
en dorre bodems, in Spanje en Portugal.

De foto's vormen een prachtig beeld van de tijd (1948-1967) waarin ze zijn
gemaakt. Maar bij Scherer zijn ze, zoals bij alle getalenteerde fotografen, méér
dan dat. De composities, met veel diagonalen, het grandioze gevoel voor ritme,
de bezielde aandacht voor menselijk gedrag en het gevoel voor humor maken
Scherers foto's onvergetelijk.Arno Haijtema

Fotomusuem Amsterdam FOAM exposeert onder de titel Fotografische Verkenningen
werk van Scherer tot en met 18 januari.

LOAD-DATE: November 27, 2008

LANGUAGE: DUTCH; NEDERLANDS

NOTES: Beeldverhalen van een straatfotograaf 1948-1967; De Verbeelding; 175
pagina's; (E)34,50; ISBN 978 90 78909 03 3

GRAPHIC: 28CIdiv_a_ph01, Foto's uit Beeldverhalen van een straatfotograaf
28CIdiv_a_ph02
28CIdiv_a_ph03
28CIdiv_a_ph04
28CIdiv_a_ph05
28CIdiv_a_ph06

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              13 of 161 DOCUMENTS



                                 de Volkskrant

                               November 27, 2008
                                   donderdag

Verbied sigaret van chocola

SECTION: FORUM; Blz. 12

LENGTH: 315 woorden


In 2002 adviseerde het Europees Parlement voor een verbod op productie, invoer
en verkoop van eetwaren en speelgoed in de vorm van tabaksproducten. De
Wereldgezondheidsorganisatie pleitte in 2003 voor eenzelfde verbod. De adviezen
zijn echter opzij gelegd en daarom zitten er in de zak van Sinterklaas naast
pepernoten, chocoladeletters en marsepein nog steeds chocoladesigaretten, al
heten ze tegenwoordig vaak 'chocoladesticks'. Winkelketen Jamin biedt tevens een
uitgebreid pakket snoepgoed in de vorm van tabaksproducten aan. Behalve
chocoladesigaretten zitten in dit pakket een pakje 'shag' (met 'super zwaar
gepofte rijst'), een speelgoedaansteker en een speelgoedpijp. Wat heeft dit nog
met het Sinterklaasfeest te maken? Het lijkt eerder te gaan om een
beginnen-met-roken pakket voor kinderen. Op het pakje 'shag' staat zelfs de
tekst 'Goedgekeurd door Sint Nicolaas'.

Uit Amerikaans onderzoek van Klein en collega's blijkt dat kinderen die
chocoladesigaretten 'opsteken' een grotere kans hebben later te gaan roken. Het
idee hierachter is dat kinderen door dergelijk snoep- en speelgoed roken sneller
als sociaal acceptabel gedrag zien. De stap naar 'echt' roken is dan
gemakkelijker. Uit een kritische analyse van diverse bedrijfsdocumenten blijkt
dat zowel de tabaks- als de zoetwarenindustrie in de VS snoepsigaretten ziet als
een effectieve manier om toekomstig rookgedrag bij kinderen te promoten. Sterker
nog, de mogelijk schadelijke gevolgen van het hebben van snoepsigaretten op het
latere rookgedrag van kinderen is door de zoetwarenindustrie zelfs doelbewust
uit de publiciteit gehouden.

In de zoetwarenindustrie is men veelal van mening dat het verbieden van
chocoladesigaretten erg betuttelend is en dat kinderen die een chocoladesigaret
hebben 'opgestoken' vast niet eerder gaan roken. Dat standpunt is net zo naïef
als een kind dat gelooft in het bestaan van Sinterklaas.

LOAD-DATE: November 27, 2008

LANGUAGE: DUTCH; NEDERLANDS

NOTES: Rebecca de Leeuw en Rutger Engels. De auteurs zijn onderzoekers bij het
Behavioural Science Institute van de Radboud Universiteit.; De economie - hoe
verder?; Met reddingsplannen van miljarden buitelen overheden over elkaar heen
om de wereldeconomie voor een depressie te behoeden. Het vertrouwen van de
gewone burger in de economie is naar een dieptepunt gezakt. Wie ziet uitwegen?
En biedt deze crisis ook kansen?; De Volkskrant geeft in deze turbulente tijden
zijn lezers de kans hun stem te laten horen via de Economische Agenda.; Stem en
praat mee over de voornaamste economische problemen van Nederland via vk.nl/ea.

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              14 of 161 DOCUMENTS



                                 de Volkskrant

                               November 26, 2008
                                    woensdag

De economie - hoe verder?

SECTION: VOORPAGINA; Blz. 1

LENGTH: 78 woorden


Met reddingsplannen van miljarden buitelen overheden over elkaar heen om de
wereldeconomie voor een depressie te behoeden. Het vertrouwen van de gewone
burger in de economie is naar een dieptepunt gezakt. Wie ziet uitwegen? En biedt
deze crisis ook kansen?

De Volkskrant geeft in deze turbulente tijden zijn lezers de kans hun stem te
laten horen via de Economische Agenda.

Stem en praat mee over de voornaamste economische problemen van Nederland via
www.volkskrant.nl/ea.

LOAD-DATE: November 25, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              15 of 161 DOCUMENTS



                                 de Volkskrant

                               November 17, 2008
                                    maandag

VVD slijpt een stevig nieuw mes, bestemd voor de tegenstanders

BYLINE: Bart Dirks

SECTION: BINNENLAND; Blz. 2

LENGTH: 588 woorden

DATELINE: Rotterdam

SAMENVATTING:

De VVD congresseerde over de toekomst, Europa en de eigen beginselen. Mark Rutte
gaat de onderklasse niet verheffen.

VOLLEDIGE TEKST:

Rotterdam Geen partij begon het nieuwe politieke jaar zo strijdvaardig als de
VVD. Al eind augustus, de Tweede Kamer was nog met reces, stelde partijleider en
fractievoorzitter Mark Rutte een nieuwe beginselverklaring voor. Die diende de
verouderde liberale uitgangspunten uit 1980 te vervangen.

Zelfs het taalgebruik werd opgepoetst. De VVD moet, zo had Rutte in de zomer
geschreven, 'in het offensief gaan tegen de terreur van de middelmaat', de '
hardwerkende Nederlander' steunen en 'de onderklasse verheffen'. De tekst
bepleit een krachtige, kleine staat.

Amper een week later, begin september, presenteerde de commissie-Bolkestein haar
concept voor het verkiezingsprogramma voor het Europees Parlement. De toon was
beduidend kritischer dan in de campagne van 2004. En als eerste partij kozen de
liberalen hun lijsttrekker - Kamerlid Hans van Baalen heeft bezworen in Brussel
geen Europeaan te worden, maar Nederlander te blijven.

In de peilingen mocht de oppositiepartij nog steeds op verlies staan, in elk
geval was er rust binnen de gelederen. Zoetjesaan leek de kritiek op Rutte
verstomd.

Tot Kamerlid Arend Jan Boekestijn zich vorige week in het bijzijn van een
draaiende tv-camera liet ontvallen dat Rutte 'schokkend genoeg geen ideeën
heeft'. Boekestijn ('We hebben zó veel slechte, domme fouten gemaakt')
excuseerde zich bij zijn fractieleider, maar de ruis was terug.

Het 'Toekomstcongres' van de partij, zaterdag in De Doelen in Rotterdam, was dan
ook een uitgelezen moment om de rangen weer te sluiten. De leden gaven hun
oordeel over Ruttes gemoderniseerde beginselverklaring en over Bolkesteins
'eurokritische' verkiezingsprogramma.

En dat deden ze, vol overgave. De commissie-Bolkestein besprak amendementen
gegroepeerd in 58'clusters', terwijl de amendementen op Ruttes werkstuk waren
ingedeeld in 67 thema's.

Want wat bedoelde de partijleider nou precies met die 'hardwerkende Nederlander'
? Vergat hij zo niet de ouderen die van hun welverdiende pensioen genoten? En
wat te denken van de uitkeringsgerechtigden die hard hun best deden om aan werk
te komen?

En was 'de terreur van de middelmaat' niet te hard geformuleerd? Kon dat niet
beter 'middelmaat als norm' zijn?

Rutte wist de meeste van zijn stijlfiguren te redden: 'De tekst moet wel wat pit
en smoel houden, en niet zo politiek correct worden dat niemand er meer over
valt.'

Op enkele punten gaf de partijleider de zaal toch gelijk. Zo ging zijn pleidooi
om 'de onderklasse te verheffen' eruit. 'Die uitspraak was bedoeld als
pesterijtje in de richting van de PvdA', aldus Rutte. Maar liever nemen de
liberalen zich voortaan voor om 'mensen in moeilijkheden' te helpen.

Ook Bolkestein kreeg het slechts een enkele keer moeilijk met het verdedigen van
zijn verkiezingsprogramma - al bleek Turkije een heikel punt. En expliciet werd
aan de tekst toegevoegd dat de VVD tegen de maandelijkse verhuizing van het
Europees Parlement van Brussel naar Straatsburg is. Niet dat aan die verhuizing
snel een eind zal komen, maar van de toevoeging wordt een gunstige uitwerking
verwacht op de kieswijzers op internet.

Lijsttrekker Van Baalen is tevreden met het programma dat hij tot juni 2009 in
het land moet uitdragen. 'Hiermee heeft u mij een stevig mes in handen gegeven',
zei hij, verwijzend naar collega Boekestijn die vorige week in de fractie de
'dolkstoter' werd genoemd. 'Een mes dat moet landen bij onze tegenstanders.'

LOAD-DATE: November 16, 2008

LANGUAGE: DUTCH; NEDERLANDS

NOTES: xxx; xxx; xxx; Bolkestein incasseert verlies in kwestie-Turkije; De
VVD-leden hebben in het verkiezingsprogramma voor het Europees Parlement een
passage over Turkije afgezwakt. Dit tot zichtbaar chagrijn van Frits Bolkestein,
onder wiens leiding de concepttekst was geschreven.; In zijn voorstel stond dat
Turkije de komende tien jaar geen EU-lid mag worden. Als dat wel ooit gebeurt,
kan er geen sprake zijn van vrij verkeer van personen, omdat de EU de verwachte
toestroom niet zou aankunnen. Maar de leden kozen een kortere formulering: er
mag niet worden 'gesjoemeld' met de toetredingseisen.; Twee keer werd er gestemd
over amendement 33e. Eerst was 50,2procent voor de originele tekst, maar de
tweede keer steunde 53 procent de wijziging. Vergeefs poogde Bolkestein de zaal
te overtuigen, maar die reageerde geprikkeld. Bij de presentatie van het concept
zei de oud-eurocommissaris dat hij zelf tegen Turkije als EU-lid is. Maar dat
ging zijn commissie te ver.; Lijsttrekker Van Baalen kan leven met de tekst. 'De
Turken verdienen een kans, al zie ik ze niet toetreden. Ze vinden zélf de prijs
te hoog. We zijn heel, heel streng.'

GRAPHIC: 17BIvvd_ph02, Mark Rutte, Foto's Martijn Beekman
17BIvvd_ph01, Hans van Baalen

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              16 of 161 DOCUMENTS



                                 de Volkskrant

                               November 15, 2008

SECTION: HET VERVOLG; Blz. 41

LENGTH: 222 woorden

SAMENVATTING:

Zet achter elke zin in het hokje het aantal fouten dat u in de zin hebt
aangetroffen. Onderstreep de fouten. De interpunctie telt niet mee. Per woord
kan slechts één fout worden geteld. Als fouten gelden: spelfouten; het onjuiste
of onnodige gebruik van koppeltekens en/of afbrekingstekens (of het ontbreken
daarvan); het niet op de juiste manier aaneenschrijven van samenstellingen; het
foutieve gebruik van hoofdletters/kleine letters, accenten, apostrofs en
trema's.

VOLLEDIGE TEKST:

1 Effectenmakelaars over de hele wereld hebben er de afgelopen decennia een
zootje van gemaakt.

2 Nu de deksel van de beerput is, blijken we jaren lang geld in een luchtballon
te hebben gepompd.

3 Beleggingshypotheken zijn verdampt, omdat bankiers sinterklaas hebben gespeeld
met onze centen.

4 Zij verstrekten elkaar miljoenebonussen, terwijl wij werden afgescheept met
woekerpolisen.

5 Nu breken ook voor hen zware tijden aan, maar te langen leste draaien ze zich
er wel weer uit.

6 Straks is het toch weer Jan met de Pet die de zwarte piet krijgt toe gespeeld.

7 Hopelijk bedenkt de Sint zich twee maal voordat hij dit jaar zijn kadootjes
koopt.

8 Je zou toch denken dat ook de goedheiligman van zo'n kredietcrisis niet
opknapt.

9 Nee, laat dat heerlijk avondje maar komen.

10 Vol verwachting klopt ons hard, wie de koek krijgt, wie de gart.

LOAD-DATE: November 14, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              17 of 161 DOCUMENTS



                                 de Volkskrant

                               November 15, 2008

Kosmopolieten aller landen, van Erasmus tot Obama;
Het debat in: Europa

BYLINE: Wim Bossema

SECTION: HET BETOOG; Blz. 3

LENGTH: 1196 woorden

SAMENVATTING:

Over:

Wat heeft het 'nieuwe kosmopolitisme' Europese jongeren te bieden?

Door:

Milena Oda, Marcin Senderski, Juliane Schmeltzer Dybkjaer, Eleni Aristotelous,
Bryan Walker, Sorina Buzati,Sadik Al-Azm, Eduard Nazarski

Waar:

Felix Meritis, Amsterdam

VOLLEDIGE TEKST:

Wat een gelukkig toeval voor de uitreikers van de Erasmusprijs dat in diezelfde
week Barack Obama tot president van de VS werd gekozen. 'Het nieuwe
kosmopolitisme' is dit jaar het thema van de prijs en wie belichaamt het
wereldburgerschap beter dan Obama?

Blanke Amerikaanse moeder, zwarte Keniaanse vader, Indonesische stiefvader,
zwarte Amerikaanse echtgenote. Obama's boek Dreams from my Father leest als een
ode aan het kosmopolitische levensgevoel. Met de herinneringen aan zijn
jeugdjaren in Indonesië, pubertijd bij zijn blanke grootouders op Hawaii,
studietijd in Los Angeles, New York en Harvard, zijn buurtwerk in Chicago, zijn
politieke carrière en natuurlijk het zoeken naar familiebanden in Kenia (zijn
vader verliet het gezin toen Barack 2 jaar was en kwam in 1982 om bij een
auto-ongeluk).

De Erasmusprijs ging naar Ian Buruma, ook een genetisch bepaalde kosmopoliet -
zij het minder exotisch dan Obama - met een Nederlandse vader en Britse moeder.
De prins van Oranje (ook een kind van ouders uit verschillende naties, merkte
Buruma op) roemde de open visie op de wereld van de laureaat en plaatste diens
kosmopolitisme in de traditie van Erasmus zelf met diens credo: waar het goed
is, is mijn vaderland (ubi bene, ibi patria).

Maar zo vanzelfsprekend is dat ideaal van kosmopolitisme helemaal niet meer, zei
Buruma in zijn dankwoord (zie: erasmusprijs.nl). Het is veeleer mode het ideaal
van tafel te vegen als anti-nationaal en als 'moreel relativisme'. Maar de enige
hoop voor een goede wereld blijft: tolerantie.

Wel toonde hij zich gevoelig voor het verwijt dat kosmopolitisme elitair is. En
gek genoeg was dat het dominante thema bij een discussie tussen een groep jonge
Europeanen en Erasmuslaureaten uit eerdere jaren, vorige week in Felix Meritis.

'Ik weet dat ik bevoorrecht ben door mijn opleiding en mijn milieu, dat ik veel
kan reizen en daarom kosmopoliet kan zijn', was de teneur in de opstellen die
'veelbelovende jongeren' uit heel Europa hadden geschreven. De winnaars van die
opstelwedstrijd mochten naar Amsterdam komen.

Zes van hen spraken onder leiding van Paul Schnabel, directeur van het Sociaal
en Cultureel Planbureau, met de oud-laureaten Sadik al-Azm, de Libanese
geleerde, en Eduard Nazarski, directeur van de Nederlandse tak van Amnesty
International.

Het was Schnabel opgevallen dat de opstelschrijvers zich haast verontschuldigden
voor hun luxe levenshouding. Hun 'embarrasment of richess', zo leende hij de
titel van Simon Schama's beroemde boek over de Nederlandse Gouden Eeuw.

Milena Oda is een Tsjechische die schrijft in het Duits en dat maakt haar
bevoorrecht, zei ze. Maar in Duitsland schrikken mensen nog steeds als ze zegt
dat ze uit Oost-Europa komt. 'Dat wordt geassocieerd met gevaar, met misdaad.'
Gewone burgers hebben het nog niet zo op met de 'diversiteit en harmonie' die
Oda aanprijst voor Europa.

De Deense studente Juliane Schmeltzer Dybkjaer zei: 'Ik ben in 1989 geboren,
toen de Berlijnse Muur viel, dus ik ken alleen een Europa zonder grenzen. Ik zou
de perfecte kosmopoliet moeten zijn.' Maar ze voelt zich er ongemakkelijk bij,
omdat ze behoort 'tot een culturele en economische elite in deze wereld'.

De Grieks-Cypriotische lerares Eleni Aristotelous vertelde dat ze zich onprettig
voelt bij het gezinsdiner als ze denkt aan 'de verschrikkelijke omstandigheden
waaronder een Palestijns gezin aan tafel zit'. Het gebrek aan openheid en
gelijkheid kan ze op haar eigen gedeelde eiland ook zien, opperde Schnabel. Dat
was zo, zei Aristotelous, al 'vervagen de nare herinneringen' en is er nu
'optimisme over onderhandelingen' tussen het Griekse en Turkse deel van Cyprus.

De Roemeense journaliste Sorina Buzati wees erop dat de blije blik op de wereld
de problemen dicht bij huis niet moet vertroebelen. Zoals die met een minderheid
als de Roma in Oost-Europa. Die maken geen contact én worden gediscrimineerd.
Een kosmopolitische houding van beide partijen zou helpen, maar is ver te
zoeken. Oda reageerde: alleen als Roma worden opgenomen in bestuurslagen zullen
ze integreren, al zijn er ook die 'wild willen blijven'.

Een beetje tobberig allemaal. Alleen de enige Amerikaan in dit gezelfschap,
Bryan Walker, vertelde lyrisch over zijn ontdekking van de wereld buiten de VS.

In hun opstellen bezingen de jonge, enthousiaste kosmopolieten wel de zegeningen
voor hun eigen leven. Oda: 'De nieuwe kosmopoliet reist overal, zingt overal,
draagt de kleren die hij wil, verspreidt het verlangen opgewekt te leven.'

Er was maar één deelnemer die echt kritisch is op het ideaal, de levenshouding
van kosmopolieten: de Poolse economiestudent Marcin Senderski. 'Ik zocht
bewijzen dat kosmopolitisme mogelijk is', zei hij, 'maar het is onuitvoerbaar:
de verschillen in de wereld zijn domweg té groot.'

Het ideaal 'gaat in tegen het gezond verstand', zei hij. Het relativisme dat je
ervoor nodig hebt, leidt nergens toe. De dilemma's zijn veel te groot om weg te
wensen. 'Neem die Roma. Die laten heel jonge kinderen al trouwen. Wat moet dan
zwaarder tellen: hun traditie of de wet van de staat?'

Daarop bracht Juliane de discussie op de problematiek van de universele
mensenrechten versus culturele rechten. Waar ligt de grens bij besnijdenis,
bijvoorbeeld? Ze had zelf geen definitief oordeel: ze werkt voor Amnesty maar is
ook gevoelig voor het verwijt dat mensenrechten een vorm van westers
imperialisme zijn.

Nazarski verdedigt als Amnesty-man natuurlijk de mensenrechten. Bij het stenigen
van een 13-jarig verkracht meisje in Somalië moet je toch niet aankomen met
culturele rechten. Maar het verspreiden van een cultuur van mensenrechten vergt
wel een betere 'kunst van het vertalen'. Zo betwijfelde hij of er nu weer het
woord 'universeel' zou worden gebruikt bij het opstellen van een Universele
Verklaring van de Rechten van de Mens.

Maar Juliane hoeft zich ook niet al te westers voelen, merkte Sadik al-Azm op.
De Verklaring werd door Amerikaanse juristen opgesteld, maar een groep
Aziatische juristen kwam met bijna eenzelfde lijst, vertelde hij.

Al-Azm gaf de jongeren weerwoord. Het had hem verbaasd hoe technisch en wijd hun
definitie van kosmopolitisme was in hun opstellen. 'Samenleven in vrede', vond
hij een veel te armzalige omschrijving. Het ging hen zo sterk over hun eigen
voordeeltjes, zoals reizen, internationale contacten opdoen.

Eurocentrisch vond hij hun stukken ook. Ze moeten verder kijken dan zichzelf;
een kosmopolitische houding betekent ook 'verantwoordelijkheid nemen voor
anderen', een 'wereldpatriot' worden. Dat idee over kosmopolitisme stamt al van
Erasmus, zei hij. Misschien was het iets voor de intellectuele elite - maar
daaraan leek Al-Azm niet zo zwaar te tillen. 'Kosmopolitisme is een oud idee
waarvoor de tijd nu rijp is.'

Die opmerking had geklonken als weinig overtuigend wensdenken, als die week niet
net de kosmopolitische Obama was gekozen tot president van het machtigste land
van de westerse wereld.

Wim Bossema

LOAD-DATE: November 14, 2008

LANGUAGE: DUTCH; NEDERLANDS

NOTES: 15VeLi--streamerstreamerstreamer

GRAPHIC: 15BEdebat_ph01, Erasmus in Rotterdam, Foto ANP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              18 of 161 DOCUMENTS



                                 de Volkskrant

                               November 15, 2008

Individualisering is sociaal Volkskrant op zondag

SECTION: HET BETOOG; Blz. 2

LENGTH: 3257 woorden


Een paar maanden nadat het coalitieakkoord van CDA, PvdA en CU tot stand kwam,
gaf informateur Herman Wijffels een intrigerend interview. In de Volkskrant zei
hij dat het geen toeval is dat 'individualisering' ontbreekt in het 53 pagina's
tellende akkoord: 'Het begrip heeft in allerlei teksten gestaan maar is
consequent geschrapt.' Zijn verklaring is dat de drie betrokken partijleiders
individualisering beschouwen als synoniem aan teloorgang en verloedering: 'Ze
zijn er niet aan toe. In die achterbannen van hun bestaat heel sterk een
negatieve duiding van individualisering.'

Het is de conservatieve trend van de afgelopen jaren. Individualisering staat
gelijk aan de 'calculerende burger', aan egoïsme en hedonisme. Jan Peter
Balkenende is een belangrijke vertolker van deze negatieve uitleg. In zijn
boekje Anders en beter uit 2002. is hij ronduit afkeurend over de
maatschappelijke gevolgen van individualisering. Mensen zouden relaties zoals
gezinsverbanden en de zorg voor kinderen gaan beschouwen als een belemmering
voor hun ontplooiing: 'De relatie als consumptiegoed.' Balkenende voegt zich
hiermee in het koor van de 'neoconservatieven': een Amerikaanse intellectuele
stroming die vooral onder George W. Bush (met Reagan en Thatcher als voorlopers)
grote internationale, politieke invloed heeft gekregen.

De conservatieve redenering loopt ongeveer zo. Sinds de jaren zestig en zeventig
van de afgelopen eeuw hebben burgers zich losgemaakt van allerlei hiërarchische
gezags- en gemeenschapsverbanden. 'Ikke-ikke-ikke' heeft de plaats ingenomen van
het samen optrekken in kerk, gezin en gemeenschap. Omdat bezielende verbanden
niet meer worden geaccepteerd, raken mensen ontworteld en op drift en is hun
morele besef verminderd. Zodoende wordt individualisering ook rechtstreeks in
verband gebracht met negatieve ontwikkelingen zoals de stijgende criminaliteit,
het toenemende consumentisme, de 'hufterigheid' in het sociale verkeer, de
eenzaamheid onder ouderen. Enzovoort, enzovoort.

De remedie wordt dikwijls gezocht in de beperking van de privacy, versterking
van de (staats)controle op (vooral kwetsbare) gezinnen en op jongeren, en in een
toename van repressie in antwoord op criminaliteit. Het negatieve, conservatieve
oordeel over individualisering heeft de meest verstrekkende gevolgen voor de
onderkant van de samenleving en op het minimum.

Aangezien wordt verondersteld dat elk mens inmiddels volledige keuzevrijheid
heeft, en dit bij velen leidt tot calculeren en egoïsme, zijn het vooral degenen
die in sociale problemen verkeren die er een potje van zouden hebben gemaakt.

In vervolg op het boekje Anders en beter legde premier Balkenende tijdens zijn
eerste drie kabinetten een grote nadruk op de 'individuele verantwoordelijkheid'
van burgers. Anders dan de term doet vermoeden, beoogde hij hiermee niet de
emancipatie van mensen te bevorderen, maar zette hij een rem op het gebruik van
sociale en publieke voorzieningen. In de conservatieve benadering van
'doorgeschoten individualisme' zijn een slechte uitgangspositie op de
arbeidsmarkt, uitval in het onderwijs en afhankelijkheid van sociale bijstand
'keuzen' waarop burgers mogen worden afgerekend. Afgezien van de kritiek die
onderdelen van dit beleid verdient, is het opvallend dat Balkenende zijn kritiek
op individualisme juist niet verbindt aan grotere gemeenschappelijke
verantwoordelijkheid voor de kwetsbaarste mensen in onze samenleving.

Over de ernst van veel maatschappelijke problemen verschil ik niet van mening
met de conservatieven. Criminaliteit en onveiligheid, intolerantie,
hufterigheid, stress, ontworteling en eenzaamheid trekken een zware wissel op de
veerkracht van onze samenleving. Wel verschil ik van mening over de
belangrijkste oorzaken van deze problemen en de remedie ertegen.

Uit bevolkingsonderzoeken blijkt dat individualisering minder ver is
voortgeschreden dan meestal wordt gedacht. Mensen zijn vaker met elkaar van
mening gaan verschillen en de nabijheid van kerk en familie is inderdaad
afgenomen. Maar onderling meningsverschil is vaak nogal tijdelijk en vluchtig,
aangezien bij de meerderheid van de bevolking consensus overheerst over de
gewenste richting van de samenleving. Daarbij komt dat sociale kenmerken zoals
sekse, leeftijd, gezinssituatie, opleidingsniveau en geloof nog altijd van grote
invloed zijn op de sociale kansen van burgers, hun gedrag en hun opvattingen.

Armoede is ook nog altijd in hoge mate erfelijk. Kinderen, wier ouders zijn
aangewezen op sociale zekerheid en minimuminkomens, hebben zelf een grotere kans
dan anderen om in de bijstand terecht te komen en een kleinere kans om te
stijgen op de sociale ladder. De gedachte dat 'een dubbeltje nooit een kwartje
wordt' is ook in onze moderne samenleving een bron van sociale en politieke
rancune. Dat is niet gek omdat op de arbeidsmarkt en in het onderwijs de
ongelijkheid in kansen dagelijks wordt gereproduceerd en onvoldoende met
maatregelen wordt gecorrigeerd.

Het is ook de vraag of mensen zich hebben ontworsteld aan controle van bovenaf.
Onmiskenbaar is de beslissende invloed van de kerk, de familie, de vakbonden en
andere dragende instellingen uit de oude zuilenmaatschappij afgenomen. In de
plaats van de traditionele informele controle is echter de formele sociale
controle door de staat gekomen. Weliswaar is de controle afstandelijker en
anoniemer geworden, maar dat maakt deze niet minder indringend voor de mensen
die eraan zijn onderworpen. Variërend van patiëntvolgsystemen, de bemoeienis van
consultatiebureaus tot cameratoezicht en verregaande bevoegdheden van politie en
justitie om te identificeren, te fouilleren en telefoongesprekken af te
luisteren, kent ons dagelijkse leven een grote zichtbaarheid.

Daarbij is de macht van de producenten van consumptiegoederen en van commerciële
massamedia enorm toegenomen. De socioloog Elchardus noemt 'individualisme' zelfs
een misleidende en oneindig herhaalde reclameboodschap om mensen aan te zetten
tot identiek consumptief gedrag. Onder het mom van onafhankelijkheid worden
consumenten verleid tot 'kuddegedrag' en volgzaamheid. Volgens Elchardus is de
beslissende verandering van de afgelopen decennia niet dat wij van de leden van
een gemeenschap autonome individuen werden maar dat we van een samenleving van
burgers een markt van consumenten zijn geworden.

Journalist Henk Hofland typeerde de ontzuiling in de jaren zeventig als de
'dekolonisatie van de burger'. Daar tegenover kun je wel stellen dat sindsdien
burgers door de staat en de markt juist zijn gekoloniseerd.

Individualisering is niet dé oorzaak van alle moderne problemen. Consumentisme
is ook niet - zoals veel conservatieven menen - een gevolg van
individualisering: de burger werd vrij en hij besloot om te gaan winkelen. Het
zou wel eens andersom kunnen liggen: misschien neemt ons gevoel van
individualiteit er door toe maar in werkelijkheid vermindert onze keuzevrijheid
door hyperconsumptie.

Vrijwel alle moderne consumptieproducten suggereren een bijdrage te leveren aan
onze 'unieke' persoonlijkheid. Of we nu shampoo, melk, groenten in blik, een
auto of een nieuw kabelabonnement kopen: de onveranderlijke belofte van
reclamemakers is dat het ons uniek maakt. We mogen dan wel denken dat we met de
aankoop van een skinny jeans opvallen, diezelfde gedachte hebben onze buren,
vrienden en kennissen tegelijkertijd gehad. In werkelijkheid zijn wij ten prooi
aan zorgvuldig geregisseerde trends en het effect van al onze aankopen is dat we
kluitjesvoetbal spelen.

Nu is dit natuurlijk klein consumentenleed dat zelfontplooiing bepaald niet in
de weg hoeft te staan. Maar bij hyperconsumptie is de som van ons consumptieve
gedrag veel meer dan de afzonderlijke delen van onze aankopen. De
hyperconsumptieve samenleving waarin wij leven drijft namelijk op het gedeelde,
onvervulde verlangen naar nieuw bezit. Als we iets hebben gekocht dan verdwijnt
het kortstondige geluk even snel als het opkwam, en maakt het plaats voor nieuw
verlangen. De keerzijde van ons repeterende, gezamenlijke verlangen is dat we
telkens harder moeten werken en meer moeten produceren. We zijn gehaast, leiden
vaak aan stress en zijn dikwijls onprettig tegen elkaar of ronduit hufterig.
Niet alleen lijken we - ongewild - op elkaar, we zitten ook in dezelfde
mallemolen.

In het oorspronkelijke, progressieve ideaal van individualisering uit de jaren
zestig en zeventig lag een sterke nadruk op immateriële waarden. Mensen zouden
emanciperen en macht verwerven door betere opleidingen, en open toegang tot
kunst en cultuur en tot de democratische besluitvorming. Met een tijdsverloop
van veertig jaar geeft Herman Wijffels een vergelijkbare definitie van
individualisering: het is 'in principe ontwikkeling van het bewustzijn. Zo
beschouwd is het niet logisch om ervan uit te gaan dat het uitloopt op
losbandigheid en onverschilligheid. Het logische vervolg is dat een beter
ontwikkeld persoonlijk bewustzijn leidt tot aanvaarding van meer
verantwoordelijkheid voor het geheel.'

Er is een groot verschil tussen het morele en sociale individualisme van
Wijffels dat autonomie en gemeenschapszin verzoent, en het grimmige
consumentisme dat in de jaren tachtig voet aan de grond kreeg. Toen ging vooral
de conservatief-liberale opvatting overheersen dat economie en samenleving - in
deze volgorde - het meeste zijn gediend bij koel calculerende burgers die hun
eigen materiële belangen vooropstellen. De regering-Reagan in de VS, die van
Thatcher in Groot-Brittannië en de achtereenvolgende kabinetten-Lubbers in
Nederland verdedigden alle hardere economische en materiële concurrentie, en
afnemende verantwoordelijkheid voor de sociale en culturele emancipatie van
burgers.

In Nederland maakte de grote verkiezingsoverwinning van de VVD in 1982 het
eerste conservatieve kabinet-Lubbers mogelijk. Zowel bij dit kabinet, als bij
alle kabinetten die erop volgden stond versterking van het consumentisme
centraal. Onder de regeringen-Lubbers werd het idee om het begrotingstekort
terug te dringen met hogere belastingen taboe verklaard. In plaats daarvan werd
het begrotingstekort betaald uit grote bezuinigingen op de sociale
voorzieningen. Toen het tekort was gesaneerd, was de weg geëffend voor de
grootste algemene belastingverlagingen sinds de Tweede Wereldoorlog door de
kabinetten-Paars I en II. Nadien - toen tijdens de drie kabinetten-Balkenende
het overheidstekort weer toenam - werd de koers van Lubbers hervat met grote
bezuinigingen in de publieke sfeer. De rode draad in al die regeringsjaren was
bevordering van de private consumptie, ook als dit gepaard ging met toenemende
publieke armoede.

Individualisering is niet te ver doorgeschoten. Het morele en sociale
individualisme is verdrongen of tot stilstand gebracht door oprukkende
hyperconsumptie. Daarin gestimuleerd door achtereenvolgende regeringen, is de
consument de zelfstandig denkende en handelende burger gaan overheersen. Want
terwijl (gefortuneerde) consumenten de afgelopen jaren met lastenverlagingen en
subsidies op hypotheken en pensioenen werden geprikkeld, werden burgers
getrakteerd op grote publieke bezuinigingen.

Alle publieke instellingen die mensen helpen om vrij en verantwoordelijk te
handelen - van het onderwijs via de jeugdzorg tot de kunstinstellingen - hebben
te maken gehad met kortingen en bezuinigingen. Terwijl consumenten door
marktwerking schijnkeuzevrijheid kregen met een breed assortiment aan
zorgpolissen en energiecontracten, wordt kansarme jongeren, alleenstaande jonge
moeders, laagopgeleide migranten en ouderen de armoedige keuze voorgehouden
tussen een slechte baan en een nog slechtere uitkering.

Onze samenleving kent een groot emancipatietekort en daarmee is de belofte van
individualisering niet ingelost. Emancipatie van kwetsbare mensen en
minderheidsgroepen kan alleen plaatsvinden als het belang van hun individuele
keuzevrijheid wordt geschraagd door grote publieke investeringen in hun
onderwijs en arbeidsmarktpositie.

Conservatieve politici en critici hebben de afgelopen decennia echter met succes
het uitgangspunt ondermijnd dat de moderne (verzorgings)staat een belangrijke
bijdrage levert aan de emancipatie en zeggenschap van kansarme burgers. Vooral
de Engelse gevangenisarts Theodore Dalrymple heeft met meeslepende
beschrijvingen van zijn 'klanten' de keerzijden van langdurige
staatsafhankelijkheid en 'slachtofferdenken' laten zien. Vooral de progressieve
beleidselites krijgen er bij hem van langs omdat zij een cultuur van armoede
zouden hebben gekweekt en in stand gehouden.

Een belangrijk deel van deze kritiek snijdt hout. Bij de aanhoudende dreiging
van bezuinigingen en lastenverlichtingen hebben progressieve politici en
beleidsmakers de verworvenheden van de verzorgingsstaat altijd verdedigd.
Traditioneel ligt daarbij de nadruk op het bieden van financiële beschutting
tegen armoede. Hoe wezenlijk dit ook mag zijn, lang is er onvoldoende aandacht
voor geweest dat mensen afhankelijk worden van diezelfde staat en - mede door
het relatief lage niveau van uitkeringen - duurzaam tot armoede en passiviteit
worden veroordeeld.

De laatste jaren ligt er een grotere nadruk op het 'activeren' van mensen door
bijvoorbeeld een sollicitatieplicht en het korten van de uitkering bij het niet
naleven daarvan. Toch wordt de eigen kracht van burgers om zich te ontworstelen
aan ellende en tegenslag nog altijd onvoldoende benut. Zo leiden de armoede en
afhankelijkheid van veel alleenstaande jonge moeders nog vooral tot politieke
voorstellen om hen langer vrij te stellen van de sollicitatieplicht. Terwijl
deze vrouwen veel meer geholpen zouden zijn door de verplichting te gaan werken,
in combinatie met scholing, goede en goedkope kinderopvang en betere beloning
van deeltijdarbeid.

Tegenover de progressieve tekortkomingen staat echter dat veel conservatieven
het kind met het badwater weggooien. De kritiek op de vorm die hulp en
ondersteuning in de moderne verzorgingsstaat hebben aangenomen, mag dan soms
terecht zijn; de noodzaak om in collectieve inspanningen mensen met werk en
onderwijs te bevrijden uit achterstand, blijft overeind. Het conservatieve
recept van discipline en repressie leidt zelden tot vermindering van de sociale
problemen en dikwijls tot nieuwe tegenstellingen en conflict.

In de emancipatie van kansarmen ligt een groot belang van de betrokkenen zelf
maar ook van de samenleving als geheel. Herman Wijffels merkt terecht op dat de
ontwikkeling van 'persoonlijk bewustzijn' en vertrouwen in de eigen capaciteiten
hand in hand gaat met de aanvaarding van verantwoordelijkheid voor het grotere
geheel. Voor 'samenleven, samenwerken', zoals de slogan van het vierde
kabinet-Balkenende luidt, moet elk mens zijn of haar individuele talenten kunnen
ontwikkelen en zeggenschap kunnen hebben. Gemeenschapszin en
verantwoordelijkheid zijn niet de tegenhangers van individualisering en
emancipatie; zij zijn het logische vervolg erop.

Stagnerende individualisering hindert in de eerste plaats kwetsbare en kansarme
burgers. Maar hen niet alleen. De markt en onze samenleving zijn er op ingericht
ons allemaal als consument zo snel en goedkoop mogelijk te bedienen.
Supermarkten voeren prijzenoorlogen, multinationals outsourcen productie en
personeel naar het buitenland om zo goedkoop mogelijk te leveren en reclame en
commercie zijn alomtegenwoordig, en ook daar blijft het niet bij. In de publieke
sfeer verdringen de vereisten van marktwerking en kostenefficiëntie de kwaliteit
van publieke diensten.

Nu is dit voor ons als consument misschien een prijs die we willen betalen, maar
als burger krenkt het op termijn ons besef van rechtvaardigheid en ons gevoel
van eigenwaarde. Wanneer wij als burger geconfronteerd worden met te weinig
verdienende leraren en verplegend personeel, dan stemt ons dat ontevreden. Als
onze ouders in een verpleeghuis niet de aandacht krijgen die zij verdienen, dan
vinden wij dat hun onrecht wordt aangedaan. En als wij zelf met onze lastige
puber bij jeugdzorg aankloppen en we worden doorverwezen naar de wachtlijst, dan
maakt dat ons als ouder troosteloos.

Het meest gehoorde verweer tegen onze onvrede en behoefte om gehoord te worden,
is dat we een klacht moeten indienen, of ons recht of gelijk elders moeten
halen. In een hyperconsumptieve samenleving word je namelijk ook als consument
behandeld en niet als burger: door de markt vanzelfsprekend, maar ook door de
overheid. Sinds de herziening van het zorgstelsel ligt bijvoorbeeld de nadruk op
'klanten' die door te vertrekken bij slecht functionerende zorgverzekeraars,
kwaliteit en toegankelijkheid van zorg zouden kunnen afdwingen. Ook in het
gehandicaptenvervoer, bij energiebedrijven en kabelexploitanten zijn burgers
consumenten geworden die door het creëren van aanbod en schaarste de kwaliteit
van deze - voorheen - publieke diensten zouden moeten verhogen.

De leidende gedachte is dat wij als consument 'soeverein' en machtig zijn. Als
een product ons niet aanstaat, kunnen wij het ruilen, als de service slecht is,
gaan we naar een andere winkel, en als een publieke dienst ons niet bevalt,
vertrekken wij ook en dienen een klacht in. Met ons gedrag hebben we invloed op
de beschikbaarheid van producten en diensten, en lokken we het aanbod uit, en
daar maken we gretig - en soms mopperend en scheldend - gebruik van. Maar
burgers die ziek zijn, willen of kunnen helemaal niet altijd weglopen bij een
verzekeraar of uit het ziekenhuis. Dikwijls ontbreekt een ander, gelijkwaardig
aanbod en soms hebben zij er gewoon de kracht of de lust niet. Hetzelfde geldt
voor bijvoorbeeld ouders die ontevreden zijn over het aanbod van lessen. Vaak
voelen zij zich verbonden met de school en in plaats van weg te lopen willen zij
juist zeggenschap om de kwaliteit van de lessen te verbeteren.

De mogelijkheid van vertrek en verweer achteraf, die hoort bij het
consumentisme, is iets heel anders dan individuele, democratische
medezeggenschap. Uit onderzoek van de Nationale Ombudsman blijkt dat veel mensen
(redelijk) gelukkig zijn met hun eigen leven, maar ontevreden zijn over de
samenleving. In plaats van klagen, willen zij juist kunnen meepraten en
meebeslissen, en zij zijn bereid hun schaarse tijd daarin te investeren. Burgers
worden echter afgeschrikt, aldus de ombudsman, omdat de overheid eerder een
'warenhuis' is dan een 'constitutioneel thuis'.

Toen het ideaal van individualisering in de jaren zestig en zeventig de politiek
veroverde, ambieerden vooral progressieve politici dat 'de gewone man' een
gelijkwaardige partner zou worden aan de macht. Overal - van het onderwijs, de
volkshuisvesting, de gezondheidszorg, de bedrijven tot in hun eigen buurten -
zouden mensen inspraak en invloed krijgen. Invloed op de keuzen van de
bedrijfleiding is er echter nauwelijks gekomen en met de intrede van het
aandeelhouderskapitalisme is inspraak verder weg dan ooit. Door de overheid
worden burgers vaak behandeld als 'lastige klanten' die de efficiënte uitvoering
van publieke taken hinderen en zij hebben weinig of geen medezeggenschap over de
eigen woon- of leefomgeving. Democratisering van de politieke besluitvorming
door referenda en burgerinitiatieven, heeft op een enkele - mislukte -
uitzondering na, niet plaatsgevonden.

Haaks op de conservatieve opvatting dat vrijgevochten, geïndividualiseerde
burgers een probleem zijn voor onze samenleving, hebben we daaraan juist een
grote nood. Kritische, geëmancipeerde en vrije burgers kunnen zich beter
verweren tegen opdringerige producenten en marketeers die consumptie als
vrijheid verkopen en een overheid die consumentisme als levensstijl promoot.

LOAD-DATE: November 14, 2008

LANGUAGE: DUTCH; NEDERLANDS

NOTES: Femke Halsema is fractievoorzitter van GroenLinks in de Tweede Kamer. Dit
is een bewerkt hoofdstuk uit haar nieuwe boek: Geluk! Voorbij de
hyperconsumptie, haast en hufterigheid.Uitgeverij Bert Bakker (14,95 euro).;
Skinny jeans maken ons niet individueler, maar juist tot prooi van een trend; We
zijn gehaast, gestresst en zijn dikwijls hufterig tegen elkaar; Conservatief
recept van discipline leidt zelden tot oplossing sociale problemen

GRAPHIC: 15BE2open_ph01, Illustratie Mike Ottink

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              19 of 161 DOCUMENTS



                                 de Volkskrant

                               November 12, 2008
                                    woensdag

De genade van de historicus

SECTION: VOORKANT; Blz. 13

LENGTH: 1682 woorden

SAMENVATTING:

De historicus Cees Fasseur (69) kan geen kwaad doen bij het Koninklijk Huis. Bij
de samenstelling van zijn boek Juliana en Bernhard kreeg hij toegang tot alle
archieven. 'Achter de briefcitaten zitten overwegingen die boven geroddel
uitstijgen.' Door Jan Tromp

VOLLEDIGE TEKST:

Heeft professor Cees Fasseur genoten van wat hij aantrof in het archief van het
Koninklijk Huis? 'Ja, wat wil je? Het is de geschiedenis in je hand.'

Wat opvalt aan Fasseur (69) - een kleine man, rappe prater - is zijn oogopslag.
Die zou je schalks noemen, als dat niet een woord is dat voor kinderen is
gereserveerd.

Hij vertelt met verve over de kist die in een kelder van Soestdijk werd
aangetroffen, bij het leeghalen van het paleis, na de dood van Bernhard eind
2004. De kist was afgesloten, de sleutel was zoek. Het ding werd versleept naar
het Koninklijk Huisarchief in Den Haag en daar opengebroken. Er lag een schat
aan documenten in en brieven, waaronder correspondentie tussen Juliana en
Bernhard uit de oorlogsjaren.

'Fantastisch natuurlijk om zoiets aan te treffen. Het waren allemaal stukken die
Bernhard in de loop der jaren belangrijk genoeg had gevonden om te bewaren. Het
was zijn ongeordende archief.'

Fasseur vond niets dat leek op een Stadhoudersbrief; een brief aan Hitler uit
1942 waarin Bernhard zich zou hebben opgeworpen als stadhouder van Nederland.
Ook geen snippers over Juliana die op aandringen van Bernhard in 1956 in een
psychiatrische kliniek zou moeten worden weggestopt.

Fasseur: 'Ook al is de geschiedenis rondom Greet Hofmans nog maar vijftig jaar
oud, het wemelt van de mythes, van de kinderen van de leugen en het
misverstand.'

Dat krijg je ervan als je een onderzoek naar een geruchtmakende koningscrisis in
de doofpot stopt.

'Je kunt ook een andere invalshoek kiezen. Je kunt ook zeggen dat het
bewonderenswaardig is van de huidige koningin dat ze nog geen vier jaar na het
overlijden van haar laatst overgebleven ouder medewerking verleent aan
publicatie ervan.

'Het is een rapport dat gaat over een huwelijkscrisis. De commissie-Beel wierp
zich in 1956 op als een bureau voor gezinsbemiddeling. Ze zeggen eigenlijk:
luister majesteit, breek met die onzin van de gebedsgenezeres. U zou eigenlijk
moeten gaan paardrijden. Uw man is er dol op, uw kinderen houden ervan, sluit u
aan. En tegen de prins zeggen ze: wees nou eens wat aardiger voor je vrouw. Dan
kan ik mij heel goed voorstellen dat je als oudste dochter zegt: kijk eens, bij
het leven van pa en moe gaan we dat niet publiceren.'

De zeeën gingen hoog aan het Hof, in de eerste helft van de jaren vijftig. Uit
het niets kwam Greet Hofmans op, een geheimzinnige, afstandelijke vrouw met niet
meer dan vier jaar lagere school. Ze beweerde in rechtstreeks contact te staan
met Boven. Ze kreeg in een oogwenk de tot dan toe nuchtere Juliana aan haar
voeten.

Premier Drees sprak van een Raspoetin. Fasseur: 'Drees had op dat moment eraan
moeten toevoegen: en dat kunnen wij niet tolereren, dus ga ik morgen naar de
koningin en zal ik haar zeggen: majesteit, het spijt me, maar u moet dat mens nu
de deur wijzen. Dat had hij moeten doen. Maar Drees koos voor pappen en
nathouden. Het zegt iets over de mentaliteit van gezagsgetrouwheid na de Tweede
Wereldoorlog.'

Kan de monarchie als staatsvorm bij tijd en wijle niet een doodeng ding zijn?

'Het kan ook gebeuren dat president Sarkozy over twee maanden in handen valt van
een gebedsgenezeres. Het heeft niets te maken met monarchie.

'De hele Hofmans-affaire als zodanig zie ik niet als een argument om te zeggen:
het koningschap zou je moeten afschaffen.'

President Sarkozy is gekozen, voor een beperkte periode. Een koning is benoemd,
voor het leven. Dus nog eens: kan de monarchie soms niet een doodeng ding
blijken?

'Oké, stel dat Juliana onhandelbaar was gebleken. Stel dat het kabinet geen
oplossing zag, omdat Juliana weigerde de banden met Hofmans te verbreken en
tegelijk weigerde de ontslagaanbieding van het kabinet, wat dan een logisch
vervolg zou zijn, te aanvaarden. Dan was het moment aangebroken waarop gezegd
zou zijn: de koningin moet dan maar buiten staat worden verklaard. De grondwet
biedt die mogelijkheid.

'Vroeger of later had koningin Juliana altijd bakzeil moeten halen.'

De 70-jarige jurist en historicus Fasseur is de eerste en voorlopig de enige die
toegang heeft gekregen tot het Koninklijk Huisarchief, het privédomein van de
koninklijke familie. In 2002 voltooide hij een tweedelige biografie over
Wilhelmina, ook op basis van privémateriaal. Nu Fasseur exclusief de
Hofmans-documenten heeft mogen inzien en op grond daarvan nu rapport doet, woedt
een discussie over de vraag: wie controleert nou eigenlijk de boodschapper?

Fasseur: 'Ik weet wel, van mij wordt natuurlijk gezegd dat ik niet te vertrouwen
ben, als lakei van Beatrix die alles van de eerste tot de laatste pagina met het
rode potlood heeft laten doornemen. En meer van zulke onzin.

'Dat ik de enige ben is een bezwaar. Maar je kunt het niet wegnemen. De koningin
stelt zich op het standpunt: 'Het boek is er nu, inclusief het Greet
Hofmans-rapport. Vanwege de gevoeligheid voor de familie laat ik het voorlopig
hierbij, de zaak is wat mij betreft niet meer aan de orde.'

'In mijn voorwoord heb ik geschreven: vroeg of laat zal het materiaal ook voor
anderen toegankelijk worden. Ik ben de eerste die het zal bepleiten. Maar ik
bestrijd de opvatting dat ik het boek alleen had mogen schrijven als ook andere
serieuze onderzoekers toegang hadden kunnen krijgen tot het materiaal. Ik heb
totale openheid voor mijzelf bedongen, plus totale vrijheid van schrijven. Als
ik ook had bedongen dat andere historici vrije toegang kregen, zou dat niet zijn
ingewilligd.'

Het probleem is: alleen wat falsifieerbaar is, wat valt na te trekken, is
wetenschap, de rest is pseudo-wetenschap.

'Wat heb ik aan het beamen van een stelling als ik weet dat we dan zitten te
praten over een project dat geen project zou zijn geworden?'

In de zomer van 2006 is hij op bezoek geweest op Huis ten Bosch. De koningin
vertelde hem dat ze wist van zijn belangstelling voor het rapport-Beel en bereid
was hem inzage te geven. Ze wilde niet dat het rapport sec zou worden
gepubliceerd, maar dat het zou worden voorzien van een context.

Is het stoutmoedig te veronderstellen dat de koningin heeft gedacht: voordat
Willem-Alexander en Máxima mij opvolgen, wil ik dit vuiltje hebben weggewerkt?

'Het is niet zo dat de koningin mij haar overwegingen heeft gegeven. Maar nee,
het is niet stoutmoedig om zoiets te veronderstellen. Het ligt zelfs nogal voor
de hand.'

Is het vervelend om als hofbiograaf te worden aangemerkt?

'Het ligt eraan wat daarmee bedoeld wordt. In Wikipedia (de digitale
encyclopedie) staat over mij: 'Fasseur is een gezagsgetrouw auteur.' Wat wordt
daarmee bedoeld?

'Mijn inschatting is dat de koninklijke familie van mij denkt dat ik haar geen
loer zal draaien. Ik zal de zaak niet vernaggelen. Dat vertrouwen zal een rol
spelen, denk ik.

'De koningin heeft nadrukkelijk gezegd: 'Ik wil het manuscript niet lezen. Want
als ik dat ga doen, ga ik duizend-en-een-opmerkingen maken en daar is niemand
mee gediend'.

'Ik ben toen het boek bij de drukker lag, eind vorige maand, bij de koningin
geweest en ik heb aan haar en haar drie zussen verteld over de inhoud. Het was
op haar verzoek. Het is opgekomen in de zomer van 2008. Ik vond het ook een
redelijke gedachte dat ze niet in de krant moet lezen wat in het boek staat.

'Nee, ik vond het bezoek niet moeilijk. Dat kwam ook door de reactie, moet ik
erbij zeggen. Die was heel goed, ik zou bijna zeggen heel waardig. Zo van: ja,
het is zoals het is. Geen van de vier zei iets als: ja maar, moest u dat nou zo
wel opschrijven, had u dan geen andere woorden kunnen gebruiken, nee, niets van
dat alles.'

Dat bezwaar was voorstelbaar geweest. Het boek wemelt van de kattebelletjes en
brieven tussen 'Bernilo' en 'Jula'. Juliana op 19 oktober 1940 bijvoorbeeld, aan
Bernhard: 'Besef je eigenlijk wel hoe weinig ik van je afweet. (-) Ik weet niet
in wiens gezelschap je slaapt. Ik weet niets, niets niets!'

Wie gaat dit aan?

'Nou ja, met dit soort stukken valt en staat de hele geschiedschrijving. Kijk
naar de brieven van koningin Victoria aan haar dochters. Nooit zal Victoria
hebben gedacht aan de mogelijkheid dat die brieven openbaar zouden worden.'

(Het moet gezegd, hij citeert prachtig. Victoria moet aan de vooravond van haar
huwelijksnacht aan een van haar uitgehuwelijkte dochters hebben geschreven:
'Close your eyes and think of England.')

Fasseur: 'Ik denk dat publieke persoonlijkheden weten dat hun privéleven heel
beperkt is in vergelijking met dat van gewone burgers.'

Maar van de privécorrespondentie tussen Bernhard en Juliana schep je dit af:
nooit hebben ze gedacht dat ze naast de kassa in de boekwinkel zouden komen te
liggen.

'Dit boek had zo niet kunnen verschijnen zijn als beiden, Juliana en Bernhard,
nog hadden geleefd.

'Maar het is waar, wie dood is, is overgeleverd aan de genade van de
geschiedschrijver. Er is geen clementie. Je bent afhankelijk van de eerste de
beste gek die over je gaat schrijven.

'Je mag hopen op goede smaak van de historicus. Dat is een zeer subjectief
criterium. Men kan zeggen dat ik de goede smaak met voeten heb getreden. Ik stel
er tegenover dat ik steeds weloverwogen te werk ben gegaan, achter de
briefcitaten zitten overwegingen die boven geroddel uitstijgen.'

Hoe nieuwsgierig bent u eigenlijk?

'Ik ben wel nieuwsgierig, ja. Ik moet zeggen: ik beschouw het als een slechte
eigenschap. Toen ik in die brieven van Juliana zat te grasduinen, waren er
momenten waarop ik dacht: wat ben jij toch een vervelende, nieuwsgierige vent.
Het gevoel van de pottenkijker die zit te loeren in een correspondentie die niet
aan zijn adres is gericht.

'De wetenschappelijke roeping verdringt dat gevoel wel weer, hoor. En ook de
idee dat het niet zoveel kwaad kan. Het zijn toch stuk voor stuk goed
geschreven, charmante brieven. Ik vind dat Juliana mooie opmerkingen maakt over
Bernhard, je leest hoe Bernhard zich in bochten wringt om te ontkennen wat
eigenlijk niet te ontkennen valt - het is ook mooie, intrigerende leesstof.'

LOAD-DATE: November 11, 2008

LANGUAGE: DUTCH; NEDERLANDS

GRAPHIC: 12VOvoorkant_ph01, Cees Fasseur: 'Ik zal de zaak niet vernaggelen. Dat
vertrouwen zal een rol spelen, denk ik.', Foto Joost van den Broek / de
Volkskrant

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              20 of 161 DOCUMENTS



                                 de Volkskrant

                               November 11, 2008
                                    dinsdag

Luide bluffer vol proefballonnetjes Dinsdagprofiel Ton Hooijmaijers

BYLINE: Peter de Waard

SECTION: BINNENLAND; Blz. 2

LENGTH: 1598 woorden

SAMENVATTING:

De Noord-Hollandse gedeputeerde Ton Hooijmaijers is de kop van Jut, nu de
provincie 100 miljoen euro dreigt te verliezen door de kredietcrisis. Een
machtige bestuurder met vergaande ambities.Door Peter de Waard

VOLLEDIGE TEKST:

Hij heeft het hart op de tong. 'En dat is meteen ook zijn probleem', zegt Ferry
Houterman, jarenlang fractievoorzitter van de VVD in Amsterdam waar Ton
Hooijmaijers twaalf jaar raadslid was. 'Hij zegt weleens te veel.'

De Noord-Hollandse gedeputeerde Ton Hooijmaijers wordt door sommigen gezien als
Nederlands kampioen proefballonnetjes oplaten: Schiphol in zee, een nieuw
racecircuit bij Den Helder en het Wieringerrandmeer. Hij bedenkt het en brengt
het naar buiten met een gedrevenheid of het al in kannen en kruiken is.

Luisteren is niet zijn sterkste kant. 'Hij passeert nogal eens de lokale
bestuurders. Dat maakt hem niet populair bij veel gemeenten. Aan de andere kant
weet hij ook altijd veel voor gemeentelijke bestuurders en bedrijven voor elkaar
te krijgen', zegt een Statenlid van zijn eigen partij. Toen lingerie-ontwerpster
Marlies Dekkers een keer klaagde dat ze geen betaalbare ruimte in Amsterdam kon
vinden, zei Hooijmaijers: 'Geef mij je kaartje maar'.

Hooijmaijers houdt van de publiciteit. Op de haringparty's en bubbelevenementen
waar societyverslaggever Stan Huygens van De Telegraaf is, komt hij ook. Hij
omringt zich graag met BN'ers. Zo zat hij vorig jaar in een jury van een Cor
Bakker-talentenjacht. Hij is bij de jaarlijkse Dam tot Damloop, en was ook bij
de Olympische Spelen in China.

Hooijmaijers gaat prat op zijn netwerk. Zo kan iemand zich herinneren dat hij
tijdens een nachtelijke vergadering riep dat hij minister Camiel Eurlings wel
even uit bed zou bellen.

Edward Asscher, Tweede Kamerlid voor de VVD, woont bij hem om de hoek in
Buitenveldert. 'Het is geen verlegen iemand', karakteriseert hij hem met gevoel
voor understatement. 'En hij gaat voor de dingen die hij wil bereiken.'

De provinciale kiezers zullen weinig gedeputeerden kennen, maar Hooijmaijers
scoort hoog in zijn Noord-Holland. Hij is niet van mening dat provinciale
bestuurders moeten opereren in de schaduw. 'Hij is geen stille diplomaat. Hij
wil de trom roeren', zegt Houterman. 'Ik ben ooit eens met hem en een paar
journalisten op dienstreis geweest naar New York', vertelt advocaat Eberhard van
der Laan, jarenlang PvdA-raadslid en ­voorzitter in Amsterdam. 'Hooijmaijers
slaagde erin tijdens de reis elke dag een stukje in de krant te krijgen.'

De huidige VVD-fractievoorzitter in Amsterdam Eric van der Burg herinnert zich
dat Hooijmaijers als wethouder tijdens een raadsvergadering ineens ging zitten
breien. 'Iedereen keek verbaasd op. Wat doet die wethouder nu? Aan het einde van
de vergadering werd een verklaring geëist. Hooijmaijers zei dat hij meehielp aan
het breien van een letterlap voor Afghaanse vluchtelingen. Met zo'n actie scoor
je publiciteit.'

'Ik moet niets van hem hebben', stelt SP-Statenlid Carlien Boelhouwer. 'Maar hij
brengt zijn standpunten luid en duidelijk naar voren. Hij gebruikt niet die
wollige parlementaire taal. In dat opzicht is hij verfrissend in het
provinciebestuur.'

Maar bij veel Statenleden - ook in zijn eigen partij - is hij niet erg geliefd.
Zijn politieke vrienden noemen hem een bluffer, zijn vijanden een blaaskaak. In
Amsterdam waren de financiële mogelijkheden beperkt. Bij de provincie heeft hij
tenminste het geld om de stoutste dromen te realiseren. In de provinciale kas
zat vorig jaar 620miljoen euro. En daar werd nog 50 miljoen euro bij geleend.
Honderd miljoen daarvan werd vervolgens geparkeerd bij banken die de hoogste
rente gaven, onder meer Landsbanki in IJsland en Lehman in Duitsland. Nu dreigt
Noord-Holland voor dat bedrag het schip in te gaan - evenveel als alle andere
lagere overheden samen.

Statenleden sluiten uit dat Hooijmaijers zich persoonlijk met het heen en weer
schuiven van deposito's heeft beziggehouden. Maar Van der Laan zegt zich te
kunnen voorstellen dat hij het 'avontuur niet schuwde om ergens een paar extra
centen mee te pikken'.

In de Statenvergadering van 30oktober legde Hooijmaijers de schuld bij de
provinciale treasurer, maar stelde er wel 'politiek verantwoordelijk voor te
zijn.' SP-Statenlid Boelhouwer: 'Dus we dachten dat hij wel zou opstappen. Maar
dat doet hij dan dus niet.' De rest van de Staten gaf hem het voordeel van de
twijfel. Wel werd een onderzoek begonnen naar de toedracht.

Hooijmaijers lijkt zich lopende dit onderzoek even gedeisd te houden.
Commissaris van de koningin Harry Borghouts en gedeputeerde Peter Visser treden
nu naar buiten bij de ruzie met minister Bos over de beslaglegging op IJslandse
tegoeden. 'Dat zal hem pijn doen. Hij staat het liefst zelf in het middelpunt
van de belangstelling', aldus een VVD-Statenlid. Wel kwamen er verhalen in de
krant over bedreigingen van Hooijmaijers met een dode hondenkop, een onwaar
verhaal waarvan de bron duister is.

De in Deventer geboren Hooijmaijers komt uit een echt VVD-nest - 'een gezin van
hardwerkende Nederlanders zoals Marc Rutten dat formuleert'. Hij was slim maar
niet superintelligent. Hij begon op de mavo maar het lukte hem via de havo en
het atheneum tot de Vrije Universiteit in Amsterdam te worden toegelaten. Hij
verhuisde van de provincie naar Amsterdam en zou de stad nooit meer verlaten.

'We zaten allebei op de VU. Hij deed bestuurskunde, ik rechten. Hij studeerde af
en haalde ook nog even een propedeuse politicologie. Ik sjeesde na zeven jaar',
zegt VVD-fractievoorzitter Eric van der Burg.

Hooijmaijers kon alles tegelijk. In die periode werd hij ook actief in de JOVD,
de jongerenorganisatie van de VVD. 'Hij was enorm gedreven. Naast zijn studie
richtte hij een bedrijf op in catering, bezorging van boodschappen en het
organiseren van feesten en partijen. Later verkocht hij het aan een
investeringsfonds van grootgrutters', zegt Houterman.

Frank Rohof, tot voor kort Statenlid in Utrecht, zat toen samen met hem in de
JOVD. 'Hij was de ambitieuze jongen. Ik ben niet verbaasd dat hij de enige is
van het toenmalige JOVD-bestuur, die het heeft gemaakt in de politiek.'

Volgens Houterman is Hooijmaijers het prototype van de pure
volksvertegenwoordiger. Hij kan met iedereen, van hoog tot laag, opschieten. Hij
voelt zich net zo gemakkelijk thuis tussen de boeren in Anna Paulowna als tussen
de grootindustriëlen in Amsterdam. Hij praat liever met de mensen over hun
problemen dan dat hij provinciale stukken bestudeert.

Houterman: 'Hij heeft het hart op de tong, maar op de goede plaats. Hij heeft
een lange reeks van bijbanen, waarvan heel veel onbezoldigd.' Nog altijd is
Hooijmaijers de belangrijkste fondsenwerver voor een school voor ernstig
gehandicapte kinderen in Amsterdam-Zuidoost. 'En de helft van alle fondsen komt
binnen dankzij het enthousiasme van Ton.'

Zijn enthousiasme wordt wel de helft van zijn overredingskracht genoemd.
Merkwaardig genoeg weet bijna niemand wat hij precies heeft gedaan als
ondernemer. Na zijn studie richtte Hooijmaijers zijn eigen management- en
adviesbureau Move op. Hij specialiseerde zich in vastgoedadviezen. 'Hij
adviseerde ontwikkelaars, maar waarover weet ik eigenlijk ook niet', zegt Edward
Asscher.

Het wethouderschap voor Economische Zaken in Amsterdam na twaalf jaar
raadslidmaatschap overviel hem min of meer. Toenmalig wethouder Pauline Krikke
werd burgemeester van Arnhem en iemand moest die portefeuille overnemen.

Hooijmaijers had toen al veel grotere ambities dan Amsterdam. In 2002 stond hij
op de VVD-lijst voor de Tweede Kamer. Hij had zijn garage in Buitenveldert vol
staan met campagnemateriaal met de slogan Liever een Ton in de Kamer dan een
Fortuyn in de lucht, om desnoods via voorkeurstemmen te worden gekozen. Door de
dood van Fortuyn moest de campagne worden stilgelegd. Hooijmaijers kon zijn
Kamerzetel voorlopig vergeten.

Het werd daarom de tussenstap naar de Provinciale Staten van Noord-Holland. De
Amsterdamse lobby lanceerde hem daarna als lijsttrekker en gedeputeerde. In 2007
werd de VVD met 13 zetels de grootste partij in de provincie. Hooijmaijers
formeerde een breed college met gedeputeerden van VVD, CDA, PvdA en GroenLinks.

Zelf kreeg hij de zwaarste portefeuille: Financiën, Ruimtelijke Ordening
(inclusief Schiphol) , Volkshuisvesting, Grondbeleid, Communicatie en
Sponsoring. Daarnaast werd hij de eerste plaatsvervanger van de commissaris van
de koningin.

'Hij heeft enorme invloed in het college', zegt SP-voorman Dago Wellink. Dat
geeft hem de gelegenheid zoveel initiatieven te ontplooien, meestal
proefballonnetjes die snel worden doorgeprikt. Ik zou liever hebben dat hij zich
met de echte problemen bezighoudt.'

Houterman: 'Hij wil dingen in beweging zien te krijgen. Bij de meer behoudende
politici valt dat altijd slecht.' Hooijmaijers raakt niet gefrustreerd als een
plan niet lukt. 'Hij is een blijmoedig mens, voor wie het glas altijd halfvol
is. Als er een paar dingetjes lukken, dan is het ook fantastisch', aldus
Houterman.

Van der Laan noemt hem geen workaholic, maar iemand die er altijd wel aan trekt.
Hij is ook levensgenieter. 'Lekker eten, goede wijn en één keer per week een
sigaar', zo zei Hooijmaijers zelf. In 2005 kreeg hij van de dokter te horen dat
hij 21 kilo moest afvallen, wegens een vette lever.

Het IJslandse fiasco dreigt zijn carrière lam te leggen. Niemand twijfelt eraan
dat Hooijmaijers nog landelijke ambities heeft. 'Het zou mij verbazen als hij
geen minister wilde worden', aldus Edwin Asscher. Hij zal zich als gedeputeerde,
ongeacht de uitkomst van het onderzoek, niet zonder meer opzij laten zetten. De
rol van loser ligt hem niet erg.

LOAD-DATE: November 10, 2008

LANGUAGE: DUTCH; NEDERLANDS

NOTES: 'Hij heeft het hart op de tong, maar op de goede plaats'; Ferry
Houterman, VVD; 'Ik zou liever zien dat hij zich met echte problemen
bezighoudt'; Dago Wellink, SP; Ton Hooijmaijers is getrouwd en heeft drie
kinderen.

GRAPHIC: 11BIdinsdagprofiel_ph01, 'De man van 100 miljoen' Ton Hooijmaijers,
gedeputeerde van Noord-Holland., Foto ANP / Gerard Vlaar

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              21 of 161 DOCUMENTS



                                 de Volkskrant

                               November 10, 2008
                                    maandag

'We zijn ingehaald door dit debacle'

BYLINE: Harmen Bockma

SECTION: ECONOMIE; Blz. 6

LENGTH: 896 woorden

DATELINE: Utrecht

SAMENVATTING:

Joost van Lanschot

Van onze verslaggever

De ondergang van Fortis 'had niemand zien aankomen'. Het VSBfonds, dat 2procent
van de aandelen van de bank bezit, werd mee gesleurd.

VOLLEDIGE TEKST:

Utrecht 'We keken elkaar aan en zeiden: hoe kan dit, wat gebeurt er?' In het
nieuwe kantoor van het VSBfonds, dat een schitterend uitzicht biedt over
Utrecht, overheerste in de eerste week van oktober ongeloof. Het fonds, dat 2
procent bezit van de aandelen Fortis, zag het bedrijf voor zijn ogen ten onder
gaan.

'Het is een ongeëvenaard scenario dat een van Europa's grootste bank- en
verzekeringsconcerns binnen een maand kapseist', zegt directeur Joost van
Lanschot van het fonds. 'Voor het verkopen van onze aandelen was het te laat.
Wie dit had voorzien, mag het zeggen.'

Van Lanschot, voor zijn huidige functie voorzitter van de maatschap bij
advocatenkantoor Stibbe, is nog geen vier maanden directeur van het fonds. In
het van optimisme blakende jaarverslag over 2007 werd geconstateerd dat hem 'een
boeiende uitdaging' wachtte. 'Dat kun je wel zeggen', lacht Van Lanschot nu.
Voor een man wiens fonds een vermogen heeft verloren, is hij opmerkelijk monter.
Het heeft ook niet zoveel zin, vindt hij, om te blijven treuren. 'We moeten de
tering naar de nering zetten. Maar het is, dat besef ik heel goed, zuur voor
onze medewerkers en aanvragers.'

Het VSBfonds is een product van de Verlichting. Het is voortgekomen uit de
gedachte van de gegoede burgerij dat ook 'de gewone man' moest leren sparen. De
Spaarbanken waar vanaf het begin van de 19de eeuw het geld kon worden gestald,
stelden ook geld beschikbaar voor maatschappelijke doelen.

Van Lanschot legt nadruk op de 'afkomst' van het fonds, om te verklaren waarom
het nog steeds zo zwaar leunt op de Fortis-aandelen. 'We zijn door onze
geschiedenis een particulier vermogensfonds. We werven geen fondsen, zoals
anderen doen, we krijgen geen publiek geld en loterijgeld. Bij alle fusies, die
uitmondden in Fortis, is de stichting steeds een van de 'ankeraandeelhouders'
gebleven. Het was voor ons door afspraken met de vennootschap juridisch zelfs
onmogelijk om aandelen Fortis van de hand te doen. Bovendien voelden we ons door
de historie met elkaar verbonden als moeder en kind.'

Het was de grote vraag voor de buitenwereld, de afgelopen weken. Hoe kan het dat
het fonds zijn aandelenbezit niet veel meer heeft gespreid, zoals les 1 luidt
voor de beginnende aandeelhouder. Het kwam het fonds op kritiek te staan van de
voorzitter van de Vereniging van Fondsen in Nederland, Rien van Gendt, zelf
bestuurder van de veel minder hard getroffen Van Leer Foundation. 'We zien bij
het VSBfonds hoe belangrijk het is niet alle eieren in één mandje te leggen',
aldus Van Gendt in het Financieele Dagblad. 'Je moet je zo snel mogelijk
losmaken van het bedrijf dat je hebt opgericht.'

Maar, pareert Van Lanschot, de eieren mochten tot voor kort helemaal niet uit
dat ene mandje worden gehaald. 'Pas toen het fonds in 2006 onder de 5 procent
kwam, als gevolg van een aandelenemissie van Fortis waarop het VSBfonds niet
inschreef, ontstond feitelijk de mogelijkheid tot diversificatie.'

De plannen voor spreiding van het aandelenbezit lagen al klaar. Stapsgewijs, om
de markt niet al te zeer te verstoren, zouden de aandelen worden verkocht. 'Eind
2009 zouden we helemaal uit Fortis zijn geweest. We zijn ingehaald door dit
debacle. Inderdaad, de crisis kwam te vroeg. Maar ja, een crisis komt altijd te
vroeg.'

Het fonds heeft nu nog 52 miljoen aandelen Fortis, die per stuk 1euro waard
zijn. Ter vergelijking: eind 2006 stond de koers op 30 euro, eind 2007 was dat
nog 20 euro. 'Je kunt stellen dat we de diversificatie sneller hadden moeten
doorvoeren, maar dat is wijsheid achteraf.' Tussen eind 2007 en begin oktober
heeft het fonds 16 miljoen aandelen Fortis verkocht.

Net als andere aandeelhouders heeft het VSBfonds 'heel veel vragen' over de gang
van zaken bij Fortis voor de nationalisatie, en over de nationalisatie zelf,
zegt Van Lanschot. 'Waarom moest bijvoorbeeld ook de verzekeringstak van Fortis
genationaliseerd worden? Die draaide goed. Toch heeft Nederland die overgenomen.
Met de spaarders, de polishouders, de klanten, de werknemers en het financiële
stelsel als geheel is terecht rekening gehouden. Maar ten onrechte niet met de
aandeelhouders.'

'Verder zijn de structuur en waarderingsmaatstaven in het kader van de
transactie met BNP-Paribas onduidelijk. En op welke juridische grondslagen kent
de Belgische overheid alleen aan particuliere Fortis aandeelhouders een
eventuele toekomstige uitkering toe?'

Als op de vragen begin december, tijdens de aandeelhoudersvergadering, geen
antwoord komt, sluit het fonds eventuele juridische stappen niet uit. 'Ik kan me
ook voorstellen dat als het stof is neergedaald, men een reparatie verricht. Als
Nederland de verworven belangen verkoopt en daar geld aan verdient, zou een
eventueel surplus naar de aandeelhouders kunnen gaan.'

Voorlopig zal het VSBfonds veel minder kunnen doneren dan voorheen. Schriftelijk
toegezegde verplichtingen komt het fonds na, een heroriëntatie op de doelen waar
het geld naartoe gaat, is al begonnen. Van de 60 miljoen die het fonds dit jaar
besteedde, blijft volgend jaar de helft over. Van Lanschot: 'Dat is 30 miljoen
euro, een nog steeds niet gering bedrag. De winkel blijft open, al moeten we
rekening houden met een nieuwe realiteit.'

LOAD-DATE: November 9, 2008

LANGUAGE: DUTCH; NEDERLANDS

NOTES: Van 2,5 miljard euro is nog 900 miljoen over; Het VSBfonds werd zwaar
getroffen door de nationalisatie van Fortis door de Nederlandse en Belgische
overheid. Bedroeg het vermogen van het fonds eind 2006 nog 2,5 miljard euro, nu
is er nog minder dan een miljard over.; Een grote klap is ook dat het Fortis
dividend van vele tientallen miljoenen euro is weggevallen. Het VSBfonds heeft
nu nog 850miljoen euro aan niet-Fortiswaarden. Tweederde daarvan bestaat uit
liquiditeiten en obligaties, eenderde uit aandelen in indexfondsen en
onroerendgoedfondsen.; Het fonds heeft nog 52miljoen aandelen Fortis, die op dit
moment 1 euro per stuk waard zijn. Alles bij elkaar heeft het fonds nog een
vermogen van 900 miljoen euro. Analisten denken overigens dat het aandeel Fortis
naar 3 euro zal kunnen stijgen. Uit het rendement op de bezittingen van 1
miljard euro, hoopt het fonds per jaar 30 miljoen euro over te houden voor
donaties en organisatiekosten.

GRAPHIC: 10ecvsbinterview_ph01, Leerlingen van een middelbare school in Den Haag
krijgen van minister Plasterk de Cultuurkaart. VSBfonds investeerde 4,4 miljoen
euro in de kaart., Foto Martijn Beekman / de Volkskrant
10ecvsbinterview_ph02, Joost van Lanschot, Foto VSBfonds

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              22 of 161 DOCUMENTS



                                 de Volkskrant

                                November 3, 2008
                                    maandag

Iemand moet het doen

BYLINE: Menno van Dongen

SECTION: VOORKANT; Blz. 9

LENGTH: 1608 woorden

SAMENVATTING:

De sociale advocatuur staat onder druk nu staatssecretaris Albayrak van Justitie
de gefinancierde rechtsbijstand wil beperken.

Op pad met advocate Boersema. 'Het is vreselijk dat alles overhoop wordt
gegooid.'

Door Menno van Dongen

VOLLEDIGE TEKST:

Advocaat Theda Boersema zit met haar cliënt in de bezoekerskamer van de
psychiatrische instelling. Er hangt een zure, muffe lucht. De harde stoeltjes
zitten niet lekker. Toch neemt Boersema alle tijd om erachter te komen waarom
Samira Al-Masri (35) zojuist tegen haar wil is opgenomen.

Haar cliënt, een gezette, Koerdische vluchtelinge, is versuft door medicijnen.
Ze maakt een verwarde indruk en spreekt slecht Nederlands. Ze vertelt dat haar
man thuis niet helpt en dat ze bang is dat haar kinderen uit huis worden
geplaatst. Dikke tranen rollen over haar wangen.

De advocaat, die de vluchtelinge kent van eerdere zaken, pakt haar hand en
wrijft er troostend over. 'Ik ga je helpen', zegt ze. Al-Masri sloft terug de
kliniek in, op blote voeten.

Een dag later komt Boersema weer langs. Met de hulp van een telefonische tolk
probeert ze munitie te verzamelen om de gedwongen opname aan te vechten.
Tevergeefs; de rechter beslist dat Al-Masri in de kliniek blijft.

Boersema (40) heeft zestien jaar geleden vooral uit idealisme gekozen voor de
sociale advocatuur. 'Rijk word ik er niet van, maar het is afwisselend werk. En
het is fijn om eigen baas te zijn.'

Ze helpt met name psychiatrische patiënten, uit huis geplaatste kinderen en
mensen die zijn ontslagen of willen scheiden. Gewone burgers die juridisch
advies nodig hebben, maar dit niet kunnen betalen. De staat vergoedt een deel
van hun rechtshulp.

Volgende maand praat de Tweede Kamer over het kabinetsvoorstel om deze
gefinancierde rechtsbijstand flink te beperken. Twee miljoen mensen, die net
boven het bijstandsniveau zitten, worden uit het stelsel gegooid, zo kondigde
staatssecretaris Albayrak van Justitie ruim een week geleden aan.

'Ik was trots op dit stelsel, omdat iedereen toegang tot het recht had', zegt
Boersema. 'Het is vreselijk dat Albayrak alles overhoop gooit.'

Samen met Saskia Dikkers (42) heeft Boersema een advocatenpraktijk met twee
vestigingen, die grotendeels draait op door de overheid betaalde zaken. In haar
kantoor in Maassluis, een oud pandje aan de historische haven, staan dozen
papieren op de grond. Kabels en draden liggen los op de vloer.

'Sorry voor de rommel, we hebben net verbouwd', zegt Boersema. 'We moesten iets
doen aan het ruimtegebrek.'

Veel mensen hebben een verkeerd beeld van haar werkzaamheden. Als ze op een
feestje vertelt dat ze advocaat is, denkt iedereen aan een vorstelijk tarief,
het bijstaan van criminelen, een enorm kantoor en een sportwagen. Niets daarvan
is waar.

Aan een ronde tafel, die tijdelijk in de hal van het kantoor staat, vertellen de
advocaten honderduit over hun vak. Ze houden van hun werk. Maar het wordt ze
langzamerhand onmogelijk gemaakt door de overheid, klagen ze.

Het probleem is dat de vergoedingen steeds kariger worden. Namens de overheid
betaalt de Raad voor Rechtsbijstand 'toegevoegde' advocaten per uur 107 euro.
Dat gebeurt op basis van een puntensysteem. Voor het bijstaan van iemand die
gedwongen is opgenomen in een kliniek, krijg je zeven punten, omdat je hiermee
minimaal zeven (en maximaal 21) uur bezig zou zijn.

In de praktijk is voor zo'n zaak meer tijd nodig. Overuren mag je alleen
declareren als een dossier meer dan drie keer zoveel tijd vergt dan
gebruikelijk. Maar een aanvraag voor een 'bewerkelijke zaak' wordt alleen
ingewilligd als een dossier 'juridisch complex' is. Dat lukt zelden.

Inclusief het onbetaalde werk verdient Boersema 40 à 50 euro per uur voor
gefinancierde rechtshulp. 'Dat is erg weinig, zeker voor iemand met zestien jaar
ervaring en een academische opleiding.'

Om rond te kunnen komen, helpt ze sinds enkele jaren soms ook rijkere cliënten.
Deze mensen betalen meer: 200 euro per uur. 'Maar ik volg liever mijn hart, daar
heeft de maatschappij ook belang bij.'

Boersema heeft Albayrak een brief geschreven waarin ze dreigt te stoppen met
gefinancierde rechtbijstand. Veel vakgenoten denken er net zo over. 'Wij
advocaten redden onszelf wel, door rijkere klanten bij te staan, maar cliënten
met een laag inkomen zullen de dupe worden.

'Het gevaar is dat iemand als Al-Masri zal worden bijgestaan door een stagiair
die het vak nog moet leren, of dat ze een advocaat krijgt die niet op bezoek
gaat, maar alleen belt. Dat kan niet in deze sector.'

De advocaat betwijfelt of haar boodschap is overgekomen bij Albayrak. Daarom wil
ze graag laten zien hoe ze haar werk doet, op plekken die doorgaans gesloten
blijven voor journalisten.

Ze vergezelt ons naar het cellencomplex van de rechtbank in Rotterdam, waar een
15-jarig meisje een uur later voor de rechter moet verschijnen. Maaike is enkele
dagen eerder in een behandelinstelling geplaatst door haar gezinsvoogd, omdat ze
thuis door gedragsproblemen niet is te handhaven.

Vandaag zal de rechter met Maaike praten en daarna de andere partijen horen,
voordat hij beslist waar het meisje de komende tijd moet verblijven.

Nadat we ons via de intercom hebben gemeld, zwaait een zware deur open.
Daarachter zit een beveiliger; hij laat Maaike ophalen uit de catacomben.

Een stugge, gezette puber neemt plaats aan de andere kant van de tafel. Ze
vertelt dat ze het vreselijk vindt in de behandelinstelling. 'Ik heb niet meer
gejankt, de laatste dagen, maar ik wil daar zo snel mogelijk weg.'

Boersema heeft slecht nieuws: de gezinsvoogd wil dat het meisje naar een
gesloten instelling gaat, waar ze niet kan weglopen.

Samen nemen ze de tactiek door. Maaike mag straks alleen praten als ze aan de
beurt is. 'Anders kom je brutaal over op de rechter.'

Tijdens de zitting gedraagt het meisjes zich netjes. Boersema houdt een betoog,
dat ze onderbouwt met informatie die ze heeft verzameld bij de instelling,
school en familieleden van Maaike. Haar conclusie: 'Het is niet nodig nu al zo
hard in te grijpen in het leven van een jong meisje.'

De gezinsvoogd en de ouders houden voet bij stuk. 'U kent Maaike net. Hoe kunt u
nou weten wat het beste voor haar is?', bijt haar vader de advocaat toe.

Uiteindelijk volgt rechter M. Holierhoek het advies van de voogd: Maaike moet
drie maanden naar een strengere, gesloten instelling. In die tijd moet Jeugdzorg
op zoek naar alternatieven.

Na de zitting valt Maaike snikkend in de armen van haar moeder en verlaat
Boersema discreet de rechtszaal.

Buiten praten we na over de kritiek van Maaike's vader. 'Het is mijn taak dit
meisje te vertegenwoordigen', zegt de advocaat. 'Iemand moet haar helpen en
uitzoeken of haar rechten niet worden geschonden door haar ouders of Jeugdzorg.'

Dan is er tijd voor een snelle lunch. Terwijl Boersema een broodje eet, vertelt
ze over de problemen waarmee ze dagelijks worstelt.

Voor zaken als die van Maaike krijgt ze een standaardbedrag van 749 euro, plus
reiskosten. Voor dat bedrag is ze dagenlang bezig. 'Een bezoek aan een
instelling kost minstens een halve dag. Minderjarigen worden in het hele land
geplaatst, op afgelegen locaties.'

Ook de zaak van vluchtelinge Al-Masri, à 749 euro, kost veel tijd. De vrouw is
zo verward en bezorgd dat ze haar advocaat vijf à zes keer per dag belt. 'Vaak
vergeet ze dat ze me al eerder heeft gesproken.'

Het standaardbedrag wordt vastgesteld op grond van juridische criteria. 'De
zaken zijn juridisch vrij eenvoudig. Het probleem is dat veel cliënten complex
zijn. Het zijn mensen uit de onderkant van de samenleving.'

Een arbeidsintensieve klant in de commerciële advocatuur breng je extra uren in
rekening. In de sociale advocatuur kan dat niet. Dat een cliënt veertig keer per
week belt, is jouw probleem.

Steeds meer mensen hebben moeite een advocaat te vinden, aldus Boersema. 'We
worden soms gebeld door de deken, die een beroep op ons doet namens mensen die
er niet in slagen rechtsbijstand te vinden. Ik weet: als ik zo'n
arbeidsintensieve cliënt help, ben ik een dief van mijn portemonnee. Toch doe ik
het soms.'

Terug op kantoor pakt Boersema het ene dossier na het andere uit de kast.
Scheidingszaken blijken voor de meeste problemen te zorgen. Conflicten kunnen
jarenlang voortslepen en alles moet worden uitgezocht: salarissen, schulden, de
waarde van een huis, rekeningen voor meubels en diensten, de pensioenregeling,
de spaarrekening van de kinderen.

Je bent zo 35 uur met een scheiding bezig, voor een standaardbedrag van 1400
euro, inclusief reiskosten en een vergoeding voor zittingen. Dat is per uur 40
euro.

Van de verdiensten gaat de helft op aan kantoorkosten, daarna gaat de
inkomstenbelasting er nog vanaf.

Dan zijn er de incassoproblemen. Die kosten het kantoor 20duizend euro per jaar.
Sommige cliënten zijn onvindbaar, bijvoorbeeld omdat ze op straat zwerven,
anderen zitten diep in de schulden. Een deurwaarder sturen, is meestal zinloos.

Veel mensen die ze nu nog helpt, zullen straks niet meer in aanmerking komen
voor gefinancierde rechtshulp. Als ze een juridisch conflict krijgen met een
bedrijf, buurman of werkgever, zijn ze aangewezen op juristen van een
rechtsbijstandsverzekeraar.

'Verzekeraars geven adviezen die ervoor zorgen dat een zaak snel wordt
afgedaan', zegt Boersema. 'Ze willen winst maken. Advocaten moeten het belang
van de cliënt dienen, ook als dat veel tijd kost. Dat staat in onze
gedragsregels.'

Een groot deel van haar cliënten zal zich niet verzekeren, denkt ze. 'Deze
mensen zullen de hele rekening van hun advocaat moeten betalen: 750 tot 1500
euro. Het incassorisico voor ons wordt dus nog groter. We gaan deze mensen een
voorschot vragen. Als ze dat niet betalen, help ik ze niet. Ik moet wel een
kantoor draaiende houden.'

LOAD-DATE: November 2, 2008

LANGUAGE: DUTCH; NEDERLANDS

NOTES: Namen van cliënten zijn gefingeerd, uit privacyoverwegingen.; Ongeveer
40procent van de Nederlanders kan een beroep doen op gefinancierde rechtshulp.
Voor alleenstaanden met een fiscaal jaarinkomen tot 22.900 euro (gezinnen:
32.400 euro) worden advocatenkosten deels vergoed door de overheid. Ze moeten
een eigen bijdrage betalen, die varieert van 94 euro tot 705 euro, afhankelijk
van hun inkomen.; Als het kabinetsvoorstel doorgaat, worden twee miljoen mensen
uit het stelsel gegooid. Iedereen die nu meer bijbetaalt dan 94euro, krijgt
straks alleen nog steun voor juridische problemen die onverzekerbaar zijn, zoals
strafzaken. Voor conflicten met een werkgever, een buurman, bedrijven en
overheden heeft iedereen de keuze zichzelf te verzekeren.; Met het plan wil het
kabinet de kosten, jaarlijks zo'n 400 miljoen euro, terugdringen.; De Tweede
Kamer heeft kritisch gereageerd op het voorstel. Er is daarom een apart debat
ingelast op 17 december. Tijdens de behandeling van de Justitiebegroting, deze
week, was voor een diepgaand debat te weinig tijd.; Veel advocaten doen af en
toe een pro deo zaak naast hun gebruikelijke, commerciële werk. Drieduizend
raadslieden doen per jaar meer dan vijftig toevoegingen. Omdat deze advocaten
dreigen ermee op te houden, kunnen veel cliënten in de problemen komen.

GRAPHIC: 03VOvoorkant_ph01, Theda Boersema: 'Ik volg liever mijn hart, daar
heeft de maatschappij ook belang bij.', Foto Guus Dubbelman

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              23 of 161 DOCUMENTS



                                 de Volkskrant

                                November 3, 2008
                                    maandag

Amerika;
Bert Wagendorp

BYLINE: Bert Wagendorp

SECTION: BINNENLAND; Blz. 3

LENGTH: 494 woorden


Een vriend van mij vloog zaterdag naar Colorado, om daar voor de radio vanuit
een klein plaatsje verslag te doen van de dag waarop Barack Obama president van
de VS wordt. Hij zal dit doen middels gesprekken met 'de gewone man'.

Het is tekenend voor ons Amerikanisme, dat we een verslaggever naar een klein
plaatsje in Colorado sturen, om daar de gewone man aan de tand te voelen over
wat er in zijn land gebeurt.

Eigenlijk vinden wij het oneerlijk, dat we dinsdag niet mogen meestemmen, in
onze VS.

Amerika is voor veel Nederlanders nog altijd het land van jongensdromen, van
cowboys en filmsterren en onmetelijke rijkdom. Amerika was heel lang alles wat
wij wilden zijn, maar nooit konden worden.

Ik ken Amerika al sinds Lassie en Rawhide; het is meer mijn land dan Limburg.

Er zijn veel Nederlanders die meer weten van Amerikaanse muziek, Amerikaanse
literatuur, Amerikaanse sport of Amerikaanse politiek dan van Nederlandse. In
velen van ons schuilt een Leon de Winter, die in Hollywood zijn Amerikaanse
illusie van vrijheid en onbeperkte mogelijkheden koestert.

Nog even, arme Leon.

Wij zijn het meest Amerikaanse land van Europa, hoorde ik Max Westerman laatst
zeggen. Dat zou best kunnen. We volgen Amerika kritiekloos en doen precies wat
de Amerikanen zeggen. Beginnen zij een oorlog dan beginnen wij er ook een en
hebben ze een nieuwe straaljager in de aanbieding, dan staan wij vooraan om er
een stuk of wat aan te schaffen en tien miljard over de balk te smijten.

Wij zijn serviele meelopers; wij zijn het krokodilwachtertje dat braaf de tanden
van de krokodil reinigt.

In NRC stond zaterdag een interview met Parag Khanna (31), volgens
internetmagazine Wired nu al de slimste man van 2008 - dan moet je wel knap slim
zijn.

Khanna, een Indiase Amerikaan, voorspelde dat de wereld spoedig twee nieuwe
supermachten zal kennen, China en Europa. Met de supermacht Amerika is het
gedaan. Alleen is die ontwikkeling Amerikanen én Europeanen volgens Khanna nog
even ontgaan.

De Singaporese filosoof en diplomaat Kishore Mahbubani was zondag bij Buitenhof.
Zijn boodschap leek op die van Khanna, alleen had hij het over het naderende
einde van de westerse dominantie, en de opkomst van Azië. Mahbubani is ook een
erg slimme man, hoewel dus kennelijk niet zo slim als Khanna.

Er voltrekken zich hoe dan ook grote dingen.

Het aantreden van Obama is een kantelpunt. Niet alleen vanwege wie hij is en de
boodschap die hij brengt, maar vooral vanwege het historische tijdstip waarop
hij komt; in de era van de grote verschuivingen.

Als Khanna en Mahbubani gelijk hebben, staan ook wij Hollandse Amerikanen voor
grote veranderingen. We kunnen niet meer blind achter Amerika aanlopen, want de
wereld marcheert in een andere richting.

Toen de Kamer vorige week zomaar bezwaar aantekende tegen de aanschaf van een
test-JSF, meende ik zowaar even de contouren van een nieuwe tijd te zien.

Jeroen Wielaert van Radio 1 vliegt in 2012 niet meer naar Denver, voor een
gesprek met de gewone man.

LOAD-DATE: November 2, 2008

LANGUAGE: DUTCH; NEDERLANDS

NOTES: Wij zijn het krokodil-; wachtertje van de grote krokodil

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              24 of 161 DOCUMENTS



                                 de Volkskrant

                                October 31, 2008
                                    vrijdag

De grondoorlog is voor Obama

SECTION: VOORPAGINA; Blz. 1

LENGTH: 355 woorden

SAMENVATTING:

Obama mikt op North Carolina. Philippe Remarque rijdt van bergen naar vlakte.
'Wij willen het gewoon meer dan zij.'

VOLLEDIGE TEKST:

Wie het verschil tussen de grondtroepen van Barack Obama en John McCain wil
zien, moet naar Winston-Salem gaan. Het kantoortje van McCain ligt aan de rand
van de stad. De eerste die je er tegenkomt is een kartonnen Sarah Palin. Ernaast
zit een vriendelijke dame op leeftijd.

Maar de lange jongeman die zich voorstelt als de assistent-communicatiedirecteur
is wat zenuwachtig. Hij zweet en wil eigenlijk geen pottenkijkers in zijn
kantoor. Aan tafels zitten een paar grijze vrijwilligers kiezers te bellen.

Op het Obama-kantoor in de binnenstad lijkt het feest. Achter drie grote
etalageruiten, beschilderd met het rood-blauwe Obama-teken, en de koeienletters
'Hebt u al gestemd? Stem vervroegd!' is het een drukte van belang.

Overal hangen mensen rond, jong, oud, zwart en blank. Ze turen op hun laptops en
bellen kiezers. Aan de muur hangen kindertekeningen van Obama en intekenlijsten
voor voedsel- en autodienst.

Ook hier slaat de gigantische geldmachine van Barack Obama toe. De Democratische
kandidaat heeft er zoveel van, dat hij woensdagavond een uiterst gelikte
infomercial van een half uur uitzendt op zeven nationale zenders: wuivende
korenvelden, de kandidaat in een nep oval office, en -als de Lenin van de
Sovjet-schilderijen- gewone burgers de weg wijzend. De naam McCain valt niet.

De luchtoorlog is voor Obama, en de grondoorlog ook. In het kantoor aan 4th
Street werken acht betaalde medewerkers en tientallen vrijwilligers. Ze houden
nauwkeurig bij wie gestemd heeft en wie nog bewerking behoeft. Juist met dat
doel roept Obama op vervroegd te gaan stemmen.

De energie heeft zich verplaatst. Vier jaar geleden waren de
deur-tot-deur-lopers en de vervroegde kiezers vooral Republikeinen, nu hebben de
Democraten er meer. En staat Obama in North Carolina, dat sinds de diepgelovige
Jimmy Carter geen Democraat meer heeft gekozen, met 2,5 procent voor.

'Wij willen het gewoon meer dan zij', legt vrijwilligster Kelly uit. 'Wij hebben
acht jaar Republikeins bewind moeten uitzitten.'

LOAD-DATE: October 30, 2008

LANGUAGE: DUTCH; NEDERLANDS

GRAPHIC: BU vig battle state nc 301008

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              25 of 161 DOCUMENTS



                                 de Volkskrant

                                October 24, 2008

De politie is bang;
Brief van de dag

BYLINE: Ans Kramer, Briele

SECTION: FORUM; Blz. 11

LENGTH: 134 woorden

SAMENVATTING:

Op woensdag stond er in de Volkskrant een verhaal over jongens die een Joodse
man in elkaar sloegen. Het slachtoffer kon geen aangifte doen vanwege drukte.
Dit soort dingen gebeuren voortdurend. Wij hebben meegemaakt dat onze buurjongen
na mishandeling gedwongen was zijn girorekening leeg te halen. Hij kon na twee
weken aangifte doen. Geweld en mishandeling is geen aanleiding voor de politie
om in actie te komen. Volgens mij zijn ze bang. Het incident waarbij de politie
in Pernis voor de deur stond te wachten op versterking terwijl het slachtoffer
doodgemarteld werd, brandt in mijn herinnering. Als gewone burger worden we
bekeurd voor de meest onbenullige dingen. Mijn vader van 88 werd in ons dorp bij
een winkel bekeurd omdat zijn invalidenpas niet op de juiste plaats lag: 130
euro.

LOAD-DATE: October 24, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              26 of 161 DOCUMENTS



                                 de Volkskrant

                                October 23, 2008

CHU was voor de oude elite en het gewone volk

SECTION: FORUM; Blz. 12

LENGTH: 1260 woorden

SAMENVATTING:

Het vrijbuiterige conservatisme van de CHU had het zwarte gat kunnen vullen dat
gaapt tussen het politieke midden en de vleugels, zegt Bart Jan Spruyt.

VOLLEDIGE TEKST:

Als ik vroeger mijn grootvader een beetje wilde plagen, dan moest ik bij zijn
rookstoel gaan staan en hem zo onschuldig mogelijk vragen hoe het nu toch ging
met de partij. Partij? De CHU was geen partij, maar een unie, een vriendenkring!
Ieder ander woord was al snel te zwaar en te nadrukkelijk om het karakter van de
Christelijk-Historische Unie aan te duiden.

Mijn familie, zowel van vaders als van moeders kant, was CHU. Zoals ze het nooit
over de 'partij' hadden, hadden ze het ook nooit over 'confessioneel' of 'van de
bond'. Ze waren hervormd, en ze stemden CHU. Toen dat nog kon.

Wie in dat klimaat opgroeit, krijgt vroeg of laat Edmund Burke en Guillaume
Groen van Prinsterer als zijn politieke helden aangereikt. Direct na hen kwam,
wat mij betreft, Frederik Carel Gerretson (1884-1958), de literator, historicus
en politicus. Hij was in de jaren vijftig lid van de Eerste Kamer voor de CHU,
en had in 1911 onder het pseudoniem Geerten Gossaert een dichtbundel
(Experimenten) gepubliceerd die wij grotendeels uit ons hoofd kenden.

De Christelijk-Historische Unie - dit jaar honderd jaar geleden opgericht - is
in 1980 samen met de ARP en de KVP tot het CDA versmolten. En alhoewel er nog
altijd stichtingen zijn die uit blijvende treurnis om het verlies van de CHU het
gedachtegoed van de Unie in ere willen blijven houden, hangt er rond de unie
voor velen iets onherstelbaar bedaagds.

Driehonderd CHU'ers waren vorige week bijeen in de Oude Zaal van de Tweede Kamer
om hun 100-jarig bestaan te vieren. Dat was een opmerkelijk vrolijke en
levendige bijeenkomst.

Hoogtepunt was ongetwijfeld het optreden van de 97-jarige prof. J. W. van Hulst,
de opvolger van Gerretson als lid van de Eerste Kamer voor de CHU. Hij moest aan
beide zijden ondersteund worden om het spreekgestoelte te bereiken, maar eenmaal
daar aangekomen rechtte hij zijn rug en sprak hij de zaal ruim een half uur lang
met vaste stem en uit het hoofd toe.

Als ze hem morgen vragen, gaat hij zo weer de politiek in, zo straalde hij uit.
Maar ja, toen hij zeventig was geworden, moest hij weg. Ze zeiden omdat hij te
oud werd, maar het was natuurlijk omdat hij Johan heette en geen Hannie. Nu
moest hij omwille van de tijd ook gaan zwijgen, maar wie wilde, zo verzekerde
hij, kon zich tijdens de receptie bij hem melden om de discussie voort te
zetten.

Staande ovatie voor J. W. van Hulst. Het Wilhelmus tot slot, maar om des tijds
wille slechts één couplet. Dan natuurlijk het zesde. Over die vrome man die de
tirannie wil verdrijven die zijn hart doorwondt en daarbij in God zijn Heer zijn
vertrouwen stelt. Tot slot een driewerf hoera voor de majesteit, ingezet door de
enthousiaste dagvoorzitter, jhr. Pieter Beelaerts van Blokland.

Het was prachtig.

In zijn optreden belichaamde Van Hulst een vitaliteit die ook de andere
aanwezigen in hun vrolijkheid uitstraalden en die eveneens, zo wil ik hier
betogen, voor het gedachtegoed en de levenshouding van de Unie geldt. Die
actualiteit bestaat in ieder geval hierin:

In iedere beschrijving van de Unie wordt het atypische karakter van de
vereniging benadrukt. De moderne democratie wordt gedomineerd door goed
georganiseerde en strak geleide ledenpartijen die zich op een fundamentele
ideologie baseren en met een uitgewerkt politiek programma de electorale boer op
gaan.

Zo'n partij was de CHU in het geheel niet. De CHU was meer een losjes
georganiseerd verband van kiesverenigingen zonder een strak politiek programma
of interne discipline. De CHU was eigenlijk een netwerk van kringen die door een
eigen sfeer en stijl, omgangsvormen, en gekoesterde waarden en tradities bijeen
werd gehouden. In de CHU was belangrijker wat voor soort mens je was dan hoe je
over van alles en nog wat precies dacht.

De centraal geregisseerde massapartijen, ooit opgericht voor de emancipatie van
bepaalde bevolkingsgroepen zoals arbeiders en gereformeerden, zijn aan het
verkruimelen. Hun ledenaantallen nemen dramatisch af, en de kiezer ontvlucht het
politieke midden waar deze partijen zich ophouden. Nu dat zo is, zou de
organisatievorm van de unie weleens opnieuw van belang kunnen worden.

Die losse organisatievorm had alles te maken met de afkeer binnen de CHU van
partijschappen en verzuiling. Het algemene belang diende altijd te prevaleren
boven de belangen van partijen of groepen, belangen die bij de grote
emancipatiepartijen nogal eens de boventoon konden voeren. De CHU was de
'partij' voor en van de oude elite (de dubbele namen) en het gewone volk, voor
jonkheren en baronnen en voor mijn grootvaders die bij Rotterdam op schepen
stonden te timmeren.

CHU'ers stonden bekend om de losse, ongedwongen en vooral relativerende manier
waarop zij in de politiek stonden. Gereformeerde geldingsdrang of socialistisch
gedram was hun vreemd. Die veel gesignaleerde ruimdenkendheid en nonchalance
vloeiden voort uit een fundamenteel inzicht. De samenleving moest zich zoveel
mogelijk zonder overheidsbemoeienis ontwikkelen. Niet het overheidsbeleid of
wetten en regels, maar de moraal bepaalt de toekomst.

CHU'ers schreven daarom ook geen gedetailleerd uitgewerkte partij- en
verkiezingsprogramma's waarin al hun toekomstplannen pijnlijk nauwkeurig werden
onthuld. De cultuur bepaalt de politiek, niet andersom.

Dit alles resulteert in een karakteristiek die misschien wel het meest typerend
voor CHU-politici is geweest: het belang en de onafhankelijkheid van
volksvertegenwoordigers. CHU'ers waren principieel dualistisch: het parlement
had een eigen verantwoordelijkheid en de regering had een eigen
verantwoordelijkheid. De Kamer staat tegenover het kabinet. Gedetailleerde
regeerakkoorden zijn dan ook uit den boze. Kamerleden zaten zonder last of
ruggespraak - in plaats van zonder lust of ruggengraat - in de Kamer en dienden
vrij en onverveerd, en dus herkenbaar en aansprekend, zich een oordeel over
kwesties en vraagstukken te vormen, en niet ja te knikken tegen afspraken die
anderen in de beslotenheid van een achterkamertje hadden gemaakt. Het was een
CHU'er, Ad Kaland, die toenmalig premier Lubbers voorhield dat
CDA-parlementariërs geen 'stemvee' waren.

En tot slot: de CHU was niet zozeer geïnteresseerd in meerderheden en macht als
wel in invloed voor haar eigen principiële uitgangspunten. Niet de majoriteit
maar de autoriteit van het beginsel, heette dat. Dat principe heeft CHU-politici
telkens weer geïnspireerd tot sterke inhoudelijke bijdragen, ook als zij daarmee
tegen de stroom van de tijdgeest in moesten gaan. Wat gezegd moest worden, moest
worden gezegd, ook al werd je er niet populair mee.

Op dat mooie eeuwfeest van de Unie sprak ook de huidige voorzitter van het CDA,
Peter van Heeswijk. Hij benadrukte natuurlijk het gemeenschappelijke van CDA en
CHU. Nu kan ik de afgelopen jaren iets gemist hebben, maar ik kan me niet aan de
indruk onttrekken dat het CDA nu juist niet heeft uitgeblonken in het
tentoonspreiden van de oude, christelijk-historische deugden zoals die hier
puntsgewijs zijn opgesomd. En dat terwijl het vrijbuiterige, vrijzinnige en
vrijgevochten conservatisme van de CHU het zwarte gat had kunnen vullen dat nog
altijd gaapt in ons politieke landschap, tussen het centrum en de vleugels.

Hans Gualthérie van Weezel, een typisch CHU-Kamerlid, zei begin jaren negentig
tegen zijn fractievoorzitter, Elco Brinkman: 'Als ik morgen een eigen partij
opricht, krijgt het CDA geduchte concurrentie'.

Soms denk je: had hij het maar gedaan.

LOAD-DATE: October 24, 2008

LANGUAGE: DUTCH; NEDERLANDS

NOTES: Bart Jan Spruyt is historicus. Zie ook Marcel ten Hooven en Ron de Jong:
Geschiedenis van de Christelijk-Historische Unie, 1908-1980 (uitgeverij Boom,
Amsterdam).; Het CDA blinkt niet uit in de oude christelijk-historische deugden

GRAPHIC: 23FOspruit_ph01, Oud-leden vieren dat de CHU 100 jaar geleden werd
opgericht. Met stok J.W. van Hulst, ernaast Wim Deetman en tweede van links
oud-werkgeversvoorzitter Chris van Veen., Foto WFA

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              27 of 161 DOCUMENTS



                                 de Volkskrant

                                October 21, 2008

Lege cafés;
Brief van de dag

BYLINE: Toon van der Laar, Hilversum

SECTION: FORUM; Blz. 11

LENGTH: 130 woorden


Bedankt anti-rokers, maar niet heus. Ik ben een niet-roker maar jullie hebben
wel het plezier in mijn leven vergald. Ik was vele jaren lid van een zeer
gezellige klaverjasclub waarvan de meeste leden graag een shaggie of een
sigaretje opstaken. Door het dictatoriale anti-rookbeleid mag dit niet meer met
het gevolg dat het avondje klaverjassen uit mijn agenda is geschrapt. Mijn
rokende vrienden en ik willen graag een kaartje leggen en onder het genot van
drankje en een peuk waren we zeer gelukkig. We hebben na het rookverbod nog een
paar maanden door gekaart maar de hele sfeer was naar de knoppen. Beste minister
Klink, begeef u eens onder het gewone volk. Ga eens een kroeg in, dan krijgt u
werkelijk te horen hoe de rokers, niet-rokers en het personeel over uw beleid
denken

LOAD-DATE: October 21, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              28 of 161 DOCUMENTS



                                 de Volkskrant

                                October 20, 2008

Pacificatie én polarisatie

SECTION: FORUM; Blz. 07

LENGTH: 1054 woorden

SAMENVATTING:

Het Nederlandse pacificatiemodel leek na 2002 te hebben afgedaan. Dat is maar
ten dele het geval, betogen Mark Bovens en Frank Hendriks.

VOLLEDIGE TEKST:

De gebeurtenissen van de afgelopen weken vormen een goede illustratie van de
overgangsfase waarin het Nederlandse politieke en bestuurlijke systeem zich
bevindt sinds het 'lange jaar' 2002. De parlementaire ketelmuziek over het
'Marokkaanse tuig' is nog maar net verstomd of de regering sluit in het grootste
geheim één van de grootste deals met de financiële sector ooit.

Topberaad op het achtertoneel van het bestuur, polemiek op het voortoneel.
Pacificatie én polarisatie. Het bijzondere van deze overgangsfase is, dat niet
te onderschatten veranderingen hand in hand gaan met opvallende voorbeelden van
continuïteit.

Het politieke landschap van de afgelopen jaren vertoont veel afwisseling. De
politiek is niet saai meer, zoals in de 'paarse' jaren negentig.
Verkiezingscampagnes worden harder en populistischer. De opkomst voor de
Kamerverkiezingen is weer iets gestegen, naar 80,3 procent, wat hoog is in
internationaal perspectief. Zelfs de ledenaantallen van politieke partijen nemen
na 2002 weer toe.

Wat ook opvalt, is de snelle opkomst van nieuwe partijen in de Tweede Kamer. In
2002 was dat de LPF met 26 zetels, in 2006 de PVV met 9 zetels en de Partij voor
de Dieren met 2 zetels. Zouden er in 2008 verkiezingen zijn, dan zou TON fors
toeslaan. Het laagdrempelige kiesstelsel dat dit mogelijk maakt, is niet nieuw;
wel nieuw is de dreiging die dit oplevert voor de traditionele middenpartijen.

De politieke beweeglijkheid van de Nederlandse kiezer is enorm toegenomen en
veel groter dan elders. De kiezers bewegen echter niet in het wilde weg, maar
voornamelijk binnen afgebakende keuze-sets.

De nieuwe zetels van de SP komen vooral van PvdA, D66 en GroenLinks. De
ChristenUnie wint vooral van het CDA, terwijl Wilders en Verdonk de failliete
boedel van de LPF hebben overgenomen, aangevuld met spijtoptanten van de VVD. De
bewegingen tussen links en rechts zijn veel minder heftig dan die binnen links
en rechts. Kiezers zijn niet op drift, ze zijn vooral minder trouw aan één
partij.

Onder de bewegingen van kiezers gaan bovendien culturele patronen schuil. Naast
de twee traditionele dimensies - links versus rechts, confessioneel versus
niet-confessioneel - is een culturele as de politieke oriëntatie van burgers
gaan bepalen. Enerzijds burgers die maatschappelijke pluriformiteit en een
heterogene cultuur accepteren, anderzijds burgers die een homogene nationale
cultuur voorstaan. De belangrijkste thema's rond deze dimensie zijn immigratie
en integratie, globalisering en Europese eenwording.

Deze scheidslijn tussen kosmopolieten en nationalisten is geleidelijk gegroeid,
ongeveer gelijk met de komst van immigranten en de toenemende europeanisering.
Ze bestond veel eerder onder de kiezers dan onder de politieke partijen.
Jarenlang rustte er een groot taboe op onverholen nationalisme en was de CD van
Janmaat de enige nationalistische partij. Die nieuwe scheidslijn openbaarde zich
pas goed bij de verkiezingen van mei 2002; zij was ook duidelijk zichtbaar bij
het EU-referendum in 2005 en bij de verkiezingen van 2006.

René Cuperus' tegenstelling tussen elite en gewone burgers valt grotendeels
samen met deze nieuwe scheidslijn (Forum, 14 oktober). Aan de ene kant staan
hoogopgeleide burgers (krantenlezers en academici), die over veel politiek
zelfvertrouwen beschikken en internationaal georiënteerd zijn. Typisch
kosmopolitische partijen zijn GroenLinks en D66. Aan de andere kant staan
betrekkelijk laag opgeleide burgers - ouderen, vroegtijdige schoolverlaters,
kijkers naar commerciële zenders - die maatschappelijk minder actief zijn, zich
buitengesloten voelen en voor wie de internationalisering te snel gaat. Tot de
nationalistische partijen behoren de PVV en TON, maar ook de SP, met haar verzet
tegen de EU en haar standpunten over immigratie en globalisering.

Fortuyn heeft als politieke 'katalysator' de latent al langer aanwezige
'culturele dimensie' manifest gemaakt. Met Leefbaar Rotterdam en de LPF kreeg de
'vraag' naar een andere politiek - minder kosmopolitisme, multiculturalisme en
'gedogen'; meer nationalisme, monoculturalisme en 'aanpakken' - ook een 'aanbod'
waar ze zich aan kon hechten. Het 'gat in de markt' werd zo effectief
aangeboord; ook Wilders en Verdonk weten daar inmiddels mee om te gaan.

Op de politieke bühne is de stijlverandering verder doorgedrongen dan op het
achtertoneel. In de politieke arena is duidelijke sprake van polarisatie - en
niet alleen in onparlementair taalgebruik ('U bent knettergek'). Het discours
van daadkracht, durf en duidelijkheid zit duidelijk in de lift.

Op het achtertoneel - in de netwerken van het openbaar bestuur - gaan veel zaken
nog steeds als voorheen, in lijn met de traditie van de pacificatie. Het
Nederlandse kiesstelsel leidt tot veel partijen waarvan er nooit één de
meerderheid heeft en er zijn dus altijd coalities nodig om kabinetten of
bestuurscolleges te kunnen vormen. Ook daarbuiten moet onvermijdelijk gepolderd
worden. Rondetafels, topberaden, regeerakkoorden en commissies van wijze mannen
en vrouwen blijven belangrijk om 'de boel bij elkaar te houden'.

Laverend tussen voor- en achtertoneel zoekt het huidige kabinet naar een nieuwe
vorm van polderen. Denk aan de 100-dagen 'dialoog met de samenleving' en het
glossy beleidsprogramma Samen Werken Samen Leven.

Niet 'kentering óf continuïteit' maar 'kentering én continuïteit' zijn daarom
kenmerkend voor de politieke en bestuurlijke verhoudingen na 2002. De klassieke
omschrijving van de politiek-bestuurlijke cultuur als één van 'pacificatie en
accommodatie' gaat niet meer op, maar van onversneden 'polarisatie en
politisering' is ook nog geen sprake. Er is 'pacificatie én polarisatie':
pacificatie in het bestuur, zie het topoverleg rond de kredietcrisis, en
polarisatie in de politiek, zie het Kamerdebat rond de Goudse Marokkaantjes.

Politici en bestuurders zullen met beide moeten leren omgaan. De noodzaak tot
pacificatie zal blijven; met instituties die machtsspreiding en machtsdeling
oproepen, is dat onvermijdelijk. De drang naar polarisatie verdwijnt voorlopig
ook niet; de nieuwe culturele scheidslijn is daarvoor te sterk in de samenleving
en inmiddels ook in de politiek verankerd.

LOAD-DATE: October 24, 2008

LANGUAGE: DUTCH; NEDERLANDS

NOTES: Mark Bovens en Frank Hendriks zijn respectievelijk hoogleraar
Bestuurskunde aan de Universiteit Utrecht en de Universiteit Tilburg.; Het
discours van durf, duidelijkheid en daadkracht zit in de lift

GRAPHIC: 20FOhendriks_ph01, VVD-leider Mark Rutte (links), Femke Halsema,
fractievoorzitter van GroenLinks en PVV-leider Geert Wilders. Foto Martijn
Beekman / de Volkskrant

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              29 of 161 DOCUMENTS



                                 de Volkskrant

                                October 20, 2008
                                    maandag

Verkiezingsshow van Zuidelijk Toneel rommelig en flauw

BYLINE: Karin Veraart

SECTION: KUNST; Blz. 11

LENGTH: 497 woorden

DATELINE: EINDHOVEN

SAMENVATTING:

De grote verkiezingsshow

Leden van gezin Allemanblijven typetjes.

VOLLEDIGE TEKST:

EINDHOVEN De familie Alleman is een doodgewoon gezin. Vader Gerard leidt een
Kruidvat-filiaal, moeder Martha bestiert het huishouden, dochter Nelleke is een
pittig wicht met een druk liefdesleven en zoon Joost een tegendraadse jongen die
zich inzet voor dierenbelangen. Maar op een dag zijn ze opeens 'nieuws', als
tegen hen een rechtszaak wordt aangespannen. Op grond van verwaarlozing van hun
democratische burgerplichten.

Opeens blijkt het gezin onderdeel van een soort proefproces, waarmee de overheid
voornemens is de burger nu eens ter verantwoording te roepen. Immers, het volk
doet niet anders dan zijn vertegenwoordigers en bestuurders op allerlei
verschillende manieren controleren en kritiseren - het is tijd de rollen eens om
te draaien.

Aldus staan de Allemannetjes voor een speciaal hiertoe in het leven geroepen
Internationaal Historisch Tribunaal, waar zij onder meer moeten aantonen dat ze
hun democratische burgerplichten heus wel serieus nemen.

Met De grote verkiezingsshow - een zaak tegen de burger wil Het Zuidelijk Toneel
de democratie onder de loep nemen. Wat betekent dit begrip nog in een tijd
waarin iedereen iedereen wantrouwt, politici het populisme niet schuwen en het
electoraat doolt? Wat stelt dat eens zo gekoesterde idee van democratie nu nog
voor? Regisseur Matthijs Rümke vroeg theater-/cabaretduo George van Houts en Tom
de Ket er een komedie over te schrijven.

Valide uitgangspunten voor een voorstelling, maar helaas is de uitwerking niet
erg geslaagd. Met als onderliggende inspiratiebron de Amerikaanse verkiezingen
en hun showkarakter, is de plaats van handeling een rechtszaal waarin een zaak
wordt uitgevochten.

Dat gebeurt naar het van televisie bekende voorbeeld: een aanklager en een
verdediger die om het hardst roepen: 'objectie edelachtbare' en 'ik rest mijn
kaas' (ja: I rest my case); beklaagden die zich niet houden aan de regels en hun
eigen showtje opvoeren en een jury gevormd door het publiek.

Resultaat is een nogal rommelige en vrij flauwe enscenering, die vooral gericht
lijkt te zijn op herkenbaarheid voor 'de gewone man'. De leden van het gezin
Alleman blijven typetjes, de samenleving waarin zij functioneren is herkenbaar,
maar is afgezien van een enkele leuke observatie, nauwelijks verrassend
neergezet. Een wezenlijk probleem zijn de 'historische getuigen' die met behulp
van een futuristisch mechanisme ten tonele worden gevoerd, met malle accenten en
aankleding: Freud, Hitler, Thorbecke.

De acteurs van Het Zuidelijk Toneel (aangevuld met Van Houts en De Ket) is het
niet aan te rekenen: met het hun gegeven materiaal weten ze er het beste van te
maken, en ook met nieuwslezer Philip Freriks die (alternerend met zijn
oud-collega Harmen Siezen) als rechter optreedt, is weinig mis: hij is zijn
herkenbare zelf, met een goed getimede verspreking hier en daar. Desondanks
blijft het al met al een moeizame vertoning.

Karin Veraart

LOAD-DATE: October 19, 2008

LANGUAGE: DUTCH; NEDERLANDS

NOTES: De grote verkiezingsshow - een zaak tegen de burger door Het Zuidelijk
Toneel. Concept/tekst: George van Houts, Tom de Ket. Regie: Matthijs Rümke.
Parktheater Eindhoven, 18/10. Tournee, zie www.hzt.nl.

GRAPHIC: 20knfrits_ph01, Philip Freriks als rechter., Foto Phile Deprez

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              30 of 161 DOCUMENTS



                                 de Volkskrant

                                October 17, 2008

Crisis? Lezen!

SECTION: CICERO; Blz. 23

LENGTH: 767 woorden

SAMENVATTING:

Mogen we al opgelucht ademhalen, of is het te vroeg voor optimisme? Voor wie er
niet uitkomt in de miljardencrisis: zes boekentips - van lezers die het weten
kunnen.

VOLLEDIGE TEKST:

Cees Maas (voormalig lid Raad van Bestuur, ING)

'Ik ken een fantastisch werk dat inzicht verschaft in crisissituaties: Essence
of Decision - Explaining the Cuban Missile Crisis van de Amerikaanse politiek
wetenschapper Graham T. Allison. Inderdaad, geen financieel-economische werk,
maar onovertroffen in de analyse van hoe besluitvorming in tijden van crisis tot
stand komt. Essence of Decision, voor het eerst verschenen in 1971, gaat over
het najaar van 1962, toen Sovjet-leider Chroestsjov kernraketten naar Cuba liet
verschepen, de Verenigde Staten bijna in hun eigen achtertuin werden vernederd
en de wereld op de rand van een nucleaire oorlog belandde.

Allison bekijkt de crisis vanuit drie verschillende perspectieven, het rationale
perspectief, het bureaucratische perspectief en het politieke perspectief. Er
werd totaal verschillend tegen de situatie aangekeken, verschillend gereageerd,
in een verschillend tempo.

Dat kun je helemaal terugzien in de besluitvorming tijdens de huidige crisis. In
de eerste en tweede fases werd niets ondernomen. Vanuit de bureaucratieën werd
er al tijden gepusht, maar het rationele perspectief was: Crises zijn
noodzakelijk, ze werken louterend, de sterken worden van de zwakken gescheiden,
slechte banken moeten maar ten ondergaan. De politiek hield zich toen nog
afzijdig. In de derde fase is uiteindelijk wel politiek ingegrepen. Toen begon
bij de politieke klasse een besef te dagen dat de crisis ingrijpende gevolgen
kon gaan hebben voor de gewone man.

Graham Allison heeft Essence of Decesion na 1971 nog een aantal maal aangevuld,
telkens als er nieuwe feiten boven tafel kwamen. Ik ken Allison persoonlijk. We
zijn beiden lid van de trilaterale commissie die zich inzet voor een harmonieuze
relatie tussen Europa, Amerika en Japen, een uitvloeisel van de Bilderberg
Conferentie.

Arnold Heertje (econoom):

'Het eerste wat me te binnen schiet, is The Great Crash - 1929 van John Kenneth
Galbraith, dat een voortreffelijk inzicht geeft in de toedracht van de grote
beurskrach van 1929. De moeilijkheid is alleen dat dit in 1954 geschreven boek
inzicht biedt in de situatie van toen, terwijl de crisis van dit moment om een
heel andere aanpak vraagt.

'Vergeleken met 1929 zie ik een enorme vooruitgang: na een aanvankelijke
aarzeling is onder hoge druk een geïntegreerde, mondiale reactie afgedwongen,
die vruchten afwerpt. Deze crisis ervaar ik daarom als iets geweldig positiefs.
Het is een oefening in het mondiale beleid dat zo hard nodig is om de echte
problemen aan te pakken. Want de werkelijke crisis is natuurlijk niet een
recessie of depressie, maar de leefbaarheid van de aarde.

'Het boek dat de huidige crisis in de juiste termen beschrijft, moet dus nog
geschreven worden, althans ten dele. Afgezien daarvan kan ik Galbraith van harte
aanbevelen. Het blijft een zeer verhelderende studie, ook voor de
geïnteresseerde leek. Niet voor niets is het als pocketboek een succes geworden.
Dat overkomt een economieboek niet gauw.'

Henriette Prast (hoogleraar Persoonlijke Financiele Planning):

'Het klinkt een beetje arrogant, maar ik wil toch mijn eigen boek aanbevelen.
Dat verschijnt eind november bij Prometheus: De crisis regeert - waarom we beter
naar economen moeten luisteren.

'Mijn stelling is dat er in de markteconomie onvoldoende rekening wordt gehouden
met 'de rampbijziendheid' , een kwaal waaraan alle deelnemers aan het economisch
verkeer lijden: banken, investeerders, consumenten, pensioentrekkers

'Een voorbeeld van rampbijziendheid: je wilt een huis kopen. De ene bank erkent
dat er risico's aan zijn verbonden en biedt een hypotheek aan van vier ton. De
bank vraagt 6 procent rente. Een andere bank negeert de risico's en biedt je
vijf ton tegen 5 procent rente. Wat doe jij? Je kiest natuurlijk voor die tweede
bank, waardoor de eerste op den duur genoodzaakt wordt zich aan te passen of ten
onder gaat. Dat betekent dat door die rampbijziendheid niet de besten overeind
blijven, maar de domsten.'

'Daarbij: de media horen niet wat ze niet willen horen en zien niet wat ze niet
willen zien. Tot iets zo evident is dat je er niet meer omheen kan en dan slaan
ze om. Daardoor dragen de media bij aan het uitvergroten en versterken van die
processen. Niemand zei dat het waanzin was toen Rijkman Groenink voor ABN-Amro
Italië wilde veroveren. Nee, dat was fantastisch, echt VOC-mentaliteit. Een jaar
later werd diezelfde man door de media verguisd.'

LOAD-DATE: October 16, 2008

LANGUAGE: DUTCH; NEDERLANDS

NOTES: Graham T. Allison & Philip Zelkow: Essence of Decision - Explaining the
Cuban Missile Crisis Addison-Wesley Educational Publishers; 352 pagina's; (E)
ca. 18,-; John Kenneth Galbraith: The Great Crash - 1929 (verschenen in 1954).
Penguin; 224 pagina's; ca. (E) 15,- ISBN 978 0 1401 3609 8 De Nederlandse
vertaling (De crash van 1929, verschenen in 1963) is alleen nog antiquarisch
leverbaar.; Met bijdragen van Erik van den Berg, Anet Bleich, Michael Persson en
Olaf Tempelman

GRAPHIC: 17CI1open_ph01, Een lezende handelaar op de beurs in New York., Foto
AFP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              31 of 161 DOCUMENTS



                                 de Volkskrant

                                October 17, 2008

'In eerste en tweede ronde werd niets ondernomen'

SECTION: CICERO; Blz. 23

LENGTH: 309 woorden

SAMENVATTING:

Cees Maas, voormalig lid raad van bestuur ING:

VOLLEDIGE TEKST:

'Ik ken een fantastisch werk dat inzicht verschaft in crisissituaties: Essence
of Decision - Explaining the Cuban Missile Crisis van de Amerikaanse politiek
wetenschapper Graham T. Allison. Inderdaad, geen financieel-economische werk,
maar onovertroffen in de analyse van hoe besluitvorming in tijden van crisis tot
stand komt.

Essence of Decision, voor het eerst verschenen in 1971, gaat over het najaar van
1962, toen Sovjet-leider Chroesjtsjov kernraketten naar Cuba liet verschepen, de
Verenigde Staten bijna in hun eigen achtertuin werden vernederd en de wereld op
de rand van een nucleaire oorlog belandde.

'Allison bekijkt de crisis vanuit drie verschillende perspectieven, het
rationale perspectief, het bureaucratische perspectief en het politieke
perspectief. Er werd totaal verschillend tegen de situatie aangekeken,
verschillend gereageerd, in een verschillend tempo.

'Dat kun je helemaal terugzien in de besluitvorming tijdens de huidige crisis.
In de eerste en tweede fases werd niets ondernomen. Vanuit de bureaucratieën
werd er al tijden gepusht, maar het rationele perspectief was: Crises zijn
noodzakelijk, ze werken louterend, de sterken worden van de zwakken gescheiden,
slechte banken moeten maar ten ondergaan. De politiek hield zich toen nog
afzijdig. In de derde fase is uiteindelijk wel politiek ingegrepen. Toen begon
bij de politieke klasse een besef te dagen dat de crisis ingrijpende gevolgen
kon gaan hebben voor de gewone man.

'Graham Allison heeft Essence of Decision na 1971 nog een aantal maal aangevuld,
telkens als er nieuwe feiten boven tafel kwamen. Ik ken Allison persoonlijk. We
zijn beiden lid van de trilaterale commissie die zich inzet voor een harmonieuze
relatie tussen Europa, Amerika en Japen, een uitvloeisel van de Bilderberg
Conferentie.'

LOAD-DATE: October 16, 2008

LANGUAGE: DUTCH; NEDERLANDS

NOTES: Graham T. Allison & Philip Zelkow: Essence of Decision - Explaining the
Cuban Missile Crisis Addison-Wesley Educational Publishers; 352 pagina's; (E)
ca. 18,-

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              32 of 161 DOCUMENTS



                                 de Volkskrant

                                October 15, 2008
                                    woensdag

Hervorm economie radicaal;
Reddingsplan Oppositie oordeelt over crisisaanpak Wouter Bos

SECTION: FORUM; Blz. 9

LENGTH: 805 woorden

SAMENVATTING:

Als crisismanager doet Wouter Bos het niet onverdienstelijk. Maar hij moet nog
wel even het fundamentalistisch kapitalisme opruimen, betoogt Ewout Irrgang.

VOLLEDIGE TEKST:

De minister van Financiën maakt zware weken door. Het opvallende is dat hij vaak
ontspannen en lachend te zien is. Dat heeft bijna iets ongepasts, omdat een
crisis niet om te lachen is. Maar het straalt wel meer vertrouwen uit dan een
stuntelende of gespannen minister.

Dat Bos pal staat voor het blijven functioneren van ons financieel systeem is
goed. De consequenties voor gewone burgers zouden anders rampzalig kunnen zijn.
Over de manier waarop valt wel te discussiëren. Ervaringen met eerdere
bankencrises leren dat snel, resoluut ingrijpen het beste is. Zweden deed dat
begin jaren negentig met daadkrachtige nationalisaties van banken in problemen.
Japan gaf in hetzelfde decennium het slechte voorbeeld door een bankencrises
lang te laten voortslepen.

De Zweedse aanpak leidt tot de laagste kosten voor de belastingbetaler. De
overheid krijgt in ruil voor ingrijpen belangen in op lange termijn gezonde
ondernemingen. Bovendien voelen aandeelhouders door nationalisatie de pijn.
Daardoor wordt investeren in banken die onverantwoorde risico's nemen niet
beloond met redding door de overheid.

Het nieuwe fonds van Bos roept daarom nog veel vragen op. Het zou kunnen leiden
tot gedeeltelijke nationalisatie van banken. Maar ook tot het redden van banken
en hun aandeelhouders met geld van belastingbetalers. Ook vrees ik dat het
simpelweg niet zal werken. Maar het is goed dat Bos ingrijpt en niet de markt
haar destructieve werk wil laten doen.

Het tijdperk van meer markt, minder overheid, vooral ook in de financiële
sector, lijkt voorbij. Meer dan twintig jaar was de overheid het probleem. Nu
blijkt diezelfde overheid de oplossing. De oplossing voor spaarders die hun
tegoeden zien verdwijnen, maar ook voor het blijven functioneren van ons
financieel systeem. Door de nationalisatie van Fortis Nederland en ABN Amro is
30 procent van onze financiële sector in overheidshanden. De Postbank zijn we
kwijt, de 'Bosbank' zijn we rijk.

Op de langere termijn zullen er ingrijpende hervormingen moeten komen. Bos
hekelde de bonussen in de financiële sector die gericht waren op de korte
termijn. Er komt nu een vorm van toezicht van De Nederlandsche Bank op die
bonussen. Een concrete uitwerking ontbreekt nog. Daardoor is het gevaar groot
dat het door de sterke lobby van de financiële sector vooral business as usual
blijft.

Het merkwaardige is dat Bos alleen van de bonussen in de financiële sector de
scherpe kantjes wil afhalen. De bonussencultuur was de belangrijkste reden voor
de exploderende topsalarissen. De bonussen geven ook een perverse prikkel aan
bestuurders om de aandeelhouderwaarde op korte termijn te maximaliseren.
Beperking van investeringen, bijvoorbeeld in onderzoek en ontwikkeling, is goed
voor de winst op korte termijn. Overnames waarbij bedrijven als ABN Amro
gesloopt werden, zijn een teken van falende bestuurders. Maar zij werden er door
de bonussen stinkend rijk van. Daarom wil de SP de bonussen ook buiten de
financiële sector aanpakken. Maar ze kreeg er nooit politieke steun voor.

De bonussen zijn één onderdeel van het falen van het graaikapitalisme. Het
andere is de doorgeschoten macht van de aandeelhouders. Aandelen veranderen
gemiddeld binnen één jaar van eigenaar. Aandeelhouders zijn niet gericht op de
lange termijn. Het is de reden dat de Europese variant van het kapitalisme, het
Rijnlandse model superieur is aan het Angelsaksische aandeelhouderskapitalisme.

Maar ook in Nederland werd de aandeelhoudersmacht in 2004 door de wijziging van
de structuurwet radicaal uitgebreid. De PvdA, toen in de oppositie, stemde onder
leiding van Bos vóór deze uitbreiding van de aandeelhoudersmacht. De opkomst van
private equity en hedgefondsen in Nederland, exponenten van het
aandeelhouderskapitalisme, wordt mede hierdoor verklaard. Het diep in de
schulden steken van overgenomen bedrijven om de opbrengst aan aandeelhouders uit
te keren, heeft terecht tot de benaming 'sprinkhanen' geleid. Bos verdedigde
deze agressieve aandeelhouders. Hij heeft wel de mond vol van het Rijnlandse
model, maar weigert de macht van de aandeelhouders fundamenteel in te perken.
Dat moet juist een van de lessen zijn van deze crisis.

Bos toont zich een niet onverdienstelijk crisismanager. Daarvoor komt hem
terecht lof toe. Maar de crisis noodzaakt ons ook de economie fundamenteel te
hervormen. Herman Wijffels heeft gelijk dat dit het einde van het
fundamentalistisch kapitalisme moet zijn (Voorpagina, 27 september). Dit
fundamentalisme moet ook in Nederland worden opgeruimd. Bos zal daarvoor over
zijn eigen schaduw moeten heenspringen. Een nascholing in Beetsterzwaag en een
parlementaire enquête lijken mij een mooi begin.

LOAD-DATE: October 14, 2008

LANGUAGE: DUTCH; NEDERLANDS

NOTES: Ewout Irrgang is Tweede Kamerlid voor de SP.; xxx; xxx; xxx

GRAPHIC: 15FOirgang_ph01

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              33 of 161 DOCUMENTS



                                 de Volkskrant

                                October 14, 2008
                                    dinsdag

Beurs schiet omhoog na garanties overheden;
Reddingsplan lijkt koersval te stuiten

SECTION: VOORPAGINA; Blz. 1

LENGTH: 437 woorden

DATELINE: Amsterdam/Den Haag

SAMENVATTING:

Beurskoersen Europa en Amerika stijgen met meer dan 10procent.

Nederland: 200 miljard euro.

'Wij beschermen burgers.'

VOLLEDIGE TEKST:

Amsterdam/Den Haag De koersval op de internationale aandelenbeurzen lijkt
gestuit na de aankondiging van het Europese reddingsplan voor de financiële
sector. De koersen stegen maandag sterk, op de Europese beurzen met ruim
10procent. In de Verenigde Staten stegen de aandelen ruim 11procent in waarde.

Premier Balkenende maakte maandagavond bekend dat Nederland als onderdeel van
het reddingsplan voor 200miljard euro garant staat voor leningen die banken aan
elkaar verstrekken.

'Dit gaat absoluut een bijdrage leveren aan het weer op stoom komen van de
bankensector', aldus de minister-president. Nederland reserveerde donderdag al
20miljard aan noodkapitaal om de balansen van banken op peil te houden.

Ook andere Europese landen maakten, in navolging van Groot-Brittannië dat voor
450miljard aan leningen garant staat, veel geld vrij voor de banken. Duitsland
staat voor 400miljard garant, Frankrijk voor 320miljard.

De Europese leiders beklemtoonden daarbij dat zij de maatregelen vooral treffen
voor de burgers. De Duitse Bondskanselier Merkel: 'Het doel is de bescherming
van burgers, niet van banken.' Van een ineenstorting van het financiële systeem
zou volgens de Franse president Sarkozy vooral de gewone burger het slachtoffer
zijn.

Omdat banken twijfelen aan elkaars kredietwaardigheid, durven ze vrijwel geen
geld meer aan elkaar uit te lenen. Dat probleem kan er vervolgens toe leiden dat
ook 'gewone' bedrijven geen kredieten meer krijgen voor hun lopende
activiteiten, met alle risico's voor het alledaagse economische verkeer van
dien.

Volgens Balkenende is de garantstelling beschikbaar voor 'gezonde banken'. De
200miljard komt uit de algemene middelen van de begroting. Het is nog
onduidelijk of banken hiervan daadwerkelijk gebruik gaan maken en voor welk
bedrag dat dan zou zijn. De hele rijksbegroting voor 2009 bedraagt 182miljard
euro.

Daarnaast heeft de Nederlandse staat al eerder 16,8 miljard uitgetrokken voor de
nationalisatie van Fortis Bank Nederland en ABN Amro Nederland. Tot dusverre is
de 16,8 miljard het enige bedrag dat de regering ook daadwerkelijk heeft
uitgegeven. Met de nationalisatie en met de garantie van spaartegoeden grijpt de
overheid nu zeer diep in bij het bankwezen.

De Britse premier Gordon Brown riep wereldleiders maandag op voor een nieuwe
Bretton Woods-conferentie, waarmee in 1944 het financiële systeem werd
vernieuwd. Brown speculeerde over omvorming van het Internationaal Monetair
Fonds (IMF) tot een wereldwijde centrale bank.

LOAD-DATE: October 13, 2008

LANGUAGE: DUTCH; NEDERLANDS

GRAPHIC: 14vpbeurs_ph01, Blije gezichten op de beurzen (van linksboven met de
klok mee) in New York, Manilla, Koeweit en Frankfurt., Foto's EPA, AP, Reuters
14vpbeurs_ph02
14vpbeurs_ph03
14vpbeurs_ph04

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              34 of 161 DOCUMENTS



                                 de Volkskrant

                                October 11, 2008
                                    zaterdag

Crisis staat in Zwarte Week ineens op de stoep;
Week 41

SECTION: ECONOMIE; Blz. 15

LENGTH: 338 woorden

DATELINE: AMSTERDAM


AMSTERDAM Dit was de week dat de kredietcrisis voor Nederlanders ineens heel
tastbaar werd. Lange tijd was het een vaag monster, waar iedereen heel
opgewonden over deed, maar waar je als gewone Nederlander toch weinig last van
had. Maar deze week nam dat monster ineens een grote hap uit het Nederlandse
spaartegoed.

De 120 duizend klanten van Icesave, een IJslandse internetspaarbank, konden
dinsdagochtend niet meer bij hun geld. 1,6 miljard euro was in een klap
verdwenen. Toen iedereen van de verwarring bekomen was, bleek ook nog eens dat
net deze spaarbank zijn garantieregeling niet goed op orde had.

De eerste 20 duizend euro zou door de IJslandse Centrale Bank moeten worden
betaald. En daar zit een probleem, want IJsland balanceert al enige tijd op het
randje van het bankroet. De IJslandse Centrale Bank heeft al zijn euro's nodig
om het land van de ondergang te redden.

De Nederlandse spaarders waren niet de enigen. Ook 300 duizend Britse spaarders
waren hun geld kwijt. In plaats dat IJsland zijn nederige excuses aanbood en
beloofde dat het er alles aan zou doen om het geld terug te storten, slaakte de
president van de Centrale Bank direct oorlogszuchtige taal uit. Groot-Brittannië
en Nederland moesten het maar lekker zelf oplossen, vond hij, tot woede van de
Britse en Nederlandse regering.

Groot-Brittannië deed donderdag zelfs een beroep op de anti-terrorismewetgeving
om beslag te kunnen leggen op de IJslandse tegoeden. Wouter Bos stuurde vrijdag
een keurige delegatie naar Reykjavik om te onderzoeken of er echt helemaal niets
meer te halen valt.

Was er vorige week nog alleen sprake van een Zwarte Maandag, deze week was er
sprake van een Zwarte Maandag, een Zwarte Woensdag en een Zwarte Vrijdag -
althans in Amsterdam. In de VS was sprake van een Zwarte Donderdag. Nieuwe
reddingsoperaties in Groot-Brittannië, Nederland, Canada, Japan - ja, waar niet
eigenlijk? - hadden weinig effect. Ook een gezamenlijke renteverlaging van alle
Centrale Banken stuurde de koersen alleen maar verder omlaag.

Pieter Klok

LOAD-DATE: October 10, 2008

LANGUAGE: DUTCH; NEDERLANDS

GRAPHIC: EC week landsbanki 111008

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              35 of 161 DOCUMENTS



                                 de Volkskrant

                                October 11, 2008

Erwin Olaf

BYLINE: tekst Steffie Kouters fotografie Rineke Dijkstra

SECTION: MAGAZINE; Blz. 12

LENGTH: 2860 woorden

SAMENVATTING:

Fotograaf Erwin Olaf (49) komt niet uit 'artistieke kringen' en ontbeert een
kunstopleiding. Zijn werk - eerst broeierige, barokke portretten, en nu subtiel,
melancholisch - is succesvol. Maar hij hangt niet in het Stedelijk. Dat steekt.
'Ze weten niet wat ze missen.'

VOLLEDIGE TEKST:

De grote onrust van vroeger is voorbij. Zat hij 's avonds thuis maar op en neer
te schuiven op die bank: 'Ik ga niet uit, hoor. Nee, ik ga niet uit. Nee nee
nee. Ik kán niet uit.' Tot een uur of elf, dan nam het innerlijke duiveltje
resoluut het heft in handen: 'Waar moeten we nu weer eens naartoe?' De drank, de
drugs, de hasj, het tarten van het leven - Erwin Olaf had het nodig, dacht hij,
om inspiratie op te doen voor zijn foto's.

Tegenwoordig schijn je net zoveel inspiratie te halen uit een safari met je
moeder. 'Ik ben nu twee keer met haar op safari geweest. Da's meer om mijn
moeder uit te laten, hoor. En de laatste keer hebben we gezegd: 'Dit doen we
niet meer, dit is zo zwaar.' Afgelopen jaar had ik een pittige geboekt, in
Tanzania, nog een graadje zwaarder dan Kenia. Met een ballonvaart en zo. Goeie
hotels hoor, maar wel elke dag zeven uur in zo'n jeep. Naast je moeder van 75.'

Gierende lach. In een adem door, ineens serieus: 'Die leegte zoek ik. Je zit
voor zo'n tent, kijkt naar de Kilimanjaro terwijl je moeder wat zit te kwebbelen
en dan loopt er een giraf langs. Je wordt je ervan bewust dat er ook iets anders
is in het leven. Juist iets heel anders. Van een grote schoonheid.' Zijn mobiele
telefoon gaat. 'Oké', antwoordt hij in een Engelstalig gesprek. 'Ik moest streng
voor je zijn.' Hij hangt op. 'Roem...', verzucht hij. 'Sommige mensen gaan je
als een portemonneetje zien. Daar ga ik nu korte metten mee maken. Vandaag heb
ik gezegd: 'Iedereen die geld wil lenen, moet een mail sturen naar de studio en
dan wordt er gereageerd binnen een redelijke termijn. 'Deze jongen leende out of
the blue 500 euro. Ongehoord, als je dan niet op tijd terugbetaalt. 500 euro
willen omdat je geen zin hebt achter op de vuilniswagen te staan. Ja, daarmee
kun je het toch ook verdienen?'

Zo'n opvatting - kreeg je die van huis uit mee?

'Ik vind dat soort beroepen gewoon goede beroepen. Iemand die timmert of de
straten schoonspuit. Ik vind mijn werk ook helemaal niet belangrijker. Dat kan
zo gemist worden. Vuilnismannen niet. Ik zit in de entertainmentindustrie. Mijn
moeder heeft wel eens gezegd: 'Je hebt het verdiend.' Hoezo heb ik het verdiend?
Die Colombiaanse mijnwerker heeft het ook verdiend, maar die woont nog steeds in
een hut.'

Op de achtergrond klinkt het gebeier van de Westertoren. Vanaf zijn balkon heeft
hij een van de mooiste uitzichten van Amsterdam. 'Hoe laat is het? Hoe linkser
de krant, hoe langer je aan ze gebakken bent, hè. Ha! Schrijf gewoon op: 'Hij
verdient zich een slag in de rondte, is heel zelfverzekerd en neukt zich suf. En
o ja: die laatste paar foto's heeft-ie uit berekening gemaakt. Daarvoor heeft-ie
gewoon een paar dunne wijven ingehuurd.' Ben je in anderhalve kolom klaar.
Zonder al te veel gepsychologiseer.' Hij schiet in zijn gierende lach. Meteen
weer serieus: 'Ik vind dat er veel wordt gepsychologiseerd. Je kunt ook gewoon
dingen doen omdat je ze zo mooi en leuk vindt - je intuïtie volgen.'

Tot half januari 2009 is er een grote tentoonstelling van Olafs foto's en
videowerken in het Fotomuseum Den Haag. Zijn nieuwste serie Fall is er te zien,
naast Rain, Hope en Grief, iets oudere, maar sterk verwante series. Alom
geprezen, subtiel, melancholisch werk van modellen die hun ogen half dicht
hebben, en in zichzelf verzonken mensen in jaren-zestiginterieurs. Totaal anders
dan de broeierige barok waarmee hij bekend werd, zoals Chessmen: menselijke
schaakstukken, gewikkeld in touw, met veel uitpuilend vlees.

De foto's die je tegenwoordig maakt, ontroeren - eigenlijk voor het eerst. 'Veel
oudere foto's zijn stoppers. Van die beelden waar je langs fietst en dan ineens
remt: wat zie ik nóú? Het werk dat ik nu maak hoeft je niet gelijk bij de kloten
te pakken. Maar het moet wel emotioneren.'

Hoe komt het, dat je nu wel emotioneert? 'Omdat ik schijt aan de boel heb
gekregen, denk ik. Heel lang is er die twijfel geweest. Nu weet ik dat ik kan
fotograferen, nu durf ik emotie toe te laten. Dat is misschien de kern van het
verhaal. Eigenlijk is dat een beetje gekomen door mijn longemfyseem - maar daar
wil ik niet zo lang over praten.'

In 1996 werd de longziekte COPD geconstateerd bij Erwin Olaf Springveld (zijn
volledige naam). Een combinatie van erfelijke aanleg en enthousiast roken en
blowen. Het AMC schatte dat hij niet ouder dan 60 zou worden. Intussen heeft een
Leidse specialist hem er nog tien jaar 'bijgegeven', mits hij gezond leeft, en
sport.

'Ik besef wel dat mijn ziekte mediamiek gezien interessant is. Iemand met succes
die wat heeft - daar houwen wij van, zal ik maar zeggen. Als ik erover vertel,
lijkt het net een verkoopargument, van mijn eigen imago.

'Er zijn veel zieligdere mensen met veel vervelendere dingen. En er zijn zo veel
ongelukken in kleine hoekjes. Laatst hoorde ik over een ontzettend leuk wijf,
een beeldige vrouw, prachtige carrière voor de boeg, die zich tijdens een
feestje op het dakterras verstapt en naar beneden kukelt. Dwarslaesie.'

Maar door je ziekte werd je zekerder in je werk? 'Je conditie gaat langzaam
achteruit en dan word je er toch erg mee geconfronteerd. Je merkt het als je de
trap op loopt, tegen de wind in fietst. Dan ga je nadenken: wat wil ik allemaal
nog? Geweldig, je moet elke dag afwegingen maken. Eruit halen wat erin zit. En
dat bedoel ik niet in de zin van heftig leven. Integendeel. Juist zeggen: 'Ik ga
heel rustig werk maken. Ik mag doen wat ik wil.' Je wordt zachter.

Het is raar en complex en dubbel, maar er is iets van me afgevallen.' Meteen
daarop: 'Soms sta ik in mijn blote reet voor de spiegel en denk: nou, ik heb
toch niks te klagen. Mijn haargrens trekt op, maar verder zit ik nog steeds op
hetzelfde gewicht. Ja, ik heb mijn tanden voor 60 dollar laten bleken, in een
Amerikaanse mall, maar dat heb jij ook laten doen.'

Nee. 'Dan wil ik jouw lippenstift!'

Zowel je oudere als je nieuwste foto's hebben één overeenkomst: er zit iets
eenzaams in. 'Ja.

Ja. Mijn moeder zei een keertje: 'Zit ik thuis op de bank en dan wil ik naar
huis.' Heavy, hè? Het is een zinnetje dat ik niet kan uitleggen, maar zo'n
alleen gevoel, dat heb ik ook weleens. Ik zit thuis op de bank en ik wil naar
huis.

'Toen ik jong was, kon ik me al zo verlaten voelen. Het buitenbeentje, in
Hoevelaken. Dan moest je buitenspelen van je moeder en was iedereen aan het
rolschaatsen en stond ik aan de overkant van de stoep aan een hulstblaadje te
voelen. Op mijn 8ste las ik de krant. Ik had een uittredende blik op de wereld.
Alsof ik een stapje naar achteren deed.'

Hoe keek je naar anderen? 'Ik weet dat ik vaak standjes kreeg, vanwege mijn
gekijk. Dan zei ik: 'Wat heeft die tante dikke enkels.' Of: 'Wat is er met hem
aan de hand?' Ik merkte de dingen op waarover je niet hoorde te praten.'

Je hebt vaak mensen gefotografeerd met een vlekje. Zoals Paul de Leeuw
mongooltjes in zijn programma heeft en bejaarden de Kamasutra laat voordoen.
'Grappig dat je dat zegt. Afgelopen zaterdag zat ik naar zijn show te kijken en
toen dacht ik: ja, er zit toch wel een lijntje tussen ons. Hij heeft het ook: de
ontroering over het gewone. Want het is niet abnormaal wat hij laat zien.
Abnormaal zijn de modellen op de billboards. Paul de Leeuw toont de samenleving:
een samenraapsel van allemaal mensen met hun ongebruikelijke uiterlijk en hun
eigen rarigheden. Hij werd in het programma achtervolgd door een verstandelijk
gehandicapt meisje. Paul riep: 'Ik heb nu eenmaal iets met verstandelijk
gehandicapten.' Dat herken ik.'

Is dat ook omdat je homo bent? Kom het doordat je weet hoe het is om anders te
worden bekeken? 'Ik heb voelsprieten ontwikkeld voor het afwijkende. Althans:
voor wat als afwijkend wordt beschouwd.'

Vrijheid voor iedereen, straalt je werk uit. Meteen: 'Ja, dat is waar het om
draait. 'Waar ik me ontzettend aan erger in de beeldendekunstfotografie is dat
áls er dan een dikkerdje is geportretteerd, je de afdruk van een pantykousje op
haar been ziet. Het moet allemaal net te bleek. Vooral negatief. Mongolen werden
altijd van bovenaf gefotografeerd, wat een kleinerend effect geeft. 'Ik gaf een
podium aan het afwijkende, of het nu dikke vrouwen waren, verstandelijk
gehandicapten of mensen met één been. Altijd zette ik er een mooi lichtje op, en
fotografeerde ik een beetje van onderaf. Omdat dat er net even heroïscher
uitziet.'

Over die wereld van de kunstfotografie: je manager vertelde dat je er moeite mee
hebt dat je nooit in het Stedelijk Museum hebt gehangen. 'Mijn werk heeft er wel
eens gehangen, maar het Stedelijk heeft al achttien jaar niets meer van me
aangekocht. Ach, ze weten niet wat ze missen. Maar, ja, het steekt wel. Je wilt
altijd het hoogste. Het Stedelijk in Amsterdam, het Moma in New York. 'Je blijft
lang merken dat je lower middle-class bent. Ik kom niet uit de hogere,
artistieke kringen. Mijn vader had een eigen zaak, in kantoormeubilair. Ik heb
de School voor de Journalistiek gedaan - geen kunstacademie. Die combinatie van
afkomst en opleiding maakt dat je toch iets mist, wil je in die kunstwereld
komen. Als je de Rietveld Academie heb gedaan, zit je veel sneller in circuits,
ben je meteen Kunst. 'Hij maakt geen kunst', dat oordeel heeft me lang
achtervolgd. Hier en daar hoor ik dat stemmetje soms nog. Ze kunnen een knal
voor hun harsens krijgen.'

Je vindt het vervelend. 'Erg vervelend. Ik heb altijd gedacht dat je als
kunstenaar de drive moet hebben om de wereld te laten zien wat jou bezighoudt.
Ik legde mijn ziel op tafel en er werd gezegd: 'Ja, maar het is het toch niet
helemaal.' Als ik keek naar wat wel officieel kunst was, dacht ik vaak: je bent
met een façade bezig - gewoon poen aan het maken. Iemand heeft in 1999 een
succesvol trucje gedaan en de galerie zegt telkens: 'Doe het nog een keer.'
Daarom zie je zo vaak van die kunstenaars die zich heel monomaan hebben
ontwikkeld. Maar het economische aspect wordt altijd verdoezeld, in de beeldende
kunst.'

Even later, bozig: 'Een curator van het Stedelijk, Martijn van Nieuwenhuyzen,
heeft een keer in een dronken bui mijn trainingsbroek van mijn kont getrokken,
in de kroeg. Vanuit pure minachting voor mijn werk. Het enige contact wat ik in
al die jaren met hem heb gehad. Dat soort ambtenaren zit wel 25 jaar op dezelfde
plek. Als keizers op hun troon. Wie zijn zíj, eigenlijk?'

Dan word je toch woedend, in zo'n kroeg? 'Ach. Ik dacht: dronken tor, altijd
bezopen. Hij hangt die Duitse Wolfgang Tillmans op, veeg-me-reet-af-fotografie.
Een glas rode wijn en een glas water gefotografeerd op een restauranttafeltje.
Daar moeten we dan met zijn allen naar kijken? Wat wil die meneer vertellen?
Maar dat blijft dus maar hoge kunst. Die conservatoren en curatoren hebben
Tillmans tien jaar geleden voor veel geld aangekocht en kunnen dus nu niet
zeggen: 'Ik heb een miskoop gedaan.' Die blijven roepen: 'Het is fantastisch.'
Nou: ze hebben een foutje gemaakt.'

Het foutje is dat er te weinig van jou is aangekocht?

'Vind ik wel een enorme fout. Ja zeg, dat vind je toch altijd van je eigen werk?
Pfffff: het komt wel. En als het niet komt, heb ik pech.'

Intussen heb je enorm succes - ook internationaal gezien. 'Ja. Ik zit nu op een
top, maar er volgt vast wel een dip.'

Je maakt je er geen zorgen over? 'Vreemd hè. Maar dat komt ook omdat ik zo
duidelijk incalculeer dat het fout zal gaan. Het is toch ook raar dat het zo
goed gaat?'

Hij werkt er enorm hard voor, vertelde je manager. 'Ik werk best hard, ja.'

Dan: 'Als ze me vlak voor mijn dood vragen wat het beste is dat ik heb gedaan in
mijn leven, zeg ik: 'Stoppen met roken.' En met blowen. Het gevaar van dat
blowen heb ik altijd zwaar onderschat. Daarmee onderdruk je allerlei emoties,
die er allemaal uitkomen op het moment dat je niet blowt. Ik stond soms om drie
uur 's middags al met een joint in mijn handen.

Gelukkig is het bij mij niet echt misgegaan, door die enorme werkenergie. De
telefoon ging altijd. En ik heb een bepaald soort arbeidsmoraal, vanuit mijn
jeugd. Ik heb even een uitkering gehad, nou, dat vonden mijn ouders zo'n beetje
het ergste wat ik kon doen.'

Een ouderwets gezin. 'Ja. Maar mijn ouders, mijn vader is inmiddels overleden,
waren wel hartstikke geëmancipeerd. Ze hebben mijn eerste camera betaald. In
1993 stond er een mooie recensie over me in de NRC. Naast een portret van mezelf
met een stijve lul in een rokje. Maar mijn moeder las het stuk wél, staand aan
tafel, met haar duim op dat rokje. 'Ik ben dol op burgerlijke mensen, met moraal
en plichtsbesef. Die hard werken. Maar wel open minded zijn. Zo hoop ik ook te
zijn.'

Je schijnt geen mensen te kunnen kwetsen - een lastige eigenschap voor jezelf.
'Ik kan goed ruzie maken, maar eh: op het verkeerde moment. Ik grijp niet op
tijd in.'

Hoe komt dat? 'Allemaal gemakzucht. De confrontatie aangaan = complicatie. En
dan denk ik: nu effe niet.' Vermoeid wegwuifgebaar.

Dan: 'Totdat het echt niet anders kan. Dan denk ik: 'Ik ga geen ruziemaken, ik
ga geen ruziemaken, géén ruziemaken en zit ik ineens wham, tegen het plafond. Ik
kan enorm schreeuwen, erg vilein zijn. Na vijf minuten stort ik in, en ben ik
helemaal moe en leeg en op. De schreeuw staat in geen enkele verhouding tot wat
er is gebeurd. Sommige mensen zijn voor rest van hun leven op me afgeknapt. 'Ik
ben een vrij sterke persoonlijkheid, vrij overheersend. Vroeger lulde ik al bij
het begin van het tuinpad, vertelde mijn moeder. Begon ik al bij het hekje met
een heel verhaal wat er die dag allemaal was gebeurd.'

Hij was 23 jaar met Teun - en daarnaast 10 jaar lang met Alandus. Toen volgde
Ivo, 3 jaar lang. Sinds de zomer is Erwin Olaf alleen. 'Ik hou ook wel van
gepaste eenzaamheid hoor. Ik heb altijd alleen gewoond - ik zou niet zo gauw
zomaar kunnen samenwonen.

Dit is een éénpersoonshuishouden.'

'Ik was 19 toen ik Teun leerde kennen, hij was 28. Echte liefde. Ik ga niet op
de bank zitten bij iemand met wie ik me half zit te vervelen. Een relatie van
vrijheid-blijheid. Het was de laatste grote staart van de seksuele revolutie, in
1977, 1978. Die was langzaam naar beneden gesijpeld, naar het gewone volk - wij
dus. We hadden best wel een ruzierelatie, ja joh: veel te open.

'Nu loop ik tegen de 50 en besef ik pas dat een relatie niet zo vrij hoeft te
zijn. Het opgeven van die vrijheid kan ook iets leuks betekenen. Want je krijgt
er veel voor terug.'

Wat bedoel je precies met vrijheid? 'Seksuele vrijheid, voornamelijk.'

Dat ben je op een gegeven moment toch ook zat, met al die verschillende kerels?
De lach: 'Is dat zo? Nou, ik vind ze soms wel spannend. Maar ik zou het niet erg
meer vinden iets in te binden in een relatie.

Hoewel: het is een énorme bevestiging, ha!'

Later: 'Ik ben niet zo onzeker hoor, maar in je werk kan onzekerheid ook een
drijfveer zijn. Stel dat je zegt: 'Nu is het af.' Dan maak ik niks meer. Daar
ben ik juist het allerbangst voor. Grief is een erg gevaarlijke serie. Die komt
dicht bij mijn tevredenheidsniveau. En er moet nog iets gebeuren.'

Want de tijd die je nog hebt-- Hij onderbreekt: 'De aankomende jaren wil ik
gebruiken om nog wat preciezer te gaan werken, nog wat ouwemanneriger. Ik wil
geen bullshit meer. Zo'n ziekte is een goeie stok achter de deur.'

De eeuwige optimist. 'Anders lul je jezelf zo de grond in. Straks zien de mensen
je alleen nog maar als een grote longblaas. Ik heb dat emfyseem natuurlijk ook
deels aan mijn eigen gerook te wijten. En ik schiet er niks mee op als ik er
maar over blijf nadenken. De beloning is groot als ik goed en gezond leef. 'Ik
erger me ook, in ziekenhuizen. 'Niet zo slapzakkerig erbij gaan zitten', denk
ik, als ik zo'n wachtkamer rondkijk. Daar heb ik mijn eigen theorie over. De
meeste mensen zijn nooit een ster geweest. Opeens, in het ziekenhuis, ben je een
ster. Iedereen kijkt naar je, is met je bezig. Maar je moet meedokteren,
meedenken. Het is jouw lichaam, jouw leven.'

Denk je na, over de dood? 'Het is niet zo dat je op je 70ste, paf, omvalt.
Eigenlijk ben je een langzaam leeglopende ballon. Ik ga hier niet door het huis
scharrelen, met een fles op mijn rug en een lange slang eraan. Dus tuurlijk denk
ik weleens: hoe zal ik dat aanpakken? Maar dat is iets voor de langere termijn.
En ik ga niet vóór mijn moeder. Niks zo erg voor een ouder als een kind
verliezen. 'Ach, wat zitten we hier te theoretiseren. Een van mijn beste
vrienden, een jongen die heroïnejunk is geweest, heeft ook emfyseem, twintig
keer erger dan ik. Dat is zo'n gezellige man. Hij moet de hele tijd recupereren,
heet dat dan. Dus we recupereren wat af, met zijn tweeën, in dat karretje van
hem. Dan denk ik: 'Als hij zo vrolijk blijft, waarom zou ik dat straks dan ook
niet blijven?'

De dag na het interview belt hij om iets te verduidelijken. Met zelfspot vertelt
hij even over de manier waarop er wordt gesproken over zijn laatste fotoseries.
'Dat het zo esthetisch is allemaal hè. Zo voorzichtig en mooi. Echt, ik moet
nodig weer wat naakten gaan doen - het stof moet eraf.'

Hoogste tijd voor een paar beavershots. 'Ja schat, ik heb nu je telefoonnummer!'

LOAD-DATE: October 23, 2008

LANGUAGE: DUTCH; NEDERLANDS

NOTES: cv; Erwin Olaf Springveld; geboren; 2 juni 1959, in Hilversum;
burgerlijke staat; ongehuwd; opleiding; 1981 School voor de Journalistiek,;
Utrecht; werk; 1982 Zelfstandig fotograaf; Hans van Manen helpt hem; bij het
opzetten van een; eigen studio; 1983 eerste expositie; 1994, 1995
tentoonstellingen; in Parijs, Frankfurt,; Rome, Sydney en Melbourne; 2003
overzichtstentoonstelling; Silver in Groninger; Museum; 2008 tentoonstelling
Rain; Hope Grief Fall in Fotomuseum; Den Haag; Erwin Olaf heeft veel
(bekroonde); reclame-fotogra-; fie gedaan voor bedrijven als Diesel, Heineken,
Nokia, Lee jeans en Lavazza

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              36 of 161 DOCUMENTS



                                 de Volkskrant

                                October 10, 2008
                                    vrijdag

Even leider zijn van een Chinees schaakleger

BYLINE: Hans Moleman

SECTION: SPORT; Blz. 19

LENGTH: 662 woorden

DATELINE: shanghai

SAMENVATTING:

Bij de World Mind Games die in Peking de aandacht trekken blinken de Chinezen
vooral uit in Xiangqi, het 'olifantschaak'.

VOLLEDIGE TEKST:

shanghai Een park in Shanghai, op een wat winderige oktobermiddag. Twee mannen
van in de zestig nemen plaats op een bankje, zetten een schaakbord tussen zich
in en beginnen te spelen. Het zijn snelle spelletjes die binnen een kwartier
gedaan zijn. Sigaretje erbij, even de benen strekken, en nog een keer.

Als een derde man er nieuwsgierig bij komt staan en ongevraagd aanwijzigingen
begint te geven, wijzen de twee hem meteen terecht: 'Echte heren bemoeien zich
niet met het spel, als ze toeschouwer zijn'.

Het lijkt op een gewoon schaakspel, maar het is toch net anders. 'Dit is
Xiangqi', verklaart de ene speler. 'Het schaakspel met de olifant. Ik heb het
geleerd van mijn vader en zijn vrienden. Het is interessant om te doen, je voelt
je als speler een beetje de grote generaal die met wijsheid moet strijden om de
veiligheid en de toekomst van het land te verdedigen'.

Xiangqi is een van de spelsoorten die deze week op de World Mind Sport Games in
Peking wordt beoefend. Daarnaast staan ook de in het westen meer vertrouwde
denksportdisciplines bridge, dammen, go en 'westers' schaken op het programma.
Het Internationale Conventiecentrum van de Chinese hoofdstad herbergt gedurende
twee weken in totaal zo'n drieduizend spelers uit 143 landen die naar 35 titels
dingen.

Bij de Chinese schaakvariant is vijf keer goud te winnen, en de Chinese speler
Wang Yang won er maandag meteen het eerste goud voor zijn land. Hij versloeg
Nguyen Vu Quan uit Vietnam in de finale van het snelschaak. De 24-jarige Wang,
die op zijn twaalfde met het Xiangqi begon, verloor geen enkele partij op weg
naar de medaille. Alleen tegen zijn landgenoot Jiang Chuan, die het zilver won,
werd het remise. Het brons was voor Zhao Ruquan uit Hongkong.

De Chinese dominantie in het 'olifantschaak', zoals de mannen in het park in
Shanghai hun tijdverdrijf noemen, is geen toeval. Xiangqi heeft een lange
geschiedenis in het keizerlijke China. Het spel zou al zeker 2500 jaar bestaan,
oorspronkelijk vooral als tijdverdrijf voor de adel en militaire officieren, in
de eeuwen dat China een amalgaam van staatjes was die elkaar naar het leven
stonden.

Volgens sommige bronnen werd het spel ooit speciaal ontworpen om de theorie te
oefenen van de echte veldslagen. In de loop der eeuwen evolueerde het in diverse
varianten, met verschillende aantallen stukken op het bord, en werd het ook
populair bij het gewone volk.

Xiangqi is als denksport in het moderne China niet populair. 'Ik heb het mijn
oom zien spelen, ik vind er zelf niets aan. Het is vooral een spel voor oude
mannen en liefhebbers', zegt een jonge vrouw.

China heeft de beste Xiangqi-spelers en de meeste grootmeesters, maar ook in
andere delen wordt het gespeeld. Aziatische landen zoals Vietnam en Maleisië
lopen hier voorop, maar in Engeland bestaat ook een UK Chinese Chess
Association, en in Duitsland en Nederland wordt het eveneens op bescheiden
schaal beoefend.

Het mooie van Xiangqi is de enorme macht die de Oostelijke Koning heeft, vindt
de Duitse speler Rene Gralla: 'Chinees schaak en westers schaak hebben nauwe
banden, als je kijkt naar de manier waarop de stukken over het bord kunnen
bewegen. Er is een grote uitzondering: het voorrecht dat de opperste leider van
het Chinese schaakleger heeft om dodelijke invloed uit te kunnen oefenen diep in
vijandelijk gebied, zonder dat hij zijn fort hoeft te verlaten'.

Ook in de reguliere schaakwereld spreekt China overigens een aardig woordje mee.
Zo liet de Chinese grootmeester Wang Yue deze zomer in Amsterdam zien dat hij
met zijn 21 jaar een talent is.

Een basis voor de opmars werd gelegd in 1975, toen China langzaam opkrabbelde
uit de chaos van de culturele revolutie. In die tijd lanceerde een Maleisische
zakenman van Chinese afkomst het project Grote Draak, een masterplan om China
een wereldkampioen schaken te bezorgen.

LOAD-DATE: October 10, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              37 of 161 DOCUMENTS



                                 de Volkskrant

                                October 9, 2008

SECTION: KUNST; Blz. 24-25

LENGTH: 3869 woorden


Beeldende kunst

Alkmaar, Stedelijk Museum (Canadaplein 1): Macht en mystiek, objecten uit
abdijen en kastelen uit de periode tussen 726 en 1573. Van 10 oktober t/m 6
april; di t/m vr 10-17u za zo 13-17u. Tel. 072-5110737
(www.stedelijkmuseumalkmaar.nl).

Amsterdam, Galerie Clement (Prinsengracht 843-845): beelden en werken op papier
en doek van Terry Thompson. Naast werk van Ton van Kints. Van 11 oktober t/m 8
november; wo t/m za 11-17.30u. Tel. 020-6251656 (www.galerie-clement.nl).

Amsterdam, Galerie Jos Art (KNSM-Laan 291): werk van kunstenaars (o.a. Adam
Colton, Dino Ruissen, Peter van Straaten, Peer Veneman e.a.) afkomstig uit het
Oostelijk Havengebied in Amsterdam. Ook in Studio Ertskade. Van 11 t/m 29
oktober; di t/m zo 11-17.30u. Tel. 020-4187003 (www.josart.nl).

Amsterdam, Galerie Akinci (Lijnbaansgracht 317): Vehbi Zumbul Zadi, werk van
Hadassah Emmerich. Van 11 oktober t/m 22 november; di t/m za 13-18u. Tel.
020-6380480 (www.akinci.nl).

Amsterdam, Galerie Roger Katwijk (Lange Leidsedwarsstraat 198-200): schilderijen
van Vincent Hamel en bronzen beelden van Bart Kelholt. Van 11 oktober t/m 8
november; wo t/m za 12-18u en eerste zo v/d maand 14-17u. Tel. 020-6273808
(www.galerierogerkatwijk.nl).

Amsterdam, Lumen Travo (Lijnbaansgracht 314): werk van Rini Hurkmans. Van 15
oktober t/m 15 november; wo t/m za 13-18u. Tel. 020-6270883 (www.lumentravo.nl).

Amsterdam, Galerie AdK (Prinsengracht 534): werk van Els ter Horst. Van 10
oktober t/m 2 november; wo t/m za en eerste zo v/d maand 12-17.30u. Tel.
020-3209242 (www.adkactuelekunst.nl).

Amsterdam, De Veemvloer (Van Diemenstraat 410): BAF!, afkorting voor Balkan Art
Fluxion en toont werk van kunstenaars van het westen van de Balkan.Van 10 t/m 26
oktober; wo t/m za 13-18u zo 14-17u. Tel. 020-6386894 (www.veemvloer.nl).

Amsterdam, Galerie Köhler Müller (Hazenstraat 11): My things, werk van Hong Hao.
Van 11 oktober t/m 21 november; do vr za 13-18u. (www.galeriekohlermuller.nl).

Amsterdam, Galerie Utrecht (Prinsengracht 572): schilderijen van Paul Delmée en
bronzen sculpturen van Wim van der Kant. Van 12 oktober t/m 16 november; ma t/m
za 10-18u zo 12-17u. Tel. 020-3206015 (www.galerieutrecht.nl).

Amsterdam, The Living Room (Fokke Simonszstraat 10): Things behind the sun, werk
van Isabella Werkhoven. Van 11 oktober t/m 19 november; wo t/m za 13-18u zo
14-17u. Tel. 020-6231547 (www.thelivingroomgallery.nl).

Amsterdam, Galerie van Wijngaarden Hakkens (Lijnbaansgracht 318): Pursuit of
happiness, schilderijen van Stella de Boo. Van 11 oktober t/m 15 november; wo
t/m za 13-18u. Tel. 020-6264970 (www.galerievanwijngaarden.nl).

Amsterdam, Witzenhausen (Hazenstraat 60): nieuw werk van Iris Roskam. Van 11
oktober t/m 8 november; wo t/m za 12-18u. Tel. 020-6449898
(www.vividwitzenhausen.com).

Amsterdam, Slewe Galerie (Kerkstraat 105a): werk van Jan Roeland. Van 11 oktober
t/m 8 november; di t/m za 13-18u eerste zo v/d maand 14-17u. Tel. 020-6257214
(www.slewe.nl).

Amsterdam, Metis NL (Lijnbaansgracht 316): Reflections, werk van Els Timmerman.
Van 11 oktober t/m 15 november; wo t/m za 13-18u. Tel. 020-6389863
(www.metis-nl.com).

Amsterdam, Galerie Grimm (Keizersgracht 82): The Anonymous Glance, werk van
Miguel Ybánez. Van 11 oktober t/m 15 november; di t/m za 13-18u. Tel.
020-4227227 (www.grimmfineart.com).

Apeldoorn, CODA (Vosselmanstraat 299): Het oog onzichtbaar, werk van Cees
Andriessen. Van 11 oktober t/m 11 januari. Geopend: di wo vr 10-17.30u do
10-20.30u za 10-17 zo 13-17u. Tel. 055-5268400 (www.coda-apeldoorn.nl).

Den Haag, Haags Historisch Museum (Korte Vijverberg 7): Oh, oh Den Haag,
stadsgezichten uit de 16de tot en met de 19de eeuw. Van 11 oktober t/m 10
januari; di t/m vr 11-17u, za en zo 12-17u. Tel. 070-3646940.

Den Haag, Galerie Ramakers (Toussaintkade 51): recente tekeningen van Arie de
Groot. Van 12 oktober t/m 9 november; wo t/m za 11-17u zo 13-17u. Tel.
070-3634308 (www.galerieramakers.nl).

Den Haag, Galerie Maurits van de Laar (Herderstraat 6): tekeningen van Robbie
Cornelissen en werk op papier van Ed Pien. van 11 oktober t/m 9 november; wo t/m
za 12-18u en laatste zo v/d maand 13-17u. Tel. 070-3640151
(www.galeriemauritsvandelaar.nl).

Enschede, Villa de Bank (Espoortstraat 182): schilderwerk van 1990 tot en met
2008 van Jan van Halen. Van 14 oktober t/m 14 november; di t/m zo 12-17u. Tel.
053-4315515.

Leiden, Rijksmuseum voor Volkenkunde (Steenstraat 1): Music in motion,
interactieve tentoonstelling langs de wereldsteden van de muziek brengt
verschillende muziekstijlen tot leven. Van 10 oktober t/m 23 augustus; di t/m zo
10-17u. Tel. 071-5168800 (www.rmv.nl).

Noord-Holland, Hoorn (De Boterhal), Purmerend (Museum Waterland), Schermerhorn
(Grote Kerk), Haarlem (De Vishal) en Bergen (Kunstenaarscentrum): Noord Holland
Biënnale 2008, manifestatie over het veranderende cultuurlandschap van
Noord-Holland in werk van vormgevers, architecten, beeldend kunstenaars en
fotografen in vijf tentoonstellingen. Van 12 oktober t/m 23 november.
www.nhverdwijnt.nl

Rotterdam, Witte de With (Witte de Withstraat 50): Rotterdam dialogues: The
Critics, symposium met lezingen, dialogen en paneldiscussies over de criticus,
de curator en de kunstenaar. Met Ingrid Commadeur, Tim Griffin, Andrew
Berardini, Simon Sheikh. Koen Kleijn e.a. Op 9, 10 en 11 oktober. www.wdw.nl.

Rotterdam, Cokkie Snoei (Mauritsweg 55): Han Solo, Gyz La Rivière met foto's,
objecten, installaties en een video over 'vallen en loslaten'. Van 12 oktober
t/m 9 november; do t/m zo 13-18u. Tel. 010-4129274 (www.cokkiesnoei.com).

Sittard, Museum Het Domein (Kapittelstraat 6): Eurotrash Brewery, multi-media
installatie van Arno Coenen dat zijn eigen bier brouwt en schenkt. Van 10 t/m 15
oktober; di t/m zo 11-17u. Tel. 046-4513460 (www.hetdomein.nl).

Sonnega, Galerie Smarius (Sonnegaweg 41): keramische sculpturen van Mirjam
Veldhuis. Van 12 oktober t/m 9 november; do t/m zo 13-18u. Tel. 0561-499566
(www.galeriesamrius.nl).

Staphorst, Galerie Hein Elferink (Kastanjelaan 5): tekeningen van Armando. Van 9
oktober t/m 8 november; vr 14-18 za 11-17u. Tel. 0522-242414
(www.heinelferink.nl).

Utrecht, Theater Kikker (Ganzenmarkt 14): De zondagschool: Health & Beauty,
'intellectueel variété' over mooi zijn en worden. Met Anneke Smelik (hoogleraar
Visuele Cultuur Radboud Universiteit Nijmegen), prof.dr. Peter Hollander
(hoogleraar Bewegingsfysiologie aan de Vrije Universiteit Amsterdam) bodybuilder
Debbie Keskin en kunstenaars Julika Rudelius en L.A. Raeven. Zondag om 14.30u.
Tel. 030-2944493 (www.impakt.nl)

Utrecht, galerie Quintessens (Nieuwegracht 53): Ravage, schilderijen, beelden,
tekeningen en keramiek van Clemens Rameckers en Arnold van Geuns. Van 15 oktober
t/m 20 november; wo t/m za 12-17u. Tel. 030-2322351 (www.galeriequintessens.nl).

Zeist, Slot Zeist: De kunst van het anders zien, beelden, schilderijen, keramiek
en foto's van blinde en slechtziende kunstenaars. Van 12 oktober t/m 2 november;
di t/m vr 11-17u za zo 13-17u. Tel. 030-6921704 (www.slotzeist.nl).

LOPENDE TENTOONSTELLINGEN

Amsterdam, Van Gogh Museum (Paulus Potterstraat 7): Vereniging Rembrandt,
125-jarig bestaan van De Vereniging Rembrandt wordt gevierd met 125 topstukken,
t/m 18 januari; Malevich, 17 schilderijen van de Russische kunstenaar, t/m 9
november; 'druksels' van Nicolaas Werkman (1882-1945) van 1920 t/m 1945, t/m 12
oktober; dagelijks 10-18u vr 10-22u. Tel. 020-5705252 (www.vangoghmuseum.nl).

Amsterdam, Stedelijk Museum (diverse locaties): De Bouwkeet on tour, onderdeel
van project 'Stedelijk in de Stad' waarbij het museum in bouwkeet door Amsterdm
toert met tentoonstellingen, performances, lezingen, workshops en spreekuren met
kunstenaars, t/m december 2009. Tel. 020-5732737. www.stedelijkindestad.nl

Amsterdam, De Nieuwe Kerk: Black is beautiful, 135 schilderijen, tekeningen en
manuscripten, van o.a. Rubens, Dumas, Rembrandt, Sluiters, Appel, Breitner en
Jordaens over 'de zwarte mens', t/m 26 oktober. Geopend: dagelijks 10-18u. Tel.
020-6386909 (www.nieuwekerk.nl).

Amsterdam, Hermitage Amsterdam (Nieuwe Herengracht 14): schilderijen van de
Duitser Caspar David Friedrich (1774-1840), t/m 18 januari. Geopend: dagelijks
10-17u. Tel. 020-5308751 (www.hermitage.nl).

Amsterdam, Planetart Medialab Artspace (Wibaustraat 150): activistische
videoclips van allochtoon-Nederlandse jongeren, onder wie Appa, Salah Edin,
Kempi, Kiddo Cee die rap gebruiken om hun stem te laten horen, t/m 18 oktober;
ma t/m vr 12-17u za 14-17u (www.planetart.nl/activistisch.htm).

Amsterdam, OBA (Oosterdokskade 143): Ruimte en beweging, werk van cursisten van
MK24, t/m 30 november; dagelijks 10-22u. Tel. 0900-2425468 (www.oba.nl).

Arnhem, Museum voor Moderne Kunst (Utrechtseweg 87): Over een jager, een meisje
en een wolf--, werk van Floor Adams, Tamara Muller, Navid Nuur, Lisa Vieten en
Rozemarijn Westerink geïnspireerd door het sprookje, t/m 11 januari; Het
Kauwgommeisje, kauwgomkunstwerk van Ineke Kaagman, t/m 31 december; magisch
realisme in werk van Fernhout, Hynckes, Ket, Koch, Mekkink, Willink,
Schuhmacher, t/m 5 januari; di t/m vr 10-17u; za zo 11-17u. Tel. 026-3512341
(www.mmkarnhem.nl).

Den Bosch, Stedelijk Museum (Magistratenlaan 100): The Lightning Testimonies,
werk van Amar Kanwar, t/m 16 november; It's a small world, sculpturen van
Richard Deacon, t/m 30 november; di do 13-21u wo vr t/m zo 13-17u. Tel.
073-6273680 (www.sm-s.nl).

Den Haag, Gemeentemuseum (Stadhouderslaan 41): Minimal is more, werken uit de
Minimal Art van Günther Förg, Frank Gerritz, Robert Ryman, Serge Spitzer e.a.,
t/m 25 januari; Blumenstilleben No. 193, ruimtelijke installatie van Anton
Henning, t/m 25 januari; Vader en zoon, verschillen en overeenkomsten in
schilderijen van Jozef en Isaac Israëls, t/m 8 februari; Verdwenen verhalen,
verbeelde werkelijkheid, recente monumentale schilderijen van Hughie O'Donoghue,
t/m 19 oktober; Smoking/ No Smoking, tekeningen, schilderijen, foto's en
gebruiksvoorwerpen rond thema roken, t/m 19 oktober; Les Nabis, werk van onder
meer Bonnard, Vuillard, Sérusier en Denis, t/m 30 november; Mondriaan, toont de
veranderlijke, wendbare kant van Mondriaan, naast werken van Toorop, Heemskerk
en Hart Nibbrig, t/m 26 oktober; di t/m zo 11-17u. Tel. 070-3381111
(www.gemeentemuseum.nl).

Den Haag, Antony Fokker Hangar (Binckhorstlaan 249): Arti08, kunstbeurs met 45
galeries en designstudio's, t/m 12 oktober. www.arti08.nl

Eindhoven, Van Abbemuseum (Bilderdijklaan 10): Heartland, kunst en cultuur van
de 'Heartlands' (het platteland tussen New Orleans tot Detroit) waaronder foto's
van Ernest C. Withers en muziek in Muziekcentrum Frits Philips. T/m 25 januari;
Yep, schilderijen, tekeningen, lino's en boeken door S.Lloyd Trumpstein en Ivo
van Leeuwen, t/m 31 oktober; Living Archive: Stars & Stripes Forever,
verduidelijkt met archiefmateriaal de rol van de Amerikaanse kunst in het
museum, t/m 9 maart; di t/m zo 11-17u do tot 21u. Tel. 040-2381000
(www.vanabbemuseum.nl).

Groningen, Groninger Museum (Museumeiland): Go China: met New World Order,
hedendaagse installatiekunst en fotografie uit China, t/m 23 november; keramiek
van Ai Weiwei, t/m 23 november; Tekens aan de wand, Chinees Nieuw Realisme en
Avant-garde in de jaren tachtig en negentig, t/m 26 oktober; di t/m zo 10-17u vr
tot 22u. Tel. 0900-8212132 (www.groningermuseum.nl).

Heerenveen, Museum Willem van Haren (Minckelersstraat 11): Ruimtelijkheden, werk
van Rienk R. Kruiderink, t/m 26 oktober; di t/m vr 11-17u za zo 13-17u. Tel.
053-623408 (www.willemvanharen.nl).

Laren, Singer Museum (Oude Drift 1): American impressionist - William H. Singer
Jr, schilderijen belichten kunstenaarschap van Singer, t/m 7 december; grafiek
van Aat Veldhoen, t/m 12 oktober; di t/m zo 11-17u. Tel. 035- 5393939
(www.singerlaren.nl).

Leiden, Rijksmuseum van Oudheden (Rapenburg 28): Iran in vogelvlucht, combineert
luchtopnamen van Iran met antiquiteiten uit dat land, t/m 8 maart; di t/m vr
10-17u za zo 12-17u. Tel. 071-5163163 (www.rmo.nl).

Maastricht, Bonnefantenmuseum (Avenue Céramique 250): BACA Laureaat 2008, werk
van winnaar van John Baldessari. Naast werk van jongere generatie, t/m 25
januari; Kunst op papier, selectie tekeningen, prenten en foto's, t/m 26
oktober; Prospect Park IV, muurschildering A Mon Seul Désir van Gijs Frieling,
t/m 25 januari; Reisebilder zwischen Leben und Tod, uitgebreide
collectiepresentatie van Roman Signer, t/m 18 januari; Palazzo, vroeg Italiaanse
kunst in Nederland (1900-1940), t/m 31 december 2011; di t/m zo 11-17u. Tel.
043-3290190 (www.bonnefanten.nl).

Middelburg, Zeeuws Museum (Abdij): Desire, collages, sculpturen en installaties
van Remy Jungerman. t/m 1 februari; di t/m zo 13-17u. Tel. 0118-653000
(www.zeeuwsmuseum.nl).

Otterlo, Kröller-Müller Museum (Houtkampweg 6): Kubus project, project
combineert muziek van componist Ton Bruynèl en sculptuur van beeldhouwer Carel
Visser, uit 1969-1971, t/m 4 januari; di t/m zo 10-17u. Tel. 0318-591241
(www.kmm.nl).

Rotterdam, Boijmans Van Beuningen (Museumpark 18-20): Still life with shells,
ruimtelijke installatie van de Iraanse kunstenaar Shirana Shahbazi, t/m 18
januari; Apollo, sculptuur van Olaf Nicolai, t/m 1 juni; Vooral geen principes,
overzicht met schilderijen van Charley Toorop (1891-1995), t/m 18 januari; Love
arises from the foam, sculpturen van botten en purschuim van Adam Colton, t/m 18
januari; Mirrored Years, vroege installaties, films en sculpturen uit de jaren
zestig en recent werk van de Japanse kunstenares Yayoi Kusama, t/m 19 oktober;
di t/m zo 11-17u. Tel. 010-4419400 (www.boijmans.nl).

Rotterdam, Schielandshuis (Korte Hoogstraat 31): Feyenoord 100 jaar, foto's en
attributen rond de groei en successen van voetbalclub en de wijk Feyenoord, t/m
19 oktober; di t/m vr 10-17u za zo 11-17u. Tel. 010-2434675
(www.schielandhuis.nl).

Schiedam, Stedelijk Museum (Hoogstraat 112): 60 jaar CoBrA: De kleur van de
vrijheid, werk van Cobra-leden, t/m 30 november; States of self, tekeningen,
foto's, animaties en ruimtelijk werk van 1990 tot heden van Karin Arink, t/m 12
oktober; di t/m zo 10-17u. Tel. 010-2463666 (www.stedelijkmuseumschiedam.nl).

Tilburg, De Pont (Wilhelminapark 1): Mapping out Paradise, schilderijen van Marc
Mulders en viltontwerpen van Claudy Jongstra, t/m 16 november; di t/m zo 11-17u.
Tel. 013-5438300 (www.depont.nl).

Utrecht, Centraal Museum (Nicolaaskerkhof 10): Allemaal engelen, engelen in
schilderijen, reclame, boekillustraties, religieuze kledij, zilverwerk, theater
en fotografie van Bill Viola, Erwin Olaf, Ferdinand Bol e.a., t/m 25 januari.
Zie ook www.allemaalengelen.nl; Rietvelds ranke ruimtedieren en andere creaturen
van de avant-garde, schilderijen en objecten geïnspireerd door het oude Egypte
en de vroege Middeleeuwen van De Stijl-kunstenaars, t/m 26 oktober; di t/m zo
11-17u. Tel. 030-2362362 (www.centraalmuseum.nl).

Venlo, Museum van Bommel van Dam (Deken van Oppensingel 6): Something and
something else, selectie aankopen (2003-2008) uit de kunstcollectie van Océ;
voorts The IKOB Collection, ruimtelijke werken, video, foto's, schilderijen en
tekeningen van Guillaume Bijl, The Cracking Art Group, Wolfgang Nestler, Maik en
Dirk Löbbert, Günther Förg, Yves Zurstrassen e.a.,t/m 3 januari; di t/m zo
11-17u. Tel. 077-3513457 (www.vanbommelvandam.nl).

Zwolle, Museum De Fundatie (Blijmarkt 20): schilderijen, tekeningen en collages
van Paul Citroen (1896-1983), t/m 11 januari; di t/m zo 11-17u. Tel. 0572-388188
(www.museumdefundatie.nl).

Vormgeving

Dordrecht, Intermezzo (Voorstraat 178): Prequels & Season'S Greetings, keramiek
van Bas van Beek en sieraden van Martine Viergever. Van 11 oktober t/m 2
november; wo t/m za 11-17u eerste zo v/d maand 13-17u. Tel. 078-6136307
(www.galerie-intermezzo.nl).

Eindhoven, MU (Emmasingel 20): MU10, viert haar tienjarig bestaan met symposium
over hedendaagse visuele cultuur met internetkunst, bloggen en vloggen naast
optredens van dj's Money Mark en Jimmy Edgar. Vrijdag 10 oktober van 14.30-2u.
Tel. 040-2961663 (www.mu.nl).

Haarlem, Frans Halsmuseum (Groot Heiligland 62): Een museum vol bloemen,
herfstboeketten in glazen vazen van ontwerper Bernard Heesen. Van 11 oktober t/m
2 november; Van 11 oktober t/m 2 november; di t/m za 11-17u zo 12-17u. Tel.
023-5115775 (www.franshalsmuseum.com).

Nijmegen, Galerie Marzee (Lage Markt 3): sieraden van Robert Baines, Okinari
Kurokawa en Ann Schmalwasser, naast sieraden van de Ravary-workshop Karel de
Grote Hogeschool in Antwerpen. Van 12 oktober t/m 10 december; di t/m vr 11-18u
za 11-17u. Tel. 024-3229670 (www.marzee.nl).

Rotterdam, VIVID vormgeving (William Boothlaan 17a): 80 20 100, viert met
honderd ontwerpen van Wim Crouwel zijn tachtigste verjaardag en het twintig
jarig bestaan van de Amsterdamse boekenwinkel Nijhof & Lee. Van 11 oktober t/m
23 november; di t/m zo 12-18u. Tel. 010-4136321 (www.vividvormgeving.nl).

LOPENDE TENTOONSTELLINGEN

Amsterdam, diverse locaties o.a. langs IJ-oevers (vertrek vanaf De Ruijterkade
153-157): ExperimentaDesign, designevenement t/m 2 november; wo t/m zo 11-18u.
(www.experimentadesign.nl).

Haarlem, ABC architectuurcentrum (Groot Heiligland 47): 40 meter
Design-expeditie, recente meubelontwerpen van Theo Beunen, t/m 26 oktober;
Geopend: di t/m za 12-17u zo 13-17u. Tel. 023-5340584
(www.architectuurhaarlem.nl).

Tilburg, galerie Kokon (Stationsstraat 38/40): werk van Michel Wieggers, t/m 8
november; wo t/m za 13-17u. Tel. 013-5436732 (www.galeriekokon.nl).

Fotografie

Edam, Jazzclub Mahogany Hall (Zeevangsdijk 7a): Chet Baker In Edam, foto's van
Paolo Gant waaronder een serie foto's van Chet Baker. Van 12 oktober t/m 30
november; tijdens concertavonden en elke zo 14-17u. Tel. 0299-621496
(www.mahoganyhall.nl).

Haarlem, Galerie Robert de Vries (Spaarnwouderstraat 47): recente fotowerken van
Ann Pettersson. Van 9 oktober t/m 2 november; do t/m zo 13-17u. Tel. 023-5400307
(www.galerierobdevries.nl).

Helmond, Gemeentemuseum (Kasteelplein 1): Als sterren stralen. Nederlandse
artiesten en hun fans, Frans Bauer, André Hazes en Gerard Joling en hun fans in
werk van Martijn van de Griendt. Van 14 oktober t/m 11 januari; di t/m vr 10-17,
za-zo 13-17u. Tel 0492-587716 (www.gemeentemuseumhelmond.nl).

Rotterdam, CBK (Nieuwe Binnenweg 75): detailopnamen uit de stad Rotterdam van
Marijn de Jong, onderdeel van de fotografiemaand. Van 11 oktober t/m 8 november;
di t/m vr 12-17u za 10-17u zo 12-17u. Tel. 010-4360288 (www.cbk.rotterdam.nl).

Zutphen, Stedelijk Museum (Rozengracht 3): Van kieken naar kunst, werk van
fotografencollectief 'De Zutphense'. Van 12 oktober t/m 1 februari; di t/m zo
11-17u. Tel. 0575-516878 (www.stedelijkmuseumzutphen.nl).

LOPENDE TENTOONSTELLINGEN

Amsterdam, Foam, Fotografiemuseum (Keizersgracht 609): foto's van de Japanse
fotograaf Miyako Ishiuchi, t/m 16 november; The Hyena Men, portretten van Pieter
Hugo, t/m 2 november; Foam 3_h: Audrey Corregan - Obviously, portretten van
opgezette vogels, t/m 2 november; dagelijks 10-17u do vr tot 21u. Tel.
020-5516500 (www.foam.nl).

Amsterdam, Huis Marseille (Keizersgracht 401): fotowerk van de Amerikaanse
kunstenaar Cy Twombly van 1951 tot 2007, t/m 23 november; di t/m zo 11-18u. Tel.
020-5318989 (www.huismarseille.nl).

Den Haag, Fotomuseum (Stadhouderslaan 43): Rain, Hope, Grief & Fall, nieuwste
serie Fall van Erwin Olaf naast verwante oude series, t/m 18 januari; di t/m zo
12-18u. Tel. 070-3381144 (www.fotomuseumdenhaag.nl).

Leeuwarden, Fries Museum (Turfmarkt 11): Noorderlicht, fotomanifestatie dat dit
jaar focust op het leven in Oost-Europa van voor de val van de Muur. Daarnaast
enkele nevententoonstellingen en recente fotowerken in Beyond Walls waarin
Oost-Europa na 1989 te zien is, t/m 26 oktober; di t/m zo 11-17u. Tel.
058-2555500 www.noorderlicht.com.

Rotterdam, Nederlands Fotomuseum (Wilhelminakade 332): overzicht met 200 foto's,
kleurenfoto's en fotoboeken van Martien Coppens (1908-1986), t/m 30 november;
Nieuw Nederland, 14 duizend foto's tonen de ontwikkeling van stadswijk Haagse
Beemden, project van Piet Hein Stulemeijer, t/m 30 november; And the nominees
are--Steenbergen Stipendium 2008, werk van genomineerden, t/m 26 oktober; di t/m
zo 11-17u. Tel. 010-2030405 (www.nederlandsfotomuseum.nl).

Utrecht, Centraal Museum (Nicolaaskerkhof 10): Reizen naar China en Tibet, de
'gewone burger' en het dagelijkse leven in China door Koen Wessing; Het Geheim
van Utrecht, diverse fotografen tonen in nieuw en archiefwerk de diversiteit van
Utrecht, t/m 26 oktober; di t/m zo 11-17u. Tel. 030-2362362
(www.centraalmuseum.nl).

Utrecht, Centraal Museum, Academiegalerie, FOTODOK, Stichting Stedelijke
Fotografie Utrecht, Utrechts Centrum voor de Kunsten: Utrechts Licht,
fotomanifestatie rond actuele fotografie met exposities, lezingen en debat naast
werk voor jong talent en amateurs, t/m 26 oktober. (www.centraalmuseum.nl).

Architectuur

Rotterdam, Nederlands Architectuurinstituut (Museumpark 25): Maak ons land -
Werkplaats voor de ruimtelijke inrichting, manifestatie met ruimte tot
participatie voor ideeën over het Nederland van de toekomst:
www.nai.nl/maakonsland. Van 12 oktober t/m 12 maart; di t/m za 10-17u zo 11-17u.
Tel. 010-4401200 (www.nai.nl).

LOPENDE TENTOONSTELLINGEN

Eindhoven, Museum Kempenland (St. Antoniusstraat 5-7): Sporen in de stad,
zoektocht naar Eindhovens verleden in gevelstenen, straatnamen, beelden, wapens,
ornamenten e.d., t/m 12 oktober; di t/m zo 13-17u. Tel. 040-2529093
(www.museumkempenland.nl).

Utrecht, Het Gebouw (Hogeweide 3b): Parallel Universe: Het maakbare land,
project over de maakbaarheid van het landschap rond het gebied De Venen en de
Australische outback door architecten Willemijn Lofvers en Gosia Siekanko,
ontwerper Esther van de Wiel, kunstenaar Ida van der Lee en fotograaf Bob
Negrijn, t/m 18 oktober; wo t/m zo 11-17u. Tel. 030-2867100
(www.beyondutrecht.nl).

Letteren

Elburg, Museum en andere locaties: Literair Zuiderzeefestival, op vrijdag en
zaterdag m.m.v. schrijvers Nettie van den Brake en Bies van Ede en acteurs Henk
van Ulsen en Freek van der Heide. www.museumelburg.nl

Lezingen

Halfweg, SugarCity (Haarlemmerstraatweg 7): dinsdag architectuurdebat 'De koers
van de stad 3' met Henk Ovink (directeur nationale ruimtelijke ordening),
Miranda Reitsma (adviseur ruimtelijke kwaliteit Noord-Holland) e.a. Zie ook:
www.arcam.nl

Utrecht, Expodium (Krugerstraat 11): dinsdag (14u) lezing in een serie over
'utopische opvattingen in de stedelijke constructie' door Rob Dettingmeijer
(hoogleraar Architectuur en Stedenbouw) en Mika Hannula (Helsinki Academie voor
Beeldende Kunst):

'Bondgenoten of Tegenpolen?'

Utrecht, Rabobank Duisenberg Auditorium (Croeselaan 18): dinsdag (9.15-18u)
lustrumsymposium t.g.v. het 125-jarig bestaan van de Vereniging Rembrandt. Met
Carel Blotkamp, Sjarel Ex, Dirk Scheringa, Inge De Bruin-Heijn, George Kremer en
anderen, onder leiding van Paul Schnabel.

Laatste kans

Amstelveen, Museum Jan van der Togt (Dorpstraat 50): niet eerder getoond werk
van 1950 tot 1985 van Kees van Bohemen (1929-1985), t/m 10 oktober; do t/m zo
13-17u. Tel. 020-6415754 (www.jvdtogt.nl).

Amsterdam en Utrecht, diverse locaties (Stedelijk, Lloyd Hotel, Platform 21,
Droog, Centraal Museum, Uithof): 4 Weeks of FreeDesigndom, t/m 12 oktober. Zie
ook www.freedesigndom.com

Rotterdam, Boijmans Van Beuningen (Museumpark 18-20): Limited/Unlimited, t/m 12
oktober; di t/m zo 11-17u. Tel. 010-4419400 (www.boijmans.nl).

LOAD-DATE: October 8, 2008

LANGUAGE: DUTCH; NEDERLANDS

GRAPHIC: 09AGexpo_ph01, Frans Bauer met fans. Een foto van Martijn van de
Griendt, in het Gemeentemuseum Helmond.
09AGexpo_ph02, Installatie Lotus, Zone of Zero (2007) van de Koreaanse
kunstenaar Kimsooja, in Paleis voor Schone Kunsten, Brussel.
09AGexpo_ph03, Chet Baker, foto van Paolo Gant, 1988, Mahogany Hall, Edam.

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              38 of 161 DOCUMENTS



                                 de Volkskrant

                                October 8, 2008

BYLINE: Kees van der Hoeven, Wassenaar; Geertje Kindermans, Arnhem; Wies
Enthoven, Amsterdam

SECTION: FORUM; Blz. 11

LENGTH: 360 woorden


Heel gewoon

Dank voor uw genuanceerde dinsdagprofiel (Binnenland, 7 oktober) over de
vaderlandse bankpresident Nout Wellink.

Als stadgenoot zou ik daar nog een schepje bovenop willen doen. De heer Wellink
is namelijk in alle opzichten een gewone Nederlander. Op zaterdag doet hij samen
met zijn echtgenote boodschappen in de plaatselijke supermarkt. En ja, dan staat
hij inderdaad achter het boodschappenkarretje en voert trouw de opdrachten van
zijn vrouw uit.

Toen ik hem eens tussen de rekken alleen tegen het lijf liep, durfde ik me aan
hem voor te stellen en iets aardigs te zeggen over een gemeenschappelijke
kennis, die voor hem werkt. Hij reageerde uiterst aimabel, was geïnteresseerd en
hij gaf me vooral het gevoel dat ik hem in het geheel niet stoorde. Je zou
wensen dat alle 'boven ons gestelden' uit vergelijkbaar hout gesneden waren.

Filevrij

De ANWB organiseert donderdag een filevrije dag en daar zit ik een beetje mee.
Het klinkt natuurlijk goed, maar ergens klopt het idee niet. Want dat betekent
dat we dan niet in de auto mogen stappen, anders wordt het te druk op de weg en
dan verpesten we het. Als er vervolgens inderdaad geen files staan, wie heeft
daar dan iets aan? Eigenlijk alleen degenen die er niet aan meedoen. Dit is zo'n
gedachte waarop ik mijn hersens nog eens goed kan laten vastdraaien.

Raffinement

Even een correctie op het artikel over Ségolène Royal (Buitenland, 3 oktober).
Het uiterlijk en de kleding van de politica worden beschreven om zo een
vergelijking met Jomanda aannemelijk te maken. Ségolène draagt geen platte
schoenen, zoals in het stuk beschreven, maar elegante hakken. Haar spijkerbroek
is niet totaal versleten, maar heeft een bepaalde dure, trendy afwerking, die er
voor de leek als versleten uitziet en haar tuniek is bijzonder modieus. Dit
benadrukt juist de geraffineerdheid waarmee Royal aan haar uiterlijk werkt.

Een vergelijking met Jomanda, die waarschijnlijk nauwelijks weet wie Coco Chanel
was, gaat in dit opzicht dan ook niet geheel op. We hebben te maken met een
geraffineerde Française!

Ik kan me goed voorstellen dat een journalist die zich inhoudelijk met politiek
bezighoudt, deze details ontgaan.

LOAD-DATE: October 8, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              39 of 161 DOCUMENTS



                                 de Volkskrant

                                October 6, 2008
                                    maandag

'Heerlijk, om bij mensen naar binnen te kijken'

BYLINE: Tynke Landsmeer

SECTION: ACHTERKANT; Blz. 16

LENGTH: 641 woorden


In zijn documentaire File, vanavond te zien in Dokument, portretteert regisseur
Michiel van Erp (45) mensen die in de file staan.

De film is gemaakt in opdracht van het Platform Nederland Bereikbaar, dat zich
inzet voor de Nationale Filevrije dag op 9 oktober. Het doel van het Platform
was de zinloosheid van de file in beeld te brengen.

Dat lijkt niet helemaal gelukt. De mensen zijn juist hartstikke actief in de
file.

'Als er iets duidelijk is geworden, is het dat mensen zich niet meer ergeren in
de file. De file is geïntegreerd in het leven. Ze werken in de auto, bellen en
overpeinzen hun leven. Maar in wezen blijft het zinloos. Je kunt je tijd ook
anders besteden. Beter in het café, dan op het asfalt.'

Wat trok je zo aan in het onderwerp?

'Als ik zelf in de file stond, vond ik het altijd heerlijk om bij mensen naar
binnen te kijken. De documentaire gaat voornamelijk om mensen, auto's en asfalt.
Ik vond het een uitdaging dat vijftig minuten lang vol te houden.'

Hoelang heb je daarvoor in de file moeten staan?

'Reken maar uit. We hebben een kleine twee maanden gefilmd, vier tot vijf dagen
in de week mee met het woon/werkverkeer.'

Er komt een bonte stoet aan typetjes voorbij. Een vertegenwoordigster in
Tupperware, een personal organiser, een Nederlandse moslim die geregeld langs de
snelweg stilstaat om te bidden. Hoe kom je aan die mensen?

'We hebben vooraf uitgebreid gescreend. Daarvoor heb ik twee researchers in
dienst die maandenlang zijn bezig geweest om mensen bij bedrijven te benaderen,
die voor hun werk vaak in de auto zitten.

'Zo kwamen we bijvoorbeeld terecht bij computerbedrijven, waar je bijna als
vanzelf tegen leuke verhalen oploopt. Het zijn de doorsnee Nederlanders.'

Welk type sprak jou zelf het meeste aan?

'Loopbaancoach Titia met haar klankschalen. Dat is iemand die meer uit het leven
wil halen dan wat er voor het oprapen ligt. Ze gaat vol overtuiging op zoek naar
de liefde in Soedan. Het gaat er mij dan niet eens zo om of dat lukt of niet.'

Zijn de personages zelf wel zo gelukkig met de wijze waarop ze in beeld worden
gebracht? Sommigen komen wel erg sullig en sloom over, zoals die twee
antiekverzamelaars.

'Die zijn inderdaad op het randje. Maar dat heeft vooral te maken met de wijze
waarop ze in beeld worden gebracht. Dat is een technisch verhaal, in hun
bestelbusje was weinig ruimte voor camera's waardoor de shots soms te close-up
zijn.

Je treedt zelf als interviewer nauwelijks naar voren. Heel anders dan
bijvoorbeeld Matthijs van Nieuwkerk die steeds vaker de kritiek krijgt dat hij
langer aan het woord is dan zijn gasten. Deel jij die kritiek?

'In het geheel niet. Ik ben vaak te gast geweest in zijn programma. Maar je moet
niet de illusie hebben dat daar je hele oeuvre wordt behandeld. Het moet snel.
Je moet een talkshow niet met een documentaire willen vergelijken. Het publiek
zit bij mij helemaal niet te wachten op een verhandeling van de maker.'

Het zijn in jouw documentaire wel weer de gewone Nederlanders die in beeld
worden gebracht. Zijn we ze nog niet zat?

'Als je alleen de gewone mens op tv laat zien en daar verder niks mee doet, dan
is dat te weinig. Mijn film gaat over mensen die samen onderweg zijn met alle
dingen die ze dromen en wat ze willen in het leven.'

Het is inmiddels een handelsmerk van je geworden. Wordt het al tijd voor iets
nieuws?

'Zodra je een stijl en techniek te pakken hebt waarvan je weet dat het werkt,
begin je succes te krijgen. Op datzelfde moment moet je jezelf eigenlijk alweer
vernieuwen. Het wordt nu tijd om af te geraken van dat Bert Haanstra-imago. Daar
word ik toch vaak mee vergeleken. Dat hindert me niet, maar ik zou niet mijn
hele leven in dezelfde thematiek willen blijven hangen.

'Mijn volgende film gaat over angststoornissen. Ik ben bewust een stap verder
aan het zetten. Er zit bijvoorbeeld niet één vraag meer van mij in.'

Tynke Landsmeer

LOAD-DATE: October 5, 2008

LANGUAGE: DUTCH; NEDERLANDS

NOTES: Dokument. Vandaag, Nederland 2, 22.55 uur.

GRAPHIC: 06MEerp_ph01, Michiel van Erp, Foto ANP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              40 of 161 DOCUMENTS



                                 de Volkskrant

                                October 6, 2008
                                    maandag

Uitvoering reddingsplan VS zware klus

BYLINE: Philippe Remarque

SECTION: ECONOMIE; Blz. 4

LENGTH: 490 woorden

DATELINE: WASHINGTON

SAMENVATTING:

Staat kan slechte leningen opkopen, maar onbekend is nog voor welke prijs.

Angst voor belangenconflict.

VOLLEDIGE TEKST:

WASHINGTON De opluchting was groot, vlak nadat het reddingsplan vrijdag
eindelijk door het Congres was aangenomen. Centrale bankchef Ben Bernanke noemde
de beslissing 'een kritieke stap op weg naar de stabilisatie van de financiële
markten'.

Terwijl de Democraten in het Congres elkaar uitgebreid feliciteerden, bedankte
president Bush op de trappen van het ministerie van Financiën minister Paulson.

Maar nog dezelfde middag sloot de Dow Jones-index in New York 157 punten lager.
Het gaf de stemming in Amerika weer: deze stap was noodzakelijk, maar iedereen
beseft dat het moeilijke gedeelte nu pas begint.

Als het goed is, komt door het noodfonds van 700 miljard dollar de vrijwel
bevroren kredietstroom weer op gang. Maar zoals Bush al waarschuwde, kan het nog
wel enige tijd duren voordat gewone burgers er iets van merken.

Minister Paulson heeft nu uitgebreide volmachten om een soort
staatseffectenfirma op te zetten. Die moet slechte leningen en daarop gebaseerde
effecten opkopen van banken in nood.

Maar het is niet zo eenvoudig dat te organiseren. Want hoeveel moet de staat
betalen? Als het fonds de huidige marktwaarde betaalt, storten de banken in. Als
het te veel betaalt, kan het de Amerikaanse belastingbetaler van miljarden
beroven. En wie komt in aanmerking voor hulp? De regering wordt op dit moment al
belegerd door lobbyisten die voor hun branche of firma's pleiten.

Paulson wil de uitvoering van de reddingsoperatie in handen leggen van een
kleine staf van enkele tientallen specialisten. In de afgelopen weken heeft hij
al een aantal medewerkers uit zijn Goldman Sachs-tijd laten werken aan een
uitvoeringsplan.

Het daadwerkelijke fondsbeheer wordt uitbesteed aan gespecialiseerde Wall
Street-firma's. Er zijn consultaties met Legg Mason, Pimco, Blackrock en MKP
Capital Management. Ook al tracht de overheid minder te betalen dan de
standaardprovisie van 1procent, ze zullen waarschijnlijk veel geld gaan
verdienen aan de noodoperatie.

Maar bij de personeelsbeslissingen moet Paulson voorzichtig zijn: de uitvoerders
zouden wel eens in een belangenconflict kunnen raken als hun firma's ook gebruik
willen maken van het noodfonds.

Omdat eerst een goed mechanisme moet worden uitgewerkt, gaan de komende tijd
wellicht enkele banken over de kop, gaf het ministerie van Financiën toe. De
eerste opkoopactie wordt pas half november verwacht.

Intussen wordt steeds duidelijker dat Amerika ook mét de noodoperatie in een
diepe recessie dreigt te raken. Vrijdag bleek uit de nieuwe werkloosheidcijfers
dat in september weer 159 duizend banen verloren zijn gegaan.

Het aantal aanvragen voor een uitkering is nu op het hoogste punt sinds de
periode vlak na de aanslagen van 11 september 2001. De dag ervoor had het
ministerie voor Handel al gemeld dat de bedrijfsorders in augustus met 4 procent
zijn gedaald.

LOAD-DATE: October 5, 2008

LANGUAGE: DUTCH; NEDERLANDS

NOTES: Ook mét noodfonds komen Verenigde Staten in greep van recessie

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              41 of 161 DOCUMENTS



                                 de Volkskrant

                                October 4, 2008

Hou nou eens op met die herrie;
Interview Historica en technologiewetenschapper Karin Bijsterveld boekstaaft
geschiedenis van lawaai

BYLINE: Peter Giesen

SECTION: KENNIS; Blz. 5

LENGTH: 1239 woorden

SAMENVATTING:

Tot zo'n zeventig jaar geleden gold stilte nog als een vorm van beschaving.
Daarna was het met de stilte gedaan. Inspraak helpt misschien een beetje. Door
Peter Giesen

VOLLEDIGE TEKST:

'Men zal nog krijgen dat het nooit meer stil is / en dat voortdurend 's nachts
en altijd de verdoemde rotmotoren om je kop ronken / zodat het zoemen van
machines voortaan altijd door de lucht gaat / Knalpottende raketten
rondstotteren.'

De dichter Jan Hanlo schreef deze aanklacht tegen het vlieglawaai in 1946, toen
Schiphol nog geen mainport was, maar een provinciaal vliegveldje. Een eeuw
eerder ergerde de filosoof Arthur Schopenhauer zich kapot aan de koetsiers die
onder zijn raam hun paarden aanvuurden. Het klappen van de zweep 'verlamt het
brein, verscheurt de draad van reflectie, vermoordt het denken', vond hij.

Veel mensen geloven dat we tegenwoordig in een bij uitstek lawaaierige tijd
leven, waarin de stilte definitief is verdrongen door het mechanische lawaai van
auto's, vliegtuigen en gettoblasters. Maar de werkelijkheid is complexer,
betoogt de historica en technologie-onderzoekster Karin Bijsterveld in haar
nieuwe boek Mechanical Sound, een geschiedenis van lawaai in de 20ste eeuw
(uitgeverij MIT Press).

Er is ook veel herrie verdwenen. Ooit was de watermolen een bron van lawaai. De
molen dreef machines aan die zaden en wortels pletten, met alle geluidsoverlast
van dien. In de 19de en 20ste eeuw stonden veel fabrieken en werkplaatsen nog
midden in woonwijken. Mensen klaagden over het snerpen van de fabrieksfluit, het
onophoudelijk stampen van de machines en het gehamer van de smid.

Anderzijds zijn er door technologie en welvaart meer mogelijkheden om herrie te
maken. 'Zo verkopen doe-het-zelfmarkten nu groene all-weather geluidsboxen voor
in de tuin. Dat kan een nieuwe bron van ergernis worden', zegt Bijsterveld. Of
de wereld per saldo lawaaieriger is geworden, is moeilijk wetenschappelijk vast
te stellen. 'Het is natuurlijk wel zo dat je in een land als Nederland een
constante achtergrondruis van verkeer hoort. Het is moeilijk om een echt stil
plekje te vinden.'

Uit haar onderzoek blijkt dat mensen zich altijd aan lawaai hebben geërgerd.
Veranderd is vooral de manier waarop lawaai wordt bestreden.

Voor de Tweede Wereldoorlog propageerden welgestelde burgers dat stilte een
kenmerk van beschaving was. In de gedemocratiseerde samenleving na 1945 viel die
elitaire houding niet meer vol te houden. De overheid zocht haar toevlucht in
'objectieve' geluidsnormen, zoals in het geval Schiphol. Daarnaast werd
geluidshinder geïndividualiseerd. Van mondige burgers werd verwacht dat zij
elkaar op geluidsoverlast zouden aanspreken. Beide strategieën staan de laatste
jaren onder druk. Het gegoochel met cijfers over vlieglawaai wordt door niemand
meer vertrouwd, en ook mondige burgers blijken terug te deinzen voor het
corrigeren van herrieschoppers.

Eureka

Het idee voor Bijstervelds onderzoek werd geboren uit irritatie. Op een
zondagmiddag in 1994 zat ze in haar tuin na te denken. Ze kon een nieuwe baan
krijgen aan de Universiteit van Maastricht, mits ze met een goed onderwerp op
het gebied van technologiestudies op de proppen kwam. Helaas kon ze zich totaal
niet concentreren door het geluid van auto's, grasmaaiers en radio's. Toen ze
geërgerd naar binnen liep, beleefde ze haar eureka-moment. Lawaai, dat moest het
worden.

Op dat moment realiseerde Bijsterveld zich niet hoezeer haar ergernis in een
lange traditie stond. In de 19de en 20ste eeuw werd het geluid van de grote stad
beschreven als een 'duivelse symfonie' van klanken die de burger van alle kanten
belaagden. In Londen voerden de schrijver Charles Dickens en de wiskundige
Charles Babbage actie tegen het in hun oren amuzikale gejengel van
straatmuzikanten. 'Beter gesitueerde burgers beschouwden stilte als een vorm van
beschaving. Het lawaai werd volgens hen gemaakt door de lagere klassen', zegt
Bijsterveld.

De Oostenrijkse etnoloog Michael Haberlandt noemde stilte 'de baarmoeder van het
intellect'. Helaas werd die stilte voortdurend doorbroken door blaffende honden,
ratelende rijtuigen, schreeuwende straatverkopers en lawaaierige ambachtslieden,
waardoor de intellectueel niet meer aan werken toekwam. Volgens de Duitse
filosoof Theodor Lessing was lawaai dan ook de wraak van de handarbeider op de
hoofdarbeider die maatschappelijk zijn meerdere was.

De grammofoon gaf de arbeider nieuwe mogelijkheden om van zich te laten horen,
tot ongenoegen van de gezeten burgerij. Het geluid van grammofoonplaten kwam uit
open ramen of van een platenspeler die op straat werd gezet.

In de eerste helft van de 20ste eeuw namen Amsterdam, Rotterdam, Den Haag,
Utrecht, Leiden, Breda, Groningen en Maastricht maatregelen tegen de overlast
van de grammofoon. Socialisten en communisten verzetten zich hier heftig tegen.
De grammofoon was 'het muziekinstrument van de gewone man'. Waarom werd het
plaatjes draaien aangepakt, terwijl de piano van de bourgeoisie en het orgel van
de christenen ongemoeid werden gelaten?

In de jaren dertig voerde de Amsterdamse politie een actief stiltebeleid.
Gewapend met de Silenta, een geluidsmeter in zakformaat, speurden agenten naar
herrieschoppers. Ook deze 'Stilte Brigade' wekte de nodige maatschappelijke
weerstand.

Het stille beschavingsoffensief van de bourgeoisie bleek in de praktijk weinig
effectief. Na de Tweede Wereldoorlog verdween ook de legitimiteit van dit
burgerlijk ideaal. Bijsterveld: 'Het werd niet meer gepikt als iemand op basis
van zijn maatschappelijke positie een andere burger vertelde dat het geluid dat
hij maakte niet beschaafd was.'

Niettemin bleef geluidsoverlast een maatschappelijk probleem. De naoorlogse
strijd tegen het lawaai illustreert dan ook het probleem van de politiek in een
liberale en democratische samenleving, waar het moeilijk is om hiërarchische
normen op te leggen. Eén uitweg werd gevonden in het vaststellen van
'wetenschappelijke', schijnbaar objectieve geluidsnormen: als we het niet meer
eens kunnen worden over de vraag wat beschaafd gedrag is, kunnen we wellicht een
maximum-aantal decibels vaststellen.

Machteloos

In het geval van Schiphol zijn die normen echter vervat in een ondoorgrondelijk
systeem, waardoor burgers zich machteloos voelen.

'Als de vliegroute iets wordt verlegd, hebben sommige mensen meer last van
lawaai, terwijl Schiphol binnen de normen blijft', zegt Bijsterveld. 'Als mensen
geen enkele controle kunnen uitoefenen, hebben ze meer last van lawaai, blijkt
uit elk onderzoek.'

Wellicht kunnen burgers een andere manier van inspraak krijgen, suggereert
Bijsterveld. Willen ze bijvoorbeeld alle lawaai in relatief korte tijd, of
smeren ze het liever uit over de hele dag? 'Dat helpt misschien een beetje. Ik
bekijk dit probleem overigens met een grote mate van nuchterheid. Als mensen
niet minder willen vliegen, zal je lawaai blijven houden.'

Burengerucht is inmiddels een zaak die burgers in eerste instantie onderling
moeten oplossen.

'In de jaren zestig en zeventig werd de campagne Laten We Zacht Zijn Voor Elkaar
gevoerd. Burgers moesten elkaar heel voorzichtig en tactvol op geluidsoverlast
aanspreken. Dat vergt veel sociale vaardigheden. Uit onderzoek blijkt ook dat
veel mensen dat helemaal niet durven', zegt Bijsterveld.

'Misschien moeten we toch weer denken aan wettelijke regels, als steuntje in de
rug, bijvoorbeeld een verbod om na 11 uur 's avonds nog lawaai te maken, of het
recht een bemiddelaar in te schakelen.''

LOAD-DATE: October 3, 2008

LANGUAGE: DUTCH; NEDERLANDS

NOTES: CV; 1961 Geboren in Surhuisterveen; 1981 Propedeuse muziekstudie (fluit)
in Leeuwarden; 1988 Doctoraal geschiedenis, Groningen; 1988-1993 Aio filosofie,
Maastricht; 1993-1995 Docent filosofie, Maastricht; 1995-2005 Docent Wetenschap,
Technologie en Moderne Cultuur, Maastricht; 2005- Hoogleraar WTMC, Maastricht

GRAPHIC: 04KE5open_ph01, Bijsterveld: 'Misschien moeten we toch weer denken aan
wettelijke regels om lawaai in te dammen.', Foto Marcel van den Bergh

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              42 of 161 DOCUMENTS



                                 de Volkskrant

                                October 3, 2008
                                    vrijdag

GN'ers;
TV Wim de Jong

BYLINE: Wim de Jong

SECTION: MEDIA; Blz. 18

LENGTH: 387 woorden


Fijn om er een flink aantal van in je buurt te hebben, Gewone Nederlanders, maar
juist omdat ze daar zo ruim voorradig zijn, hoef je ze niet ook nog eens elke
dag op tv te zien. Als kijker van gemiddelde intelligentie heb ik onderhand wel
weer eens behoefte aan Bijzondere Nederlanders op het scherm. Mensen met een
leefwijze, een carrière, een verhaal, een oeuvre of met opvattingen waar je
graag en uitgebreid kennis van neemt.

Oké, in Pauw & Witteman komt nog wel eens een intrigerende persoonlijkheid
voorbij, mits die ten minste mediageniek genoeg is en in hapklare tv-taal kan
praten. En af en toe zie je dan op een stille zondag een documentaire over of
een portret van een schrijver, wetenschapper, ondernemer of kunstenaar. Maar
verder is de zendtijd van Hilversum toch grotendeels voorbehouden aan televisie
over en voor GN'ers.

Hun familieperikelen, hun huishoudens, hun ziekten, hun psychische ongemakken,
hun relaties en andere besognes: met name bij de KRO, de NCRV, RTL en de EO
krijgen ze er al jaren maar geen genoeg van om er realityseries omheen te
bakken. De ene leunt wat meer op het emo-effect dan de ander. Maar alle hebben
ze geen andere intentie dan die dat we voor de duur van een half uur lichtjes
worden geraakt door de authenticiteit van al die gewoonheid. Als kijkervaring is
het net zoiets als funshoppen bij, zeg, de Zeeman.

Het GN-genre is intussen een dermate gemakzuchtige invuloefening geworden, dat
het wachten thuis alleen nog was op het moment dat twee publieke omroepen op
precies hetzelfde idee voor een nieuw GN-programma zouden komen. Dat is dit
tv-seizoen werkelijkheid geworden. Achter de voordeur van de NCRV (Ned. 2) en
Yvon in de buurt (Ned. 1) van de KRO kloppen beide bij GN'ers in Nederlandse
straten aan om te vernemen hoe buren anno 2008 met elkaar leven en hoe hun
onderlinge betrokkenheid kan worden versterkt.

Over Achter de voordeur schreef ik al, de eerste drie afleveringen van de
KRO-serie met Yvon Jaspers zag ik deze week. Och ja, het was weer hartverwarmend
om te zien hoe Jaspers het (net als Bromet, Linssen, Gordon, Froger, Man bijt
hond, Deckers enz.) met al haar empathische vermogen opnieuw voor elkaar krijgt
om de GN'er geheel als zichzelf aan de rest van Gewoon Nederland te tonen. Maar,
in hemelsnaam: kan het bij de publieke omroep niet ietsje ambitieuzer?

LOAD-DATE: October 2, 2008

LANGUAGE: DUTCH; NEDERLANDS

NOTES: Als kijkervaring is het als funshoppen bij Zeeman

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              43 of 161 DOCUMENTS



                                 de Volkskrant

                                October 2, 2008

SECTION: KUNST; Blz. 26-27

LENGTH: 3649 woorden


Beeldende kunst

Amstelveen, Cobra Museum (Sandbergplein 1-3): Neue Leipziger Schule,
schilderijen en foto's van kunstenaars afkomstig van de Leipziger academie,
onder wie Neo Rauch, Matthias Weischer, Ulf Puder, Matthias Hoch, Tobias Lehner
e.a. Van 4 oktober t/m 11 januari; di t/m zo 11-17u. Tel. 020-5475050
(www.cobra-museum.nl).

Amsterdam, Aschenbach & Hofland Galleries (Bilderdijkstraat 165c): Can't,
abstracte en conceptuele hedendaagse werken van Koen Delaere, Thomas Winkler,
Remco Torenbosch en Marius Lut. Van 4 t/m 25 oktober; wo t/m za en eerste zo v/d
maand 12-17u. Tel. 020-4121778 (www.xs2art.com).

Amsterdam, Galerie Bart (Bloemgracht 2): Werk van Erik Buijs. Van 2 oktober t/m
8 november; do vrij 11-6u, za 12-5u. Tel. 020-3206208 (www.galeriebart.nl)

Amsterdam, Galerie Willem Kerseboom (Leidsegracht 38-40): Anti-Vice,
schilderijen van Zhang Haiying. Van 4 t/m 31 oktober; do t/m za 12-17u. Tel.
020-7189925 (www.kerseboom.com).

Amsterdam, PAKT (Zeeburgerpad 53): Between Dark and White, mentale ruimte in
complexe combinaties van hout, karton, foto's en projecties door Erik Olofsen.
Van 4 t/m 26 oktober; do t/m zo 14-18u (www.pakt.nu).

Amsterdam, Petersburg Project Space (Frans de Wollantstraat 84): Ronald Nijhof
en Su Tomesen werken aan nieuwe driedimensionale installaties. Van 9 oktober t/m
18 oktober; do t/m za 15-18u. (www.petersburgprojectspace.org).

Amsterdam, Platform 21 (Prinses Irenestraat 19): Vrije Ruimten Zuidas, plannen
en ideeën over de Zuidas van kunstenaars Bik van der Pol, Yael Davids, Jon Mikel
Euba, 2012 Architecten en Justin Bennet. Van 4 oktober t/m 2 november; wo t/m zo
12-18u. Tel. 020-3449449 (www.platform21.com).

Amsterdam, Stedelijk Museum (diverse locaties): De Bouwkeet on tour, onderdeel
van project 'Stedelijk in de Stad' waarbij het museum in een artistieke bouwkeet
door de wijken van de stad toert met tentoonstellingen, performances, lezingen,
workshops en spreekuren met kunstenaars. Vanaf 3 oktober t/m december 2009. Tel.
020-5732737. (www.stedelijkindestad.nl).

Amsterdam, WGkunst (Van Bouwdijk Bastiaansestraat 28): werk van Oekraïense
kunstenaars Olena Golub, Glib Vysheslavskyi en Volodymyr Kharchenko. Van 3 t/m
26 oktober; wo t/m zo 13-17u. Tel. 020-6161515 (www.wgkunst.nl).

Delft, Galerie Inkt (Choorstraat 29): Museumstukken, etsen, schilderijen en
objecten van Annemarie Petri en Saskia van Dijk. Van 4 t/m 30 oktober; wo t/m vr
12.30-17.30u za 12-17u. Tel. 015-2138650 (www.inktdelft.nl).

Den Haag, Galerie West (Groenewegje 136): schilderijen van Marius Lut en video
en installatie van Bas Schevers. Van 4 t/m 25 oktober; wo t/m za 12-18u. Tel.
070-3925359 (www.galeriewest.nl).

Den Haag, Gemeentemuseum (Stadhouderslaan 41): Minimal is more, werken uit de
Minimal Art uit de collectie Lafrenz van Günther Förg, Frank Gerritz, Robert
Ryman, Serge Spitzer e.a. Van 4 oktober t/m 25 januari; Blumenstilleben No. 193,
ruimtelijke installatie van Anton Henning met schilderijen en lichtgevende
meubels. Van 4 oktober t/m 25 januari; di t/m zo 11-17u. Tel. 070-3381111
(www.gemeentemuseum.nl).

Den Haag, Nouvelles Images (Westeinde 22): sculpturen, schilderijen en werk op
papier van Cor van Dijk, Kees de Goede en Ditty Ketting. Van 4 oktober t/m 5
november; di t/m za 11-17u. Tel. 070-3464618 (www.nouvellesimages.nl).

Dordrecht, Centrum Beeldende Kunst (Voorstraat 180): Wormhole Dordrecht,
interactieve route langs geluidskunstwerken door de binnenstad. Met werk van
Margriet van Eekelen, Gosse de Kort, Robert Pravda, Taco Stolk e.a. Van 4
oktober t/m 5 april; wo t/m za 12-17u do 12-21u en eerste zo v/d maand 12-17u.
Tel. 078-6314689. (www.cbkdordrecht.nl).

Groningen, Pictura (Martinikerkhof 26): schilderijen, tekeningen, houtsneden,
behang, glas-in-lood e.a. van Paul Overhaus. Van 5 oktober t/m 2 november; wo
t/m za 13-17u zo 14-17u. Tel. 050-3122953 (www.picturagroningen.nl).

Hengelo, Creatieve Fabriek (Tuindorpstraat 61): Wolvecampprijs, werk van
genomineerden Maaike Schoorel, Evi Vingerling en Marc Bijl. Van 5 t/m 26
oktober; wo t/m za 13-18u. (www.creatievefabriek.nl).

Maastricht, Bonnefantenmuseum (Avenue Céramique 250): BACA Laureaat 2008, werk
van winnaar John Baldessari. Ook werk van jongere generatie beïnvloed door
Baldessari: Ruth Buchanan, Rachel Koolen, Eleni Kamma, Jean-Baptiste Maitre,
Kristin Posehn en Stéphane Querrec. Van 7 oktober t/m 25 januari; di t/m zo
11-17u. Tel. 043-3290190 (www.bonnefanten.nl).

Rotterdam, Chabot Museum (Museumpark 11): Zicht op Zeeland, schilderijen,
beelden en tekeningen gemaakt in 1933 door Henk Chabot in Zeeland. Van 7 oktober
t/m 11 januari; di t/m vr 11-16.30u za 11-17u zo 12-17u. Tel. 010-4363713
(www.chabotmuseum.nl).

Schiedam, Theater a/d Schie: Sint Jan of Grote Kerk. Baken in de stad Schiedam,
objecten uit de kunst- en cultuurhistorische collectie van het Stedelijk Museum
Schiedam. Van 6 oktober t/m 14 december. Zie ook www.stedelijkmuseumschiedam.nl

Tilburg, Galerie Resy Muijsers (Nieuwlandstraat 22): recente en nieuwe
sculpturen van Kubach-Wilmsen. Van 5 oktober t/m 15 november; do t/m za 12-20u.
Tel. 013-5424190 (www.resymuijsers.com).

Utrecht, Museum Catharijneconvent (Lange Nieuwstraat 38): Allemaal engelen,
engelen in schilderijen, reclame, boekillustraties, religieuze kledij,
zilverwerk, theater en fotografie van Bill Viola, Erwin Olaf, Ferdinand Bol e.a.
Van 3 oktober t/m 25 januari. Zie ook www.allemaalengelen.nl. Geopend: di t/m vr
10-17u za zo 11-17u. Tel. 030-2317296 (www.catharijneconvent.nl).

Zutphen, Museum Henriette Polak (Zaadmarkt 88): Het hart van de collectie,
topstukken uit de collectie. Van 5 oktober t/m 4 januari; di t/m zo 11-17u. Tel.
0575-516878 (www.museumhenriettepolak.nl).

Zwolle, Museum De Fundatie (Blijmarkt 20): Terug in Zwolle, schilderijen van de
Zwolse kunstenaar Gerard ter Borch (1617-1681). Vanaf 3 oktober; di t/m zo
11-17u. Tel. 0572-388188 (www.museumdefundatie.nl).

LOPENDE TENTOONSTELLINGEN

Amersfoort, Mondriaanhuis (Kortegracht 11): Waarheid en waarneming, kleurrijk
werk waaronder stempeldrukken van Monika Buch, t/m 19 oktober; In huis. Selectie
uit collectie, geometrisch abstracte werken van de 'artistieke erfgenamen' van
Piet Mondriaan, t/m 19 oktober; di t/m vr 10-17u, za zo 13-17u. Tel. 033-4620180
(www.mondriaanhuis.nl).

Amstelveen, Museum Jan van der Togt (Dorpstraat 50): overzicht met schilderijen
en gouaches van Kees van Bohemen (1950-1985), t/m 12 oktober; niet eerder
getoond werk van 1950 tot 1985 van Kees van Bohemen (1929-1985), t/m 10 oktober;
do t/m zo 13-17u. Tel. 020-6415754 (www.jvdtogt.nl).

Amsterdam, Van Gogh Museum (Paulus Potterstraat 7): Malevich, 17 schilderijen
van de Russische kunstenaar, t/m 9 november; 'druksels' van Nicolaas Werkman
(1882-1945) van 1920 t/m 1945, t/m 12 oktober; dagelijks 10-18u. vr 10-22u. Tel.
020-5705252 (www.vangoghmuseum.nl).

Amsterdam, Hermitage Amsterdam (Nieuwe Herengracht 14): zeegezichten, kale
landschappen en melancholische vrouwen in schilderijen van de Duitser Caspar
David Friedrich (1774-1840), t/m 18 januari. Geopend: dagelijks 10-17u. Tel.
020-5308751 (www.hermitage.nl).

Amsterdam, Stedelijk Museum Bureau Amsterdam (Rozenstraat 59): Tomorrow is
Humourless, ruimtelijke installatie van Marijn van Kreij, t/m 2 november; di t/m
zo 11-17u. Tel. 020-4220471 (www.smba.nl).

Arnhem, Museum voor Moderne Kunst (Utrechtseweg 87): Over een jager, een meisje
en een wolf--, werk van Floor Adams, Tamara Muller, Navid Nuur, Lisa Vieten en
Rozemarijn Westerink geïnspireerd door het sprookje, t/m 11 januari; Het
Kauwgommeisje, kauwgomkunstwerk van Ineke Kaagman, t/m 31 december; magisch
realisme in werk van Fernhout, Hynckes, Ket, Koch, Mekkink, Willink,
Schuhmacher, t/m 5 januari; di t/m vr 10-17u; za zo 11-17u. Tel. 026-3512341
(www.mmkarnhem.nl).

Den Bosch, Stedelijk Museum (Magistratenlaan 100): It's a smal world, sculpturen
van Richard Deacon, t/m 30 november; The Lightning Testimonies, werk van Amar
Kanwar, t/m 16 november; di do 13-21u wo vr t/m zo 13-17u. Tel. 073-6273680
(www.sm-s.nl).

Den Haag, GEM (Stadhouderslaan 43): de Spaanse kunstenaar Enrique Marty
combineert schilderkunst, sculptuur en video, t/m 8 oktober; installatie van
Thorsten Brinkmann (Duitsland); voorts selectie schilderijen, sculpturen en
tekeningen van Sebastian Gögel, t/m 5 oktober; di t/m zo 12-18u. Tel.
070-3381133. (www.gem-online.nl).

Den Haag, Gemeentemuseum (Stadhouderslaan 41): Vader en zoon, toont de
verschillen en overeenkomsten in schilderijen van Jozef en Isaac Israëls, t/m 8
februari; Verdwenen verhalen, verbeelde werkelijkheid, recente monumentale
schilderijen van Hughie O'Donoghue, t/m 19 oktober; Smoking/ No Smoking,
tekeningen, schilderijen, foto's en gebruiksvoorwerpen rond thema roken, t/m 19
oktober; Les Nabis, werk van leden uit deze schildersbeweging, onder meer van
Bonnard, Vuillard, Sérusier en Denis, t/m 30 november; Mondriaan, toont de
veranderlijke, wendbare kant van Mondriaan, naast werken van Toorop, van
Heemskerk en Hart Nibbrig, t/m 26 oktober; di t/m zo 11-17u. Tel. 070-3381111
(www.gemeentemuseum.nl).

Eelde, Museum De Buitenplaats (Hoofdweg 76): Vogelvrijheid, overzicht met
beelden, schilderijen en performances van Jan Steen, t/m 2 november; di t/m zo
11-17u. Tel. 050-3095818 (museumdebuitenplaats.nl).

Eindhoven, Van Abbemuseum (Bilderdijklaan 10): Yep, schilderijen, tekeningen,
lino's en boeken door S.Lloyd Trumpstein en Ivo van Leeuwen, t/m 31 oktober; di
t/m zo 11-17u do tot 21u. Tel. 040-2381000 (www.vanabbemuseum.nl).

Groningen, Groninger Museum (Museumeiland): Go China: New World Order,
hedendaagse installatiekunst en fotografie uit China, t/m 23 november; keramiek
van de Chinese kunstenaar Ai Weiwei, t/m 23 november; Tekens aan de wand,
Chinees Nieuw Realisme en Avant-garde in de jaren tachtig en negentig, t/m 26
oktober; di t/m zo 10-17u vr tot 22u. Tel. 0900-8212132
(www.groningermuseum.nl).

Laren, Singer Museum (Oude Drift 1): American impressionist - William H. Singer
Jr, schilderijen belichten kunstenaarschap van Singer, t/m 7 december; grafiek
van Aat Veldhoen, t/m 12 oktober; di t/m zo 11-17u. Tel. 035- 5393939
(www.singerlaren.nl).

Maastricht, Bonnefantenmuseum (Avenue Céramique 250): Kunst op papier, selectie
tekeningen, prenten en foto's verworven onder directeur Ronald de Leeuw voor het
Rijksmuseum Amsterdam, t/m 26 oktober; Prospect Park IV, muurschildering A Mon
Seul Désir van Gijs Frieling, t/m 25 januari; Reisebilder zwischen Leben und
Tod, een uitgebreide collectiepresentatie van Roman Signer, t/m 18 januari;
Palazzo, vroeg Italiaanse kunst in Nederland (1900-1940), afkomstig uit het
Rijksmuseum. Centraal staat de Nederlandse verzamelaar van Renaissancekunst
Lanz, t/m 31 december 2011; di t/m zo 11-17u. Tel. 043-3290190
(www.bonnefanten.nl).

Nijmegen, Het Valkhof (Kelfkensbos 59): Luxe en decadentie, leven aan de
Romeinse Goudkust, luxe bezittingen met muurschilderingen, beelden en sieraden
van de superrijken die 2000 jaar geleden aan de kust van Napels woonde, t/m 4
januari. Geopend: di t/m vr 10-17u za zo 12-17u. Tel. 024-3608805
(www.museumhetvalkhof.nl).

Otterlo, Kröller-Müller Museum (Houtkampweg 6): Kubus project, project
combineert muziek van componist Ton Bruynèl en sculptuur van beeldhouwer Carel
Visser, uit 1969-1971, t/m 4 januari; di t/m zo 10-17u. Tel. 0318-591241
(www.kmm.nl).

Rotterdam, Boijmans Van Beuningen (Museumpark 18-20): Still life with shells,
ruimtelijke installatie met foto's en schilderijen gemaakt door Iraanse
reclameschilders van de Iraanse kunstenaar Shirana Shahbazi, t/m 18 januari;
Apollo, sculptuur van Olaf Nicolai speciaal ontworpen voor het
museumbinnenplein, t/m 1 juni; Vooral geen principes, overzicht met schilderijen
van Charley Toorop (1891-1995), t/m 18 januari; Borders, installaties over
natuur, cultuur en kunst van 14 hedendaagse kunstenaars onder wie Daan van
Golden, Bart Gorter, Hidde van Schie, Gina Kranendonk e.a., t/m 5 oktober; Love
arises from the foam, sculpturen van botten en purschuim van Adam Colton, t/m 18
januari; Mirrored Years, vroege installaties, films en sculpturen uit de jaren
zestig en recent werk van de Japanse kunstenares Yayoi Kusama, t/m 19 oktober;
di t/m zo 11-17u. Tel. 010-4419400 (www.boijmans.nl).

Rotterdam, Witte de With (Witte de Withstraat 50): video's en videoinstallaties
(o.a. uit de serie In the room) van de Koreaanse kunstenaar Sung Hwan Kim.
Voorts Tempting fate, swimming alone, ruimtevullende installatie waarin
performancekunstenaar William Hunt de maakbaarheid van het lichaam onderzoekt,
t/m 26 oktober; di t/m zo 11-18u. Tel. 010-4110144 (www.wdw.nl).

Sittard, Museum Het Domein (Kapittelstraat 6): Champagne scissors holes,
installatie met 19de eeuwse animatietechnieken met tekeningen van Serge Onnen,
t/m 19 oktober; Dance witches Dance, samenwerking tussen kunstenaar Lara
Schnitger en performancegroep My Barbarian in een installatie met film en
teksten rond het thema vrouw en seksualiteit, t/m 30 november; Focus Marokko,
kunst, ambacht, en handwerk uit Marokko, naast werken geïnspireerd door Marokko
van Nederlandse kunstenaars, t/m 19 oktober; di t/m zo 11-17u. Tel. 046-4513460
(www.hetdomein.nl).

Tytsjerk, Beeldenpark Vijversberg (Swarteweisein 2): Vijversberg IV, werk van
Mathias Bernsen, Alex Kooistra, Maria Roosen, Henk Visch, Wim T. Schippers, Uli
Westphal e.a., t/m 26 oktober; dagelijks 9-18u. (www.vijversberg.nl).

Utrecht, Centraal Museum (Nicolaaskerkhof 10): Rietvelds ranke ruimtedieren en
andere creaturen van de avant-garde, schilderijen en objecten geïnspireerd door
het oude Egypte en de vroege Middeleeuwen van De Stijl-kunstenaars, t/m 26
oktober; di t/m zo 11-17u. Tel. 030-2362362 (www.centraalmuseum.nl).

Vormgeving

Amsterdam, Galerie Ra (Vijzelstraat 80): ontwerpen van Paul Derrez van ziler,
bloemvormen van Floor Max en nylonstructuren van Floor Mommersteeg. Van 4
oktober t/m 5 november; di t/m za 12-18u. Tel. 020-6265100 (www.galerie-ra.nl).

Den Haag, De Affiche Galerij (station Spui tramtunnel): Haags kapitaal,
gevestigde Haagse letterontwerpers en nieuw talent met ontwerpen voor alfabet en
leestekens. Van 1 oktober t/m 30 november; dagelijks 24u per dag. Zie ook
www.gemeentearchief.denhaag.nl.

LOPENDE TENTOONSTELLINGEN

Amsterdam, IJ-oevers (vertrek vanaf De Ruijterkade 153-157): ExperimentaDesign,
designevenement met onder meer: Urbanplay, twaalf internationale designers doen
met hun ontwerpen ingrepen in het stadsbeeld en dagen het publiek uit tot
participatie, t/m 2 november; Sunday Adventure Club, hommage aan 'urban
pioneers' onder wie Guerilla Gardeners, BMX-ers en Google Earth parties, die een
nieuwe betekenis geven aan een stukje stad (locatie: Groenburgwal 44, Amsterdam
en op 5 bijzondere plekken in centrum-oost) www.sundayadventureclub.nl; Come to
My Place, nieuwe generatie internationale ontwerpers met hun visie op het
interieur in acht stijlkamertjes (locatie: Westerhuis, Westerstraat 187). Allen
t/m 2 november; wo t/m zo 11-18u. (www.experimentadesign.nl).

Breda, Graphic Design Museum (Boschstraat 22): selectie van 60 inzendingen
(digitaal en op papier) voor de Infographics Jaarprijs 2008 uit o.m. dagbladen
(o.a. de Volkskrant) en tijdschriften van de laatste anderhalf, t/m 18 oktober;
Dialogue, nieuwste ontwikkelingen van grafisch design met een rol voor makers en
gebruikers van het ontwerp, t/m 1 januari; di t/m vr 10-17u za zo 11-18u. Tel.
076-5299900 (www.graphicdesignmuseum.com).

Rotterdam, Boijmans Van Beuningen (Museumpark 18-20): Limited/Unlimited, toont
honderd jaar Dutch Design, t/m 12 oktober; di t/m zo 11-17u. Tel. 010-4419400
(www.boijmans.nl).

Fotografie

Amsterdam, Melkweg Galerie (Marnixstraat 409): Amsterdam Bevalt!, portretten
door Corb!no van Amsterdammers John Kraaijkamp sr., Patrick Kluivert, Sacha de
Boer, Simon Vinkenoog, Ed van Thijn, Matthijs van Nieuwkerk e.a. Van 3 oktober
t/m 2 november; wo t/m zo 13-20u. Tel. 020-5318181 (www.melkweg.nl).

Haarlem, Teylers Museum (Spaarne 16): Fotopioniers op wereldreis, vroegste
reisfoto's uit de negentiende eeuw. Van 3 oktober t/m 4 januari; di t/m za
10-17u zo 12-17u. Tel. 023-5319010 (www.teylersmuseum.nl).

Rotterdam, Kunsthal (Museumpark): Hair, Herlinde Koebl fotografeerde mensen met
bijzondere haargroei. Van 4 oktober t/m 25 januari; di t/m za 10-17u zo 11-17u.
Tel. 010-4400301 (www.kunsthal.nl).

LOPENDE TENTOONSTELLINGEN

Amsterdam, Foam, Fotografiemuseum (Keizersgracht 609): foto's van 1976 tot 2005
van de Japanse fotograaf Miyako Ishiuchi, t/m 16 november; The Hyena Men,
Nigeriaanse straatartiesten in portretten van Pieter Hugo, t/m 2 november (ook
bij Cokkie Snoei in Rotterdam); Foam 3_h: Audrey Corregan - Obviously, 7
portretten van opgezette vogels, t/m 2 november; Chemises, foto's van de
Malinese fotograaf Malick Sidibé, t/m 8 oktober; dagelijks 10-17u do vr tot 21u.
Tel. 020-5516500 (www.foam.nl).

Breda, diverse locaties (o.a. Graphic Design Museum, Breda's Museum,
Stadsgalerij, Mezz, Chassé Theater, Lokaal 01): Breda Photo, tweejaarlijkse
fotomanifestatie met exposities met werk van o.m. Martin Parr, Stephan
Vanfleteren, Delphine Bedel, Mohamed Bourouissa, Ichiba Daisuke, Pieter Hugo en
Chris Keulen. Tevens ontmoetingen met fotografen en lezingen, t/m 31 oktober.
www.bredaphoto.nl

Den Haag, Fotomuseum (Stadhouderslaan 43): Rain, Hope, Grief & Fall, nieuwste
serie Fall van Erwin Olaf naast verwante oude series, t/m 18 januari; di t/m zo
12-18u. Tel. 070-3381144 (www.fotomuseumdenhaag.nl).

Rotterdam, Nederlands Fotomuseum (Wilhelminakade 332): overzicht met 200 foto's,
kleurenfoto's en fotoboeken van Martien Coppens, een van Nederlands grootste
fotografen (1908-1986), t/m 30 november; Nieuw Nederland, 12 films met 14
duizend foto's tonen de ontwikkeling van de stadswijk Haagse Beemden, project
waaraan Piet Hein Stulemeijer 30 jaar heeft gewerkt, t/m 30 november; And the
nominees are--Steenbergen Stipendium 2008, werk van genomineerden, t/m 26
oktober; di t/m zo 11-17u. Tel. 010-2030405 (www.nederlandsfotomuseum.nl).

Utrecht, Centraal Museum (Nicolaaskerkhof 10): Reizen naar China en Tibet, de
'gewone burger' en het dagelijkse leven in China door Koen Wessing; Het Geheim
van Utrecht, diverse fotografen (Henze Boekhout, Leo Divendal, Marnix Goossens,
Rob Hornstra, Hans van der Meer, Otto Snoek, Judith van IJken e.a.) tonen in
nieuw en archiefwerk de diversiteit van Utrecht, t/m 26 oktober; di t/m zo
11-17u. Tel. 030-2362362 (www.centraalmuseum.nl).

Utrecht, Centraal Museum, Academiegalerie, FOTODOK, Stichting Stedelijke
Fotografie Utrecht, Utrechts Centrum voor de Kunsten: Utrechts Licht,
fotomanifestatie rond actuele fotografie met exposities, lezingen en debat met
fotografen onder wie Partin Parr, Anders Petersen en Koen Wessing naast werk
voor jong talent en amateurs, t/m 26 oktober. Zie ook www.centraalmuseum.nl.

Architectuur

Amsterdam, Zuiderkerk (Zuiderkerkhof 72): selectie van vijftig betekenisvolle
afstudeerplannen uit de ontstaansgeschiedenis van de Academie van Bouwkunst
Amsterdam n.a.v. 100-jarig bestaan van de Academie. Van 3 oktober t/m 28
november; ma t/m vr 9-16u za 12-16u. Tel. 020-5527987
(www.zuiderkerk.amsterdam.nl).

Den Haag, Stroom (Hogewal 1-9): Polemic Places, tocht per fiets en boot langs de
randen van Den Haag o.l.v. Ernie Mellegers (kunsthistoricus) en Steven van
Schuppen (onderzoeker, mede-auteur van het onderzoek De ongeordende orde over de
toekomst van de Vlietzone). Op zaterdag (10-18u). Info: tel. 070-3658985
(reserveren verplicht).

LOPENDE TENTOONSTELLINGEN

Heerlen, Glaspaleis (Bongerd 18): Instant urbanism, herdefiniëring van
stadsplanning en architectuur. Tevens werk van Marjolein Guldemond, t/m 22
november; di t/m vr 10-17u za 12-16u. Tel. 045-577 2205 (www.glaspaleis.nl).

Leiden, RAP Architectuurcentrum (Nieuwstraat 33): 59 ontwerpen (maquettes en
panelen) van deelnemers aan de architectuurprijsvraag Waterproef voor de Leidse
watertoren, t/m 12 oktober; vr za zo 12-17u. (www.rapsite.nl).

Nijmegen, Architectuurcentrum (Ridderstraat 27): Luxe en decadentie: De zucht
naar het schone van Dubai, toont diverse gezichtsbepalende projecten in Dubai,
t/m 2 november; wo t/m zo 13-17u. Tel. 024-3244382
(www.architectuurcentrumnijmegen.nl).

Letteren

Amsterdam, Spui25: vanavond spreekt Dimitri Verhulst met Arjen Fortuin (NRC
Handelsblad) over zijn bronnen. Fragmenten uit zijn werk worden voorgelezen door
acteurs.

Rotterdam, Schouwburg: vrijdag en zaterdag GDMW Festival, nieuwe literatuur en
letteren in allerlei vormen met daarnaast muziek, film, dans, theater en
cabaret. Gasten zijn onder anderen Maartje Wortel, Thomas Decreus, Tsead
Bruinja, Hagar Peeters, Roel van Meerendonk, Bernlef en Joost Zwagerman.
(www.gdmw.nl).

Lezingen

Amsterdam, De Balie: De nieuwe cultuuragenda: how about design..? is een debat
over cultuurbeleid en design. M.m.v. Max Bruinsma (Items), Bart Hofstede
(Ministerie van OCW), Dingeman Kuilman (Premsela), Gitta Luiten (Mondriaan
Stichting) en Timo de Rijk (Raad voor Cultuur). Woensdag vanaf 20u.

Amsterdam, Oude Lutherse Kerk (Spui): vrijdag eerste lezing en debat in de serie
Now is the Time: Art & Theorie in the 21st Century op initiatief van Stedelijk
Museum Amsterdam, UvA, W139, SMBA en Metropolis M. Katja Silverman (VS) en Laura
Marks (CA) gaan in op kwesties als de status van het medium in hedendaagse
kunstproductie. (www.nowisthetime).

Nijmegen, LUX (Mariënburg 38-39): woensdag debat Censuur! Hoe vrij(blijvend) is
kunst in Nederland? Met Joost Zwagerman, Thomas Mertens (hoogleraar wijsbegeerte
van de rechtsgeleerdheid), Bas van Stokkom (Centrum voor Ethiek) en Xandra
Schutte (Groene Amsterdammer).

Tilburg, De Pont (Wilhelminapark 1): vanavond aflevering in de serie
Kunstenaarsgesprekken waarin Alex de Vries (tentoonstellingsmaker) spreekt met
beeldend kunstenaars die een nauwe band hebben met de provincie Noord-Brabant.
Vanavond is Frank Havermans te gast.

Utrecht, Utrechts Centrum voor de Kunsten (Ganzenmarkt 14): vrijdag (20u) met
fotografe Ine Lamers en Rik Suermondt van Stichting Stedelijke Fotografie
Utrecht t.g.v. Utrechts Licht.

LOAD-DATE: October 1, 2008

LANGUAGE: DUTCH; NEDERLANDS

GRAPHIC: 02AGexpo_ph01, Hair, foto van Herlinde Koebl, te zien in Kunsthal in
Rotterdam.

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              44 of 161 DOCUMENTS



                                 de Volkskrant

                                October 1, 2008

BYLINE: Arjen Scholte, Assen; J. van Wierst, Almere; J. de Rooij, Ravenstein;
Peer Dekkers, Uden

SECTION: FORUM; Blz. 11

LENGTH: 335 woorden


Bedreiging

Er is een oplossing voor alle hedendaagse bedreigingen, waarbij er maar één ding
opgeofferd hoeft te worden: eigen belang.

Zwarte Maandag

Het valt me op dat bij alle aandacht die er is voor de financiële crisis
(Voorpagina, 30 september) amper gerept wordt over de problemen die
gepensioneerden gaan ondervinden. Te vrezen valt dat de pensioenfondsen niet of
helemaal niet zullen indexeren. De schade die zij gaan oplopen, is bovendien van
blijvende aard want bevriezing houdt in dat er een gat ontstaat.

Voor de gepensioneerden zijn dat verloren jaren, weggewist in de financiële
historie. Zo evolueert Zwarte Maandag vanzelf in zwarte maanden. De
Nederlandsche Bank is toezichthouder op de pensioenfondsen en heeft de
mogelijkheid een maatregel van tijdelijke aard te treffen zodat in elk geval de
inflatie wordt goedgemaakt. Daar is een versoepeling van de dekkingsgraden voor
nodig.

Over de verbetering van de lonen in het bedrijfsleven praten de gepensioneerden
allang niet meer; ze hebben immers geen enkele zeggenschap over hun eigen
opgebrachte pensioenpremies. Vakbonden en politici hebben de mond vol over de
hardwerkende Nederlander, die nu al kan beseffen dat hij bij pensionering door
diezelfde vakbonden en politici in de steek zal worden gelaten.

Solvabel

Wouter Bos heeft een grote fout gemaakt door toestemming te verlenen aan Fortis
om ABN Amro over te nemen (Binnenland, 30 september). Fortis was toen al niet
solvabel. Om alles op de kredietcrisis af te schuiven, is wel erg gemakkelijk.

Kiezen

Op de buitenlandpagina van zaterdag staat een stukje over de 16-jarige kiezers
in Oostenrijk, een primeurtje in de EU. Enige landen buiten Europa schijnen de
Oostenrijkers echter al te zijn voorgegaan, en ik citeer: 'In onder meer
Brazilië, Cuba en Nicaragua gaan kiezers van 16 ook naar de stembus'. Ik vraag
mij af voor welke verkiezingen de 16-jarigen op Cuba naar de stembus mogen gaan.
Wellicht de verkiezing voor wie het mooist geklapt heeft na een toespraak van
een van de gebroeders Castro?

LOAD-DATE: October 3, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              45 of 161 DOCUMENTS



                                 de Volkskrant

                               September 26, 2008
                                    vrijdag

BYLINE: Caspar Janssen

SECTION: BINNENLAND; Blz. 3

LENGTH: 399 woorden

SAMENVATTING:

Iedere kok zal het beamen: aan blank kalfsvlees zit helemaal geen smaak.
(Biologische boer Bart Boon in de Volkskrant)

VOLLEDIGE TEKST:

Aan rosé kalfsvlees, dat kalverenboer Bart Boon zelf produceert zit dus meer
smaak, zo beweert hij. Als dat waar is, zou dat een forse steun in de rug zijn
voor de gisteren begonnen campagne van Wakker Dier om blank kalfsvlees in de ban
te doen. De kalveren zijn beter af en de consument heeft lekkerder vlees op zijn
bord voor minder geld (blank kalfsvlees is duurder). Het lijkt bijna te mooi om
waar te zijn.

'Toch heeft die boer voor 100 procent gelijk,' zegt chef kok Mario Ridder van
restaurant De Zwethheul in Schipluiden. 'Aan blank kalfsvlees zit geen smaak.
Daar is in de topgastronomie geen eer aan te behalen. Vol vocht. Zonder
karakter. Rosé kalfsvlees is tien keer mooier. Ik doe er veel mee.'

Berend te Voortwis, rentmeester van boerderij en kwaliteitsgroothandel
Lindenhoff, beaamt dat hoe ouder vlees is (voor rosé vlees worden kalveren later
geslacht), hoe meer smaak het heeft. 'Maar het is ook stugger. En de zachtheid
van het blanke vlees appelleert aan jong, onaangetast, aan maagdelijkheid zelfs.
Dat heeft commerciële en culinaire waarde gekregen, vooral in Italië en
Frankrijk.'

Kalfsvlees kwam in de jaren vijftig, met de opkomst van de bio-industrie,
beschikbaar voor grote groepen mensen. Het werd in de markt gezet als een apart
product, waarbij het belangrijk was om het te onderscheiden van normaal, rood
rundvlees; daarom moest het zo wit mogelijk zijn. Een ijzerarm dieet, dat bij de
kalveren bloedarmoede veroorzaakt, helpt daarbij. In de jaren vijftig
onderscheidde de elite in Italië en Frankrijk zich van het gewone volk door geen
paardenvlees, maar licht en mager wit kalfsvlees te eten.

Nog altijd geldt het vlees in Frankrijk en Italië als delicatesse. 'Het zit
tussen de oren', zegt chef-kok Jon Sistermans van het Utrechtse restaurant
Wilhelminapark. 'Rosé kalfsvlees heeft meer karakter, maar emotie speelt ook een
rol.'

Sistermans stoort zich overigens wel aan de actie van Wakker Dier. 'Het blanke
kalfsvlees hier is doorgaans bijna rosé. Echt blank kalfsvlees gaat bijna
allemaal in de export.' Nederland is de grootste kalfsvleesexporteur van Europa.
Negentig procent van het Nederlandse kalfsvlees gaat de grens over. Sistermans:
'In Italië zijn ze bereid om veel te betalen voor blank vlees.'

Caspar Janssen

LOAD-DATE: September 25, 2008

LANGUAGE: DUTCH; NEDERLANDS

GRAPHIC: 26BIbewering_ph01, Jon Sistermans, Foto Kippa

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              46 of 161 DOCUMENTS



                                 de Volkskrant

                               September 23, 2008
                                    dinsdag

Oer-Hollander raakt de juiste snaar Dinsdagprofiel Harry Piekema

SECTION: BINNENLAND; Blz. 2

LENGTH: 1587 woorden

SAMENVATTING:

Eigenhandig wist hij het imago van Albert Heijn op te vijzelen. Harry Piekema
koestert

zijn eigen mysterie.

door Maartje van Hoek en Peter de Waard

VOLLEDIGE TEKST:

Er gaat niet direct een lampje branden bij betreding van de Albert Heijn in
Soest. Maar toch, verzekert ons een personeelslid, is dít de Albert Heijn waar
de bekende reclames met de goedgemutste, tikje gezette en sukkelige
supermarktmanager worden opgenomen. En nee: de kalende manager van tv is niet de
echte filiaalchef. De echte heet Erwin Slob en zit boven op zijn kantoor.

De man die we zoeken heet Harry Piekema (49). Deze acteur is in vier jaar tijd
het gezicht van de supermarktketen geworden en woont vlakbij in Driebergen, waar
aan de Engweg Harry Piekema Theater Opleiding en Training BV is gevestigd.

Wie is deze ideale kruidenier, deze nieuwe 'Appie Heijn', die onlangs door
mediatycoon Joop van den Ende in het programma Zomergasten werd geprezen als de
man die bijna eigenhandig het imago van Albert Heijn wist op te krikken?

'Een arrogante kwal is het', flapt iemand eruit die dit supermarktfiliaal goed
kent. Ze heeft zich al meerdere keren voorgesteld aan de acteur als hij voor
opnamen in de buurt was. 'En iedere keer weer kijkt hij me aan en zie ik hem
denken: ken ik jou?'

Het echte personeel van de echte supermarkt mag meestal thuisblijven tijdens de
opnamen. Figuranten hullen zich in Albert Heijn-pakjes en ook het winkelend
publiek is niet echt. De Albert Heijn in Soest is geselecteerd omdat de
vrachtwagens vol technische snufjes en krachtstroom er gemakkelijk op de
parkeerplaats kunnen staan. Een medewerker: 'Alles wordt hier op z'n kop gezet.
Ze hebben er zelfs een keer de hele voorpui uitgesloopt.'

Acteur Harry Piekema is niet aanspreekbaar. Contractueel mag hij niet met de
media praten, wil hij zijn lucratieve schnabbel - bedragen van 25 tot 50 duizend
euro per spot worden genoemd - voor Albert Heijn niet verliezen. Albert Heijn
wil zelfs geen foto van de acteur, die al vier jaar de filiaalchef speelt in de
commercial van de supermarktketen, beschikbaar stellen voor een artikel waarin
over de acteur achter de manager wordt gerept. 'De manager is een onderdeel van
ons imago geworden. En daar gaan we voorzichtig mee om', zegt persvoorlichter
Els van Dijk.

Na vier jaar en 35 verschillende spots denkt een meerderheid van de Nederlanders
nog altijd dat de man in de reclame ook echt een supermarktmanager is. En Albert
Heijn hoopt dat zo lang mogelijk zo te houden. De campagne met Piekema is
succesvol. Zo succesvol dat Joop van den Ende een van de spotjes in Zomergasten
liet zien. 'Het is een acteur met een ongelooflijk talent', zei Van den Ende.
'Iedereen in het vak praat over hem. Ik kan enorm van zijn timing genieten. Hij
beeldt het karakter van de supermarktmanager prachtig uit en daardoor komt de
boodschap over.'

Het reclamebureau TBWA/Neboko dat de spotjes bedenkt, reageert in eerste
instantie enthousiast op vragen over Piekema, maar belt de volgende dag terug:
'We kunnen niets zeggen. We willen de reclameproperty koesteren.' Wil dat zeggen
dat de mythe rond de AH-filiaalmanager bewaard moet blijven? 'Dat voelen jullie
goed aan, ja.' De manager mag geen publiek figuur worden.

De jonge boomlange acteur Harry Piekema werd in 1981 door Genio de Groot
benaderd om naast hem op te treden in het clownsduo Hamm en Hoppa. De Groot had
in het theater met Hamm al successen geboekt, maar dacht dat een duo nog meer
zou aanslaan bij het grote publiek. De optredens waren zo geslaagd dat het duo
later voor de VPRO een serie filmpjes onder dezelfde titel kon maken. In de
jaren negentig werkte Piekema vooral als regisseur (onder meer bij de
Paardenkathedraal en de Toneelschuur) en als toneelleraar. Eind jaren tachtig
presenteerde hij het kindertelevisieprogramma Huisje, Boompje, Beestje. In 1995
speelde hij het witte paard in de film Lang Leve de Koningin en later had hij
een rol in de Ikon-dramaserie De bom tikt.

In 2004 werd Piekema door Albert Heijn gevraagd als hoofdpersoon voor een nieuwe
commercial die het supermarktconcern weer concurrerend zou moeten maken
tegenover discounters als Aldi en Lidl. Hoe hij is gecast is onduidelijk, maar
Piekema maakte daarvoor al instructiefilmpjes voor het personeel. Als type leek
hij de ideale supermarktmanager. Een echt Albert Heijn-gezicht. 'Gek genoeg
lijkt mijn baas ook op hem', zegt een AH-medewerkster van een andere winkel. 'Nu
spelen we hem na werktijd vaak na.'

Het werd het begin van een lange, nu al 35 afleveringen durende, STER-soap die
vanaf het begin uiterst succesvol was. Hoewel oudere klanten de eerste keer nog
de wenkbrauwen fronsten, vond de nieuwe generatie hem meteen geweldig. 'Vet,
cool en fucking hip' zo noemden ze hem al snel op de Hyves-internetpagina die
helemaal aan hem is gewijd.

Piekema is nu al vier jaar lang vrijwel exclusief van Albert Heijn. Zijn rol als
klungelige supermarktmanager beperkt Piekema niet helemaal. Af en toe mag hij
nog op de planken staan en ook kan hij nog les geven, maar daarbij mag geen
relatie met zijn rol in de commercial worden gelegd. Een keerzijde heeft zijn
bekendheid ook. Een paar jaar geleden speelde hij samen met goede vriend en
acteur Hans Thissen in het stuk Poste Restante en begon een zaal vol pubers
'hamsterééén' te brullen toen Piekema het podium betrad. 'Hij heeft de
voorstelling stilgelegd en zei: 'Ja, ik ben ook de man van Albert Heijn, maar nu
ben ik iemand anders.' Dat is heel raar, als iemand uit het spel stapt. Maar het
moest. Het effect was goed, we hebben daarna verder gespeeld', vertelt Thissen.

Goede bekende van Piekema en directeur van Theater Kikker in Utrecht Harm
Lambers noemt Piekema 'een rare bekende Nederlander'. 'Je maakt het mee dat je
samen aan de bar hangt, en dat iemand komt vragen of zijn vriendin op de foto
mag met Harry. Maar daar lijkt hij niet onder gebukt te gaan. Hij vindt de
ruimte ook eigen dingen te blijven doen.'

Zijn vrienden en bekenden noemen Piekema allemaal 'lief, loyaal en enthousiast'.
Hij is de aardige meneer om de hoek, net als in de reclame. Maar heeft hij een
partner, of kinderen? Hobby's misschien? Kan hij nog naar een supermarkt zonder
te worden belaagd? Het telefoongesprek valt - meerdere malen - stil. 'Hij heeft
een gezin, maar ik geloof niet dat Harry wil dat ik daar iets over zeg.'

Ook goede vriend Genio de Groot, met wie Piekema in de jaren tachtig het
clownsduo Hamm en Hoppa vormde, zegt dat hij geen vragen over Piekema
beantwoordt, omdat 'Harry anders acuut de vriendschap verbreekt.'

Zelfs de charmante vakkenvuller met flinke krullenbos Rachid (acteur Achmed
Akkabi) uit de eerste reclames houdt tegenwoordig zijn mond. Dat deed hij
volgens geruchten eerst niet. Hij klapte naar het schijnt uit de school over de
filmpjes en ging direct daarna 'andere dingen doen'. Er werd door Albert Heijn
een nieuwe allochtone vakkenvuller gecast. 'Achmed heeft er geen belang bij mee
te werken aan dit verhaal. En Harry ook niet, is zijn inschatting', mailt de
agent van de acteur terug.

Op de speciale Harry Piekema-pagina op Hyves, vol filmpjes en foto's van de
reclameheld, heeft het mysterieuze AH-gezicht meer dan 55 duizend fans. 'Kijk
eens wie er bij ons op de camping stond deze zomer', schrijven fans boven hun
foto met Piekema.

'Hij gaat er gezond mee om', zegt collega-acteur Gabby Bakker. Ze speelde met
Piekema deze winter het scheppingsverhaal in de vorm van het gedicht Ongenoemde
Morgen van Bertus Aafjes. 'Iets heel anders, ja. Harry heeft ook een
filosofische kant. Het stuk ging over zingeving, daar is hij erg mee bezig. Hij
stelt zichzelf ook vragen over het leven en dat zag je terug in zijn spel.'

Piekema speelt niet elitair, maar begrijpelijk en toegankelijk. In 2004 had ook
Albert Heijn een elitair en duur imago. Nu is het weer een volkswinkel. Joop van
den Ende noemt de reclamecampagne van Albert Heijn dankzij Piekema een van de
beste komische campagnes ooit. 'Bedenk: Albert Heijn zat een paar jaar geleden
totaal aan de grond. Een slecht imago, daar werd je liever niet gezien. Die
manager kweekt sympathie. Hij is de gemiddelde Nederlander. Je gaat erin mee,
het is geen irritante reclame. Dat heeft alles met zijn spel te maken. De timing
is keer op keer perfect.' Dat beaamt actrice Bakker: 'Harry heeft dat gecreëerd,
het is echt een personage geworden. Dat is geweldig.' 'Zijn uitgesproken hoofd
gebruikt hij prachtig in de reclames', zegt goede vriend Thissen.

Reclamemaker Bas Westerweel zei onlangs op SBS dat Albert Heijn met de campagne
precies een goede snaar bij het Nederlandse volk heeft geraakt. 'Harry heeft
Albert Heijn weer het imago gegeven van de supermarkt van het gewone volk. Hij
is een Nederlander die je gewoon naast je ziet wonen.'

Piekema speelt de rol van de meest Nederlandse Nederlander met verve. Wel vragen
acteurs zich af of Piekema ooit nog echt iets anders kan doen, nu hij zo
nadrukkelijk het gezicht is van AH. 'Er is een einde aan de houdbaarheidsdatum',
zegt Westerweel. 'Alleen is die nog niet bereikt.'

Is Piekema arrogant geworden van zijn rol als filiaalmanager, zoals hier en daar
wordt beweerd? Op de Hyves-pagina wordt hij door sommigen chagrijnig en droog
genoemd. Zijn buren in Driebergen echter vinden dat hij ook best vriendelijk kan
zijn. Zijn kinderen zitten gewoon in Driebergen op school. De familie is actief
in de basketbalvereniging. 'Vader van een dochter en een zoon', zegt een
buurvrouw. 'Hij reist veel. Maar als hij thuis is, laat hij zijn twee bruine
labradors even uit en maakt een praatje. Eigenlijk is hij heel gewoon.'

LOAD-DATE: September 22, 2008

LANGUAGE: DUTCH; NEDERLANDS

NOTES: 'Hij beeldt het karakter van de manager prachtig uit'; Producent Joop van
den Ende; 'Harry Piekema is een rare bekende Nederlander'; Theaterdirecteur Harm
Lambers; Harry Piekema woont in Driebergen met zijn vrouw, dochter en zoon.

GRAPHIC: 23BIdiprofiel_ph01, Stills uit televisiecommercials van Albert Heijn
met Harry Piekema in de hoofdrol., Foto's Joost van den Broek

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              47 of 161 DOCUMENTS



                                 de Volkskrant

                               September 20, 2008

De grote gokmachine is kapot;
Achtergrond De Amerikaanse kredietcrisis

BYLINE: Philippe Remarque

SECTION: HET VERVOLG; Blz. 35

LENGTH: 1720 woorden

SAMENVATTING:

Wat in 2007 begon met hebberige Amerikanen en agressieve hypotheekverkopers, is
uitgedraaid op een financiële crisis die aan 1929 doet denken. Hoe komt het toch
dat Amerikanen zo gemakkelijk op krediet leven? Door Philippe Remarque

VOLLEDIGE TEKST:

Geld, daar kun je in Amerika makkelijk aan komen. Bij de kassa van een
kledingwinkel of een drogist wordt je een creditcard aangeboden. Op de campus
van de universiteit kun je een gratis stuk pizza krijgen als je er een neemt .
En wie in de problemen komt, kan altijd een voorschot op zijn loon nemen bij een
Payday lender. Get cash now!, lichten borden met neonletters op in de avond. Als
het echt niet meer gaat, sla je af bij die zuil langs de weg die 'nog vandaag
geld' belooft. In het kantoortje nemen ze dan in ruil voor geld je auto in
onderpand.

Wie een huis bezat, kon het ook makkelijk te gelde maken. Veel Amerikanen namen
een nieuwe hypotheek om aan geld te komen, bijvoorbeeld om hun
creditcardrekeningen te betalen. Omdat de huizenprijzen toch bleven stijgen,
konden ze gerust wat risico nemen, zeiden de hypotheekadviseurs.

Venus Williams ('Ik heet zoals de tennisster, maar ik heb niet haar geld') nam
zo'n hypotheek. 'Het was zes procent rente, zei die adviseur. Maar ik merkte pas
later, toen mijn man dood was, dat het een variabele rente was.' Nu moet ze veel
meer betalen, terwijl het huis in waarde is gedaald. Had ze dat dan niet van te
voren kunnen weten? 'Die man zei er niets over. En de hypotheekvoorwaarden, de
kleine lettertjes, dat is een soort gouden gids. Dat kun je niet allemaal
lezen.' Ze is nu verwikkeld in een beslagprocedure, zoals miljoenen Amerikanen.

Kaartenhuis

De onbetaalde hypotheken van mensen als Williams bleken de onderste kaart die
uit het kaartenhuis wordt weggetrokken. Want sinds de deregulering van de jaren
negentig handelde Wall Street grif in hypotheekschulden. En was daarbij al net
zo gulzig en risicobereid als de kleine hypotheekhouders. Gerenommeerde
investeringsbanken speculeerden met grote hoeveelheden geleend geld. Op het
hoogtepunt, vorig jaar, leenden ze gemiddeld 32 dollar voor iedere dollar die ze
bezaten.

Nu de Amerikaanse huizen- en schuldenzeepbel is geklapt, zijn ze gevloerd.
Lehman Brothers failliet, Merrill Lynch overgenomen en Morgan Stanley op zoek
naar een bieder. De bovenkant van het kaartenhuis is naar beneden gekomen.

Hoe komt het toch dat de Amerikanen zo makkelijk op krediet leven? Volgens
krediet- en faillissementsspecialist Adam Levitin van Georgetown University is
de huidige generatie Amerikanen 'verslaafd aan geld uitgeven'. 'Grof gezegd
willen ze gelijke tred houden met de buren en een even mooie auto hebben. Er is
hier geen cultuur meer van sparen.' Het spaarquotum (deel van het inkomen dat
niet wordt geconsumeerd) zweeft in de VS al jaren rond de 0, terwijl het 25 jaar
geleden nog elf procent was, zoiets als in Nederland.

De meeste creditcardbezitters betalen niet af wat ze maandelijks uitgeven, maar
schuiven de schuld vooruit. 'Risico nemen en ondernemerschap zijn diep geworteld
in de Amerikaanse cultuur', zegt Levitin. Schulden horen daarbij. 'Onze founding
fathers zaten diep in de schulden. Enkelen van hen werden er zelfs voor
opgesloten.'

Het brengt de Amerikaanse economie veel goeds: zonder de bereidheid grote
risico's te nemen en ook failliet te gaan, waren er lang niet zoveel innovaties
geweest. De creditcards werken als smeerolie voor de huidige economie, die wordt
aangedreven door persoonlijke consumptie. Maar er is een duidelijke keerzijde,
zegt Levitin. 'Als je te veel schuld hebt, werk je alleen nog voor je
crediteuren.' Dit jaar hebben al 1,1 miljoen Amerikanen hun faillissement
aangevraagd bij de rechter. Sinds de zomer van 2007 hebben meer dan 770 duizend
huizenbezitters hun huis terug moeten geven.

Kredietexplosie

De Amerikaanse volksaard is hiervoor geen afdoende verklaring, zeggen
specialisten. 'Zo'n groot verschil tussen mensen is een zeldzaamheid. Het komt
door de instituties en de regelgeving', zegt Robert Lawless, hoogleraar
faillissementsrecht aan de universiteit van Illinois. De afgelopen decennia,
zegt hij, is er een 'explosie in consumptiekrediet' geweest.

Het was het onbedoelde gevolg van een Supreme Court-beslissing, waardoor
geldverstrekkers hogere rentes konden vragen. Daar kwam de grote
dereguleringsgolf van de jaren negentig achteraan. Het werd steeds makkelijker
om aan krediet te komen voor nieuwe groepen mensen die voorheen als te riskant
werden gezien.

'Bush wilde een natie van huiseigenaren en negeerde alle veiligheidsmaatregelen.
Alan Greenspan (jarenlang de chef van de Centrale Bank) deed er aan mee. Hij was
tegen regulering', zegt Kathleen Day van het Center for Responsible Lending, een
onafhankelijk instituut dat pleit voor strengere regels en meer bescherming.

Day's instituut wijst met de beschuldigende vinger naar de hypotheekmakelaars,
die hypotheken met variabele rentes en allerlei verbogen gebreken aanboden. 'Het
was heel verleidelijk voor mensen. Niemand vertelde ze wat er precies zou gaan
gebeuren.' Hypotheekadviseurs kregen volgens Day en andere specialisten meer
commissie voor klanten die boven hun vermogen leenden, omdat die meer rente
moesten betalen wegens hun geringere kredietwaardigheid.

'Het ging er helemaal niet meer om of de klant ooit in staat zou zijn tot
terugbetalen, integendeel. Het was een krankzinnige mentaliteit', zegt Day.
Bovendien blijkt uit onderzoek dat zes op de tien leners wel degelijk
kredietwaardig waren, maar ten onrechte zo'n duurdere 'subprime'-hypotheek in de
maag gesplitst kregen. Zelfs de ex-voorzitter van de Hypotheekbankenvereniging
geeft nu toe dat geldverstrekkers en adviseurs de klanten zijn 'vergeten', omdat
'geld verdienen en commissie belangrijker waren'. Ook Centrale Bankchef Ben
Bernanke spreekt over 'oneerlijke' en 'bedrieglijke' hypotheken. Het zijn vooral
zwarte Amerikanen en andere minderheden die hier in trapten, en nu in problemen
verkeren.

Dezelfde lager opgeleiden kampen met hoge creditcardschulden of vergalopperen
zich bij de Payday-lenders. De bedrijven voldoen aan de wet als ze hun trucs en
verborgen kosten maar openbaren aan de klant. Als die de kleine lettertjes niet
leest, is dat zijn eigen verantwoordelijkheid.

De Amerikaanse politiek heeft weinig aan consumentenbescherming gedaan. Alleen
voor militair personeel geldt een maximale rente van 36 procent, wat de excessen
van payday lending voorkomt. Waarom krijgen gewone burgers die hulp niet? De
specialisten wijzen erop dat de financiële industrie een van de agressiefste
lobby's in Washington is, en meer geld bijdraagt aan campagnefondsen van
politici dan enige andere branche.

Neem de faillissementswet uit 2005, volgens hoogleraar Lawless 'een
schoolvoorbeeld' van een gekochte politieke beslissing. De wet is in basis
geschreven door de zelfde creditcardbedrijven die er nu van profiteren. Hun
schuldenaars blijven langer in de zogeheten 'sweatbox' zitten, waarin ze hoge
rente moeten blijven betalen aan de creditcardbedrijven. Democraten en
Republikeinen stemden voor. Een van hen was senator Joe Biden, Obama's running
mate. In zijn staat Delaware zitten veel financiële bedrijven die hem steunen.

Op de trein stappen

Econoom Christian Weller van de denktank Center for American Progress, zat zelf
een paar jaar geleden tegenover een hypotheekmakelaar omdat hij een huis wilde
kopen. 'Zij was een voormalige kleuterleidster, en ze zei tegen mij en mijn
vrouw, beiden economen, dat we makkelijk risico's konden nemen, omdat de
huizenprijzen al tien jaar lang met 10 tot 15 procent per jaar stegen. Er is dan
druk om ook op die trein te stappen.'

Weller deed het niet, maar hij heeft alle begrip voor de miljoenen die wel
meededen. Hij ziet vooral de economische dwang waaronder ze leven. 'Hoe kan een
hele bevolking zich onverantwoordelijker gedragen dan andere volkeren of de
generaties voor hen? Het komt door de economische basis.'

Hij rekent voor hoe gezinnen vanaf de recessie van 2001 steeds minder geld te
besteden hadden. Ondanks economisch herstel bleven ze banen, pensioenopbouw en
ziektekostenverzekering verliezen. 'Maar de huizenprijzen stegen. Dus was het
erg verleidelijk om het eigen huis als pinautomaat te gebruiken.' Het waren
volgens Weller hetzelfde blinde optimisme en de groepsdwang die ten grondslag
lagen aan wat er in de bankwereld gebeurde. Op Wall Street werd gegoocheld met
nieuwe financiële instrumenten die zo ingewikkeld waren dat weinigen de risico's
begrepen. 'Er was al heel lang geen grote financiële crisis geweest. En als alle
concurrenten het doen, moet jij ook wel.'

Bovendien werden er gigantische bedragen mee verdiend. 'Een zeepbel is pas een
zeepbel als hij uiteenspat. Iedereen denkt: als de markt deze prijs betaalt,
moet hij wel juist zijn.' Juist daarom ziet Weller het gebrek aan regulering, de
passiviteit van Alan Greenspan en 'de complete onwetendheid' in de regering-Bush
over deze mechanismen als de belangrijkste fouten die zijn gemaakt.

Dag van de afrekening

Nu is het in Amerika de ochtend na het wilde feest, als slechts glasscherven,
verschaald bier en bonkende koppijn resten. Een land dat op alle niveaus boven
zijn stand heeft geleefd, komt tot inkeer. 'De dag van de afrekening is
gekomen', zegt Lawless. 'We zullen nu moeten leven met minder krediet en
consumptie.'

Het is al veel moeilijker geworden om een lening of hypotheek te krijgen.
Klanten moeten weer een bedrag inleggen en bewijzen dat ze genoeg verdienen. De
creditcardbedrijven maken het moeilijker om al te veel geld op te nemen.
American Express heeft de kredietlimiet verlaagd voor de helft van zijn tien
miljoen klanten.

Op Wall Street is de grote gokmachine kapot. De macht is in een klap verschoven
van de eens zo triomfantelijke investeringsbanken naar de gewone, degelijke
banken die echt geld van klanten beheren. Onder economen wordt gedebatteerd of
dit het einde is van een 'zeepbel van dertig jaar', zoals de grote investeerder
George Soros deze lente in een boek stelde.

En ook de politiek is om. Terwijl Bush gedwongen is steeds verder
staatsingrijpen toe te staan, roepen zijn mogelijke opvolgers John McCain en
Barack Obama om het hardst om nieuwe regulering. Er moet iets aan de hand zijn,
als de Republikeinse kandidaat de oorlog verklaart aan degenen die de financiële
wereld 'als een casino hebben bespeeld'.

LOAD-DATE: September 19, 2008

LANGUAGE: DUTCH; NEDERLANDS

NOTES: 'Er is hier geen cultuur van sparen. Amerikanen zijn verslaafd aan geld
uitgeven'

GRAPHIC: 20VV1open_ph01, Werknemers van Lehman Brothers hebben een schilderij
van hun baas Dick Fuld, gemaakt door Geoffrey Raymond, vol geschreven met
boodschappen. Het schilderij staat bij de vorige week failliet gegane bank in
New York., Foto AP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              48 of 161 DOCUMENTS



                                 de Volkskrant

                               September 20, 2008
                                    zaterdag

Staatsfonds moet Wall Street redden

BYLINE: Evert Nieuwenhuis

SECTION: ECONOMIE; Blz. 15

LENGTH: 598 woorden

DATELINE: AMSTERDAM

SAMENVATTING:

Paulson kon niet anders om erger te voorkomen.

Maar het is de vraag of het genoeg is.

VOLLEDIGE TEKST:

AMSTERDAM De Zwitsers-Libanese cartoonist Chappatte wist het vrijdag raak te
verbeelden. Beurshandelaren springen in paniek uit de ramen van wolkenkrabbers
op Wall Street. Met een grote plof landen ze in een enorm valkussen die bestaat
uit stapels dollars met het opschrift 'Ministerie van Financiën'. De
dollarbiljetten dwarrelen door de lucht.

Donderdagnacht maakte Henry Paulson, de Amerikaanse minister van Financiën,
bekend dat hij werkt aan een 'alomvattend' noodplan dat de kredietcrisis moet
beteugelen. Dit weekend overlegt hij met Ben Bernanke, voorzitter van de
federale centrale bank (de Fed) en Democratische en Republikeinse Congresleden
over een staatsfonds dat de slechte leningen van banken en verzekeraars moet
opkopen. Met andere woorden: Washington wil zo veel mogelijk rotte appels uit de
financiële markten halen om zo de balansen van banken en verzekeraars te
zuiveren.

In zekere zin kan Paulson niet anders. Zijn eerdere ad-hocingrepen - zoals de
nationalisering van 's lands grootste verzekeraar AIG - hebben de paniek op de
markten niet bedwongen. Banken durven geen geld meer uit te lenen en
aandelenkoersen bevonden zich in een vrije val. Een permanent valkussen voor de
hele sector is vereist.

De grote vraag is: hoe groot moet het valkussen van Paulson zijn? En zal het
eindelijk de kredietcrisis beëindigen?

Arnoud Boot, hoogleraar financiële markten aan de Universiteit van Amsterdam, is
sceptisch over het plan. 'Het is moeilijk om een oordeel te vellen zolang de
details van de regeling nog niet bekend zijn. 'Alomvattend', zoals Paulson zegt,
zal het plan niet zijn. Dan zouden de VS alle slechte leningen moeten opkopen.
Dat is financieel onhaalbaar. Ergens moet een grens worden getrokken. De vraag
is waar.'

Bovendien is het 'bijna onmogelijk adequaat te bepalen hoeveel de slechte
leningen waard zijn. De overheid gaat voor god spelen.'

Een ding staat vast: de belastingbetaler zal diep in de buidel moeten tasten.
Dit roept ethische vragen op: waarom moeten gewone burgers opdraaien voor de
buitengewone risico's die Wall Street-bankiers hebben gelopen en daar
exorbitante winsten mee behaalden? Maar het leidt ook tot praktische problemen,
zoals: kan de Amerikaanse schatkist de rekening wel betalen?

Boot: 'Een overheid kan alles betalen, maar de vraag is tegen welke prijs.
Ergens zal het budget moeten krimpen. De overheidsschulden kunnen met duizenden
miljarden oplopen, en de regering zal in het buitenland moeten lenen.
Geldverstrekkers zullen dat met minder enthousiasme doen, en de Amerikaanse
overheid moet meer rente betalen.'

Sweder van Wijnbergen, hoogleraar economie aan de UvA, denkt niet dat het
staatsfonds het einde van de crisis inluidt. 'De kern van het probleem wordt
niet aangepakt. Amerikanen kunnen hun hypotheek niet betalen, dát is de oorzaak.
Het was veel beter geweest de banken te dwingen opnieuw te onderhandelen over
aflossing. Mensen houden hun huis en de leningen blijven waardevol.'

Van Wijnbergen, heeft geen goed woord over voor de plannen van Paulson. 'Het is
waanzinnig duur en kan averechts werken.' Banken en verzekeraars waren
wereldvreemd, zegt Van Wijnbergen. 'Ze dachten: hoe hoger het risico, hoe meer
winst je kunt maken. Maar dat je dan ook flinke verliezen kunt maken, is
kennelijk bij niemand opgekomen. De risicomanagers en de leiding van AIG en
Lehman Brothers zijn geen knip voor de neus waard.'

Het is de vraag of een zacht valkussen hen die les zal leren. Een harde landing
waarschijnlijk wel.

LOAD-DATE: September 19, 2008

LANGUAGE: DUTCH; NEDERLANDS

NOTES: 'Het is waanzinnigduur en kan averechts werken'

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              49 of 161 DOCUMENTS



                                 de Volkskrant

                               September 19, 2008

Een koninkrijk voor een krukje;
Profiel La Rochefoucauld

BYLINE: Martin de Haan

SECTION: CICERO; Blz. 22-23

LENGTH: 1605 woorden

SAMENVATTING:

'Onze deugden zijn meestal niets anders vermomde ondeugden', zegt François de La
Rochefoucauld (1613-1680). De auteur van de Maximes putte voor zijn scherpe
observaties uit zijn eigen leven. Door Martin de Haan

VOLLEDIGE TEKST:

In een ranglijst van meest geciteerde schrijvers zou hij fier bovenaan staan.
Toch beslaat zijn gepubliceerde oeuvre nog geen 100 bladzijden. Hertog François
VI de La Rochefoucauld vond het schrijven een aardig tijdverdrijf, en dat hebben
we geweten. Met zijn vlijmscherpe maximen ontmaskerde hij de mens als een
irrationeel, egoïstisch roofdier. Wat natuurlijk onmiddellijk de vraag oproept
hoe hij zelf was, als mens. Een portret in tien maximes.

1. Oude mensen geven graag goede raad omdat ze niet meer in staat zijn het
slechte voorbeeld te geven. De zelfspot is onmiskenbaar. De 'oude' La
Rochefoucauld, die zich onledig houdt met het noteren van wijze levenslessen,
denkt terug aan wat hij vroeger heeft uitgespookt. 'Jeugd is een doorlopende
dronkenschap: een koorts van het verstand', heet het elders. Zijn eigen leven
kent een exemplarische tweedeling, met het veertigste levensjaar als keerpunt -
niet omdat hij toen abrupt tot inkeer kwam, maar omdat hij op 2 juli 1652 werd
getroffen door een musketkogel, die vlak onder zijn ene oog zijn gezicht
binnendrong en het via de andere wang weer verliet. Een tijdlang kon hij niets
zien, en ook na zijn trage herstel was hij nooit meer de oude. Niet veel later
werd hij getroffen door jicht, zoals het een goed edelman betaamde: actie moest
noodgedwongen plaatsmaken voor reflectie.

2. De grote daden waarop mensen zich beroemen komen meestal tot stand door
toeval, zelden door een grandioos plan.De jonge La Rochefoucauld paarde grote
moed op het slagveld aan een al even groot gebrek aan strategisch, tactisch en
politiek inzicht. Toch is het geciteerde maxime niet alleen een generalisering
van zijn eigen gebreken. In feite is het een voorloper van de moderne
chaostheorie: alles wat gebeurt mag dan gedetermineerd zijn, het aantal
determinerende factoren is zo groot dat we ze onmogelijk allemaal kunnen
overzien. Die stelling is in hoge mate van toepassing op de Fronde, de opstand
van hoge adel en parlement tegen Anna van Oostenrijk (weduwe van Lodewijk XIII
en moeder van de minderjarige Lodewijk XIV) en haar minister Mazarin, waaraan
ook La Rochefoucauld meedeed: iedereen streefde zijn vermeende eigenbelang na,
maar een grote lijn viel in dat gekrioel van kleine belangen niet te ontdekken.

3. Hoewel we onszelf vaak wijsmaken dat we mensen aardig vinden die machtiger
zijn dan wij, komt onze vriendschap uitsluitend uit eigenbelang voort. Een van
de opvallendste feiten uit het actieve leven van La Rochefoucauld is zijn trouw
aan de man die Monsieur le Prince werd genoemd, de hertog van Condé, de grote
man van de Fronde. Nu is het misschien niet zo vreemd om de broer van je
minnares te steunen, alleen dringt de vraag van de kip en het ei zich hier op:
steunde hij de broer omwille van de minnares, of nam hij de minnares omwille van
de broer? De geniale veldheer Condé was hem zeer dankbaar voor zijn trouw. Dat
die waarschijnlijk grotendeels uit eigenbelang voortkwam, doet er niets aan af.
La Rochefoucauld zette herhaaldelijk zijn leven voor zijn vriend op het spel.
Het had een mooi maxime kunnen zijn: onze belangen wegen zwaarder dan wijzelf.

4. We zijn allemaal sterk genoeg om het onheil van anderen te doorstaan.Een
typisch aristocratische stelling. Voor de 17de-eeuwse adel telde het volk nog
altijd nauwelijks mee, ook al was de bourgeoisie in opkomst. De wreedheden die
door oorlogvoerende partijen tegen het gewone volk werden begaan zijn voor ons
onvoorstelbaar, en zware lijfstraffen en martelingen waren aan de orde van de
dag. La Rochefoucauld bleef er volkomen koud onder. Van hemzelf zijn geen grote
wreedheden geboekstaafd, van zijn vriend Condé des te meer: die brandde dorpen
plat, vernietigde de oogst, liet gevangenen naakt in de ijskoude Seine gooien.
Zelfs de redenen om de oorlog te beëindigen zijn egoïstisch: 'We verzoenen ons
met onze vijanden omdat we onze situatie willen verbeteren, de oorlog moe zijn,
of bang zijn voor een verkeerde afloop.'

5. Geluk ligt in het genot dat we aan dingen beleven, niet in de dingen
zelf.Voor 'het genot dat we aan de dingen beleven' gebruikt La Rochefoucauld één
term: 'le goût', smaak. Eigenlijk betekent het niets anders dan 'smaken
verschillen', want het maxime gaat verder met de constatering dat je gelukkig
bent als je hebt wat je begeert, niet als je hebt wat anderen begerenswaardig
vinden. Een hedendaagse maximeschrijver zou waarschijnlijk het tegendeel
beweren: 'smaak' is grotendeels een sociaal dictaat. Feit is dat de jonge hertog
zijn geluk in heel andere dingen zocht dan wij, bijvoorbeeld in een krukje, of
liever gezegd het voorrecht voor zijn vrouw om daarop te mogen zitten in
aanwezigheid van de koningin. Omdat dat voorrecht hem werd ontzegd stortte hij
zich in de Fronde, en bij elke verzoeningspoging kwam het krukje weer als eis op
tafel. Eén troost: 'We zijn nooit zo gelukkig of ongelukkig als we denken.'

6. Er bestaan goede, maar geen hartstochtelijke huwelijken.Een van de weinige
maximen die voor de moderne lezer waarschijnlijk choquerender zijn dan voor de
17de-eeuwse lezer. Het huwelijk uit liefde is een uitvinding van de Romantiek en
de opgekomen bourgeoisie, voor de oude adel was het huwelijk harde business. La
Rochefoucauld vormde geen uitzondering op de regel: hij trouwde op zijn
veertiende met de dertienjarige bruid die zijn ouders voor hem hadden
uitgekozen, Andrée de Vivonne, die deed wat van haar werd verwacht en hem acht
kinderen schonk. Buitenechtelijke relaties waren dan ook schering en inslag, en
de hertog had zelf een langdurige relatie met Madame de Longueville, de zus van
Condé. Maar volgens ingewijden hield hij niet van haar: ook deze relatie was
voor hem pure business (wat hem niet belette jaloers te zijn toen zij een andere
minnaar nam).

7. Een man begrijpt dat hij weinig moet praten over zijn vrouw, maar dat hij nog
minder moet praten over zichzelf begrijpt hij niet.De man die dit schrijft heeft
het inderdaad nooit over zijn vrouw, maar ook het tweede deel van het maxime is
op hemzelf van toepassing. Na zijn verwonding in 1652 zet hij zich naar goed
gebruik aan zijn memoires, waarin hij een tamelijk geflatteerd beeld van zijn
eigen daden schetst en op anderen uitsluitend kritiek levert: geen grotere
vleier dan eigenliefde. De Mémoires zijn een nuttige informatiebron, en
stilistisch waren ze een goede vingeroefening voor de Maximen, maar ze kunnen
niet tippen aan de memoires van La Rochefoucaulds grote tegenstander, kardinaal
Retz. Diezelfde kardinaal zou 'kameraad Openhartigheid' na de verschijning van
de Maximen overigens zijn onvoorzichtigheid verwijten: hoe valt het volk nog te
regeren als het niet meer in de deugd gelooft?

8. Mensen denken vaak de leiding te hebben, terwijl ze worden geleid.In zijn
onvrijheid waant de mens zich vaak vrij. Dat is geen verrassende uitspraak in de
eeuw van het jansenisme, een pessimistische katholieke stroming die ontkent dat
de mens zijn eigen zielenheil kan bewerken. Verrassender is dat in de Maximen
elke verwijzing naar een God of een godsdienst ontbreekt. Uit het vervolg van
het maxime blijkt dat La Rochefoucauld, als een Freud avant la lettre, de
menselijke onvrijheid eerder in de onbewuste driften dan in de goddelijke
voorbeschikking zoekt: 'Terwijl ze met hun verstand streven naar het ene doel,
trekt hun hart hen onmerkbaar naar een ander.' In de praktijk was hij een niet
bijster gelovige katholiek, die het door zijn gitzwarte mensbeeld goed kon
vinden met zowel de jansenisten als de libertijnen (bij wie de teleurstelling in
de mens niet leidde tot godsvrucht, maar tot zedeloosheid).

9. Een werkelijk rechtschapen mens is altijd bereid zich aan het kritisch
oordeel van andere rechtschapen mensen te onderwerpen.Een brave zedenspreuk.
Maar het Frans is dubbelzinnig. 'Honnête homme' was in de 17de eeuw ook de
benaming voor iemand die zich in het mondaine milieu wist te bewegen, en dan
luidt het maxime: 'Een echte man van de wereld wil altijd worden gezien door
andere mensen van de wereld.' Misschien is dat inderdaad wel de essentie van het
salonleven waar La Rochefoucauld zich aan overgaf nadat hij was hersteld van
zijn zware verwonding, en waar hij alle beroemdheden van zijn tijd ontmoette:
Racine, Corneille, Pascal, La Fontaine, Boileau, Madame de Sévigné, en niet te
vergeten Madame de La Fayette, zijn boezemvriendin en misschien wel minnares van
de laatste jaren, aan wier La Princesse de Clèves hij actief bijdroeg. Gezien
worden en daar je eigenwaarde aan ontlenen: La Rochefoucauld wist er alles van.

10. De ware welsprekendheid zegt al wat nodig is, en niet meer dan wat nodig
is.Beknoptheid en suggestiviteit zijn de twee belangrijkste ingrediënten voor
het maken van een goed maxime, en ook een tegenstelling of een paradox doet het
altijd goed. Het schrijven van maximen was in de tijd van La Rochefoucauld een
geliefd tijdverdrijf in de beau monde, hijzelf deed het aanvankelijk in een
clubje met Jacques Esprit en Madame de Sablé, maar met de eerste kreeg hij een
meningsverschil en de maximen van de tweede waren veel te expliciet, dus het
idee van een gemeenschappelijke uitgave strandde, hoewel de drie elkaars
probeersels nauwgezet bleven becommentariëren.

'Grote geesten zeggen veel met weinig woorden, kleine niets met veel', luidt het
elders. Dat klopt. Alleen zal hertog François VI van La Rochefoucauld nooit
hebben vermoed dat hem door een aardige hobby eeuwige roem ten deel zou vallen.

LOAD-DATE: September 18, 2008

LANGUAGE: DUTCH; NEDERLANDS

NOTES: Leesbarevertaling; De vertaler van de Maximes ziet zich voor twee grote
problemen gesteld. Allereerst natuurlijk de extreme densiteit van de tekst, die
daardoor voor de moderne lezer soms lastig te begrijpen is. In zijn nieuwe
Nederlandse vertaling, minstens de vierde binnen een eeuw tijd, schroomt Maarten
van Buuren niet om de beknoptheid zo nodig op te offeren aan de leesbaarheid.
Maxime 20, 'La constance des sages n'est que l'art de renfermer leur agitation
dans le c ur', wordt bijvoorbeeld: 'De onverstoorbaarheid van wijze mensen komt
er op neer dat zij de kunst verstaan hun opwinding op te sluiten in hun hart' -
precies anderhalf keer zo lang, en het kenmerkende, ontmaskerende 'n'est que'
('is slechts') is vervangen door een neutraal, haast wetenschappelijk 'komt erop
neer dat'. Met het tweede grote probleem, de herhaling van kernwoorden door de
tekst heen, gaat Van Buuren op vergelijkbare wijze om: de leesbaarheid staat
voor hem voorop, en zodoende krijgen verwante termen als habileté, esprit,
raison en jugement telkens de vertaling die binnen het individuele maxime het
beste past - ook al wordt daarmee de systematiek van het origineel (waarin veel
maximen zijn geclusterd op kernwoord) soms doorkruist. Het geheel wordt
afgesloten met een verhelderend nawoord.; Leesbarevertaling; Maximen -
Bespiegelingen over menselijk gedrag; Historische Uitgeverij; 128 pagina's; (E)
25,-ISBN 978 90 6554 143 7; La Rochefoucauld; Georges MinoisTallandier; 526
pagina's; ca. (E) 32,- ISBN 978 2 84734 278 9

GRAPHIC: 19CI3interview_ph01, La Rochefoucauld, Bibliothèque nationale / AKG

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              50 of 161 DOCUMENTS



                                 de Volkskrant

                               September 15, 2008
                                    maandag

Zes miljard;
Bert Wagendorp

BYLINE: Bert Wagendorp

SECTION: BINNENLAND; Blz. 3

LENGTH: 515 woorden


Dankzij de 27.500 mensen die hebben geprofiteerd van de pardonregeling, zit het
er dik in dat ik straks belasting moet betalen over mijn AOW. Vooral de 5.500
invalide en gehandicapte asielzoekers kosten ons handenvol geld en het is aan
deze nutteloze uitvreters te wijten dat ik op mijn vliegticket naar de zon ook
nog eens vliegtaks moet betalen.

Je wordt dus als hardwerkende Nederlander dubbel gepakt om die landverhuizers
twintig jaar lang van een luizenleventje te voorzien, daar komt het op neer.

Gelukkig heeft Rita Verdonk van TON dit allemaal voor ons uitgerekend, zodat het
niet onder het tapijt wordt geveegd door de linkse kerk. Volgens Rita gaat onze
gulle gastvrijheid ons tot 2028 zes miljard euro kosten. Zij gaf hierover
afgelopen week een persbericht uit, waarna zij in de Volkskrant en bij Pauw &
Witteman de schokkende feiten mocht komen toelichten.

Je hoeft Rita's spindokter Kay van de Linde heus niet te vertellen hoe je een
hype'je in elkaar steekt, als dat nodig is om de aandacht af te leiden.

'Zes miljarrrrrd', zei Rita dreigend, alsof ons naast vliegtaks en de AOW-taks
nog veel meer onheil staat te wachten om dit enorme bedrag bijeen te krijgen.
Verdonk heeft in haar jonge beweging al veel ervaring opgedaan met financiële
kuiperijen, daarom is ze er ook zo scherp op.

Ze kwam met de zes miljard op de proppen in de week waarin zij door haar
voormalige trouwe adviseur en vriend Ed Sinke bij NOVA werd neergezet als
'gewetenloos' en in NRC zo'n beetje als het allerdomste product dat ooit in Den
Haag is gesignaleerd.

Als je Ed Sinke mag geloven is het eigenlijk een wonder dat Rita weet hoe ze
heet en hoe je TON schrijft.

Ik had altijd al het sterke vermoeden, maar het is toch mooi als het idee van
een bijkans unieke leeghoofdigheid wordt bevestigd door een intieme vriend en
politieke partner die Rita Verdonk twee jaar lang van nabij heeft kunnen
observeren.

Volgens Ed Sinke moet je voor Rita op een briefje schrijven wat ze van iets moet
vinden. Dat vindt ze dan, en dat lepelt ze vervolgens daadkrachtig op. 'Ze heeft
niet de geestelijke capaciteiten om dingen te vatten of goed door te denken',
zei Sinke, dus je moet Rita als 'een treintje' op de rails zetten en haar 'een
zetje' geven.

Dus Kay van de Linde schreef 'zes miljard' op een briefje, Rita leerde dat uit
haar hoofd en daarna ging ze er de boer mee op.

Dat ze de vliegtaks afstreept tegen diepe menselijke ellende heeft Rita
waarschijnlijk niet eens in de gaten. Duidelijkheid, daar gaat het om. Als
straks de files nóg langer worden omdat er van onze belastingcenten allemaal
asielzoekers instaan met hun SUV's, dan kunnen we niet zeggen dat Rita ons niet
heeft gewaarschuwd.

Bij Pauw & Witteman zei choreograaf Rudi van Dantzig tegen Verdonk dat hij soms
het gevoel had dat zij 'iets tegen buitenlanders' had.

Dit ontkende Rita Verdonk volmondig en recht door zee. Zij heeft niets tegen
buitenlanders, zo lang deze in het buitenland verblijven en ons niet op kosten
jagen.

De afgelopen week zakte TON in de peilingen van 18 naar 14 zetels. Benieuwd wat
Kay nu weer op Rita's briefje gaat schrijven.

LOAD-DATE: September 14, 2008

LANGUAGE: DUTCH; NEDERLANDS

NOTES: Als je Ed mag geloven is 't een wonder dat Rita weet hoe ze heet

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              51 of 161 DOCUMENTS



                                 de Volkskrant

                               September 13, 2008

Volledig toegewijd

BYLINE: Bas Benneker

SECTION: HET VERVOLG; Blz. 38-39

LENGTH: 1731 woorden

SAMENVATTING:

Obama weet grote aantallen enthousiaste aanhangers te mobiliseren. Ze vinden
elkaar op sociale netwerksites, en doen daar allerlei campagnewerk: van
kiezerregistraties tot van deur-tot-deur-acties. Over 'grassroots' en
'netroots': hoe lokaal en digitaal activisme samenkomen. Door Bas Benneker

VOLLEDIGE TEKST:

'Niets is zo succesvol als succes zelf', doceert de lokale campagneleider Galen
Swain (42), en hij wijst als een generaal in oorlogstijd op een landkaart. In
het kantoortje in Silicon Valley zoomt hij in op de staat Nevada, opgedeeld in
drie kiesdistricten. Twee zijn roodgekleurd, dus Republikeins, een is blauw en
Democratisch.

Toch is de staat volgens Swain up for grabs in november, en de paar
belangstellenden die zijn komen opdagen op de door hem belegde
'organisatietraining' gaan alles op alles zetten om de buurstaat blauw te
kleuren. 'Registratie is de sleutel!', benadrukt Swain.

'Republikeinse kiezers zijn gedisciplineerder dan Democratische. Zij hebben zich
meestal al lang geregistreerd. Daarom gaan we in Nevada zo veel mogelijk nieuwe
kiezers registreren, niet alleen op evenementen maar ook huis-aan-huis. We gaan
ze opbellen, e-mailen en schrijven! Iedere kiesgerechtigde in Nevada moet aan
het eind van deze campagne minstens een keer iemand van ons aan de lijn hebben
gehad.'

Zijn toehoorders maken driftig aantekeningen als hij uitlegt hoe dat in zijn
werk gaat. Volgens de wet mogen de mensen die kiezers registreren niet
tegelijkertijd campagne voeren voor een kandidaat. 'Maar over een button hier of
daar zullen mensen niet zeuren', houdt Swain ze voor. 'En niemand kan je
verbieden mensen te vragen wat ze verwachten van de komende president, en
daarbij aan te stippen dat Obama hun man is. Ga vooral niet vertellen waarom hij
zo'n fantastische kandidaat is. Vraag mensen wat zij willen met Amerika.'

Swain en zijn vaste sidekick Mariah Bilal (43) maken al maanden reclame voor hun
kandidaat. Na de organisatietraining gaan ze naar een braderie om kiezers te
registreren. 's Avonds daagt Swain het uitgaanspubliek in San José uit om op de
foto te gaan met een levensgrote kartonnen afbeelding van 'de volgende
president'. 'Doe het nou maar, volgend jaar ben je me dankbaar!'

Enthousiasmekloof

Meer nog dan Obama's eloquentie en charisma, en meer nog dan de impopulariteit
van de Republikein in het Witte Huis, moet John McCain de 'enthousiasmekloof'
vrezen tussen zijn eigen aanhangers en die van Obama. De geestdrift die mensen
als Swain en Bilal er toe brengt op eigen houtje campagne te voeren. In het
lokale partijkantoor in Palo Alto zitten, volgens de twee, vooral 'rijkelui' die
er een heel andere aanpak op na houden. 'Die doen vooral veel fondsenwerving,
maar zij gaan niet zoals wij de straat op', zegt Bilal.

De campagne van Obama leunt zwaar op bevlogen vrijwilligers. Deels is dat uit
nood geboren. Zijn tegenstander in de voorverkiezingen, Hillary Clinton, kon
aanvankelijk immers rekenen op de steun van het Democratische establishment - en
daarmee op de complete politieke en financiële machinerie waarmee presidentiële
campagnes doorgaans worden gevoerd. Voor het team van Obama bleef weinig anders
over dan het mobiliseren van de 'basis' van de partij - gewone burgers die
vrijwillig op pad gaan om hun kandidaat aan de man brengen.

Dat lokale activisme is ook kenmerkend voor Obama zelf. Als pas afgestudeerde
advocaat coördineerde hij begin jaren negentig 'Project Vote!' In de arme
buurten van Chicago probeerden Obama en zijn mensen - veelal zwarte - kiezers te
mobiliseren. Het werd de succesvolste registratiecampagne ooit in de stad. Van
de 400 duizend ongeregistreerde bewoners met stemrecht wist hij ruim eenderde
over te halen. Het resultaat was een recordopkomst bij de senaats- en
presidentsverkiezingen van 1992.

Naast de registratie van kiezers halen Swain en Bilal met de verkoop van
buttons, stickers en shirts bescheiden bedragen op. Daarmee financieren ze
vooral hun eigen activiteiten. De rest van het geld gaat via internet naar het
campagnefonds. In Palo Alto doen ze dat anders. In de vele villawijken van
Silicon Valley zijn elk weekend benefietavonden te bezoeken. 'Normaal hou ik me
niet zo bezig met de presidentsverkiezingen, ik stem eigenlijk blind
Democratisch', vertelt de gepensioneerde softwareontwikkelaar Jerry Collins
(72), terwijl hij drankjes uitdeelt aan de ongeveer twintig gasten van zijn
'Tuinfeest voor Obama'. 'Maar het gaat niet goed met mijn land. Er moet echt
iets veranderen, het is erop of eronder.'

Terwijl de kinderen spelen in het zwembad of aan een tafel met een ingehuurde
'knutselmoeder', spelden de gasten naambordjes op. In een kringgesprek vertellen
ze een voor een wat ze gaan doen om Obama in het Witte Huis te krijgen. Voor
advocate Gail Tucker gaat het om meer dan alleen een einde maken aan de
Republikeinse heerschappij. 'De verandering waar Obama het over heeft moet er
niet alleen in Washington komen. We moeten onszelf veranderen.'

De groep knikt instemmend. Af en toe is er applaus, bijvoorbeeld als Gails
echtgenoot Todd aan het woord is. 'Voor het eerst in een heel lange tijd hoef ik
mijn neus niet dicht te knijpen als ik op de Democratische kandidaat stem.
Eindelijk is het eens een keer niet de minste van twee kwaden.' Een andere
bezoeker, Bob, benadrukt dat 'een kleine groep mensen wel degelijk een verschil
kan maken. Maar ze moeten volledig toegewijd zijn.' En toegewijd zijn ze, de
bezoekers van de benefietavond. Niet alleen beloven ze vrienden en kennissen te
mobiliseren om geld op te halen, de meesten doneren 'hier en nu' aanzienlijke
bedragen.

Kleine bedragen

Het zijn de relatief kleine bijdragen die al ruim een jaar de brandstof leveren
voor de verkiezingsmachine van Obama. Nooit eerder haalde een kandidaat zo veel
geld op met kleine donaties. De helft van het bedrag dat tot nu toe is verzameld
- de teller stond in augustus op ruim 350miljoen dollar - is verkregen met
bijdragen van 200dollar of minder.

Dat neemt niet weg dat Obama een aantal grote donateurs heeft. Eenderde van zijn
zo goed gevulde oorlogskas komt van bijdragen van 1.000 dollar en meer. De
grassroots (het lokaal activisme) waar de campagne in vrijwel elke e-mail en elk
persbericht mee dweept, is ook een handige marketingtruc, die zichzelf door de
overwinning in de voorverkiezingen heeft versterkt. Succes, vrij naar Galen
Swain, voedt zichzelf.

Obama is ook niet de eerste die door handig gebruik van het internet nieuwe
bronnen weet aan te boren. De Democratische kandidaat Howard Dean ging hem in
2004 voor met de fondsenwerving op internet, en wist uit het niets de
gedoodverfde kandidaat John Kerry serieuze tegenstand te bieden in de
voorverkiezingen.

Obama heeft toen goed opgelet, en de methode geperfectioneerd. Inmiddels haalt
hij verreweg het grootste deel van de kleine donaties op via internet, waar de
netroots - de digitale tegenhanger van de grassroots - vrijwel dagelijks met de
collectebus rondgaan. Aanhangers vinden elkaar op sociale netwerksites, maar ook
op de site van de kandidaat zelf. My.BarackObama.com - door gebruikers kortweg
MyBO genoemd - is uitgegroeid tot een netwerksite op zich, een gemeenschap van
Obama-aanhangers waar toepassingen van gewone sociale netwerksites worden
ingezet om campagne te voeren. De ruim één miljoen leden van de site kunnen
bijeenkomsten in de omgeving opzoeken of organiseren, en zich voor die van
anderen aanmelden.

Van acties om kiezers te registreren tot verkiezingsavonden in huiskamers, van
organisatietrainingen (zoals die van Galen Swain) tot telefonische
wervingsacties; bijna 100 duizend activiteiten waren er tot september aangemeld.
Het is zonder twijfel de meest succesvolle online verkiezingscampagne in de
geschiedenis van het internet, en het mobiliseert een nieuwe generatie kiezers.

Jonge kiezers

Want hoewel de 'jeugdstem' geldt als grillig en onbetrouwbaar, groeide in de
voorverkiezingen de opkomst onder kiezers onder de 30jaar met meer dan de helft.
Van die jonge kiezers stemde tweederde voor Obama. De marketing van de campagne
is in veel opzichten ook onverhuld gericht op jonge kiezers; van het hippe logo
en het 'web 2.0'-gehalte van My.BarackObama.com tot de coolness -factor van de
kandidaat en zijn op hiphop gezette toespraken. Het beweegt jongeren niet alleen
om te gaan stemmen, maar ook om zelf in actie te komen.

Zoals de studente Ruby Reid (26). Ze heeft haar eerste verkiezingsavond niet
goed gepland, ze was te laat met aanmelden, en tot overmaat van ramp heeft
iemand de posters op straat en in de gang van haar flat weggehaald. De
worteltaartjes met Amerikaanse vlaggetjes blijven onaangeroerd.

Twee weken eerder is Ruby voor het eerst naar een bijeenkomst bij iemand thuis
geweest. 'Daar waren zeker 25 mensen.' Ze bekeken een video van andere events,
bespraken politieke onderwerpen en kregen een stoomcursus 'Praten met mensen die
anders denken dan jij'. 'De bezoekers waren gewone mensen die zich niet
intensief met politiek bezighielden', zegt Ruby. 'De meesten waren voor het
eerst actief als vrijwilligers. Sommige oudere mensen zeiden dat ze zulk
enthousiasme niet meer hadden gezien sinds de jaren zestig. Ik ben zelf wel
eerder actief geweest, in 2004 voor Kerry. Maar ik heb nog nooit op een
presidentskandidaat gestemd die won.'

Met enkele tientallen Obama-aanhangers uit haar buurt gaat Ruby de komende weken
druk campagnevoeren. Ze doen telefoonavonden, waarop ze tientallen willekeurige
nummers in 'swing states' als Pennsylvania en Florida bellen om met mensen te
praten over de verkiezingen. In het weekend voeren ze campagne tijdens de
zogeheten tailgating events - de aloude Amerikaanse traditie van barbecuen op
parkeerplaatsen voor sportwedstrijden. En ze schrijven brieven.

Ruby doet dat al maanden, aan willekeurige mensen - zelf kreeg ze er toevallig
ook een, 'heel lieve brief uit Ohio'. Onderweg naar de partijconventie in
Denver, een dikke 2.000 kilometer van Berkeley, is ze met drie vriendinnen langs
de deuren gegaan in staten waar ze doorheen kwamen - zelfs in het voor
Democraten volstrekt kansloze Utah.

'Voor Hillary was ik nooit zo actief geweest', verzekert Ruby. Obama weet jonge
mensen echt te inspireren. Ik vind deurkloppen, het huis-aan-huis werven van
kiezers, het leukst om te doen.' Ruby twijfelt niet aan de resultaten van haar
werk. 'Ik weet zeker dat Obama gaat winnen. Met een landslide zelfs. En ik ben
van nature een pessimist.'

LOAD-DATE: September 12, 2008

LANGUAGE: DUTCH; NEDERLANDS

NOTES: 'Het gaat niet goed met mijn land. Er moet echt iets veranderen,het is
eropof eronder'

GRAPHIC: 13VV2open_ph02, Toekomstige kiezers kunnen zich bij een jazzfestival in
San Francisco laten registreren., Foto's Daniel Rosenthal / de Volkskrant
13VV2open_ph03, Vrijwilligers gaan in Keenes, in de swing state New Hampshire,
van deur tot deur voor Obama.
13VV2open_ph04, Campagnemedewerkers eten pizza, na in Keenes actie te hebben
gevoerd.

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              52 of 161 DOCUMENTS



                                 de Volkskrant

                               September 10, 2008
                                    woensdag

Dutroux was het kantelmoment

SECTION: BINNENLAND; Blz. 2

LENGTH: 1334 woorden

SAMENVATTING:

Over sommige onderwerpen is de Haagse politiek het (bijna) Kamerbreed met
zichzelf eens. Dat zijn vaak gevoelige kwesties waarover maar liever wordt
gezwegen -Haagse taboes, dus. Vandaag: pedofilie.

Door Ron Meerhof

VOLLEDIGE TEKST:

De snelle verandering in de seksuele mores werden zelden zichtbaarder dan in de
levensbeschrijving van Edward Brongersma. De in 1911 geboren jurist werd in 1946
senator voor de PvdA, maar belandde in 1950 in de gevangenis wegens seks met een
17-jarige jongen. Dat was in de tijd dat voor heteroseksuele contacten nog een
leeftijdsgrens van 18jaar bestond, voor homoseksuele contacten zelfs 21 jaar.

Elf maanden zat hij vast. In 1963 was hij al zodanig gerehabiliteerd dat de PvdA
hem terugvroeg voor de Eerste Kamer, waar hij nog dertien jaar zou blijven
zitten. In 1971 werd de leeftijdsgrens voor seks in alle combinaties verlaagd
naar 16jaar. Brongersma was weer van alle smetten vrij.

Inmiddels ijverde hij voor een verdere verlaging van de leeftijdsgrens. Niemand
legde hem een strobreed in de weg. Vier jaar later werd hij zelfs Ridder in de
Orde van de Nederlandse Leeuw.

In 1998 maakte hij een einde aan zijn leven. 'Omdat hij niet langer kon aanzien
hoe zijn levenswerk, de acceptatie van pedofilie, instortte', zegt de
Rotterdamse dominee Hans Visser, die zich decennialang inspande voor acceptatie
van pedofielen, met grote stelligheid. 'Hij was daarover zó droefgeestig. Dat
gaf de doorslag.'

De jaren zeventig vormden het hoogtepunt voor de pedofielenbeweging. De NVSH, in
de hoogtijdagen 240 duizend man sterk, belegde werkbijeenkomsten over de
materie, er verschenen boeken en wetenschappelijke verhandelingen waarin
zakelijk of zelfs ronduit positief over het onderwerp werd geschreven.

Een paar bewegingen deden de pendule binnen een halve eeuw van het ene naar het
andere uiterste slingeren en weer terug.

In de jaren tachtig ontstond in de Verenigde Staten een feministische reactie op
de seksuele revolutie. Waren die verworvenheden niet vooral de vrijheden van
mannen? Waren vrouwen daar niet het slachtoffer van geworden? In het kielzog van
dat denken werden ook kinderen als kwetsbaar ervaren - een groep die meer
bescherming nodig had tegen de vooral mannelijke lusten. Tegelijk wonnen
christelijke groeperingen aan kracht, die altijd al hun bedenkingen tegen
diezelfde revolutie hadden gehad. Feministen en orthodox christenen belandden zo
in een soort monsterverbond.

Daar kwamen in de jaren negentig incidenten overheen, die opzien baarden. Vooral
in de VS bleken katholieke priesters zich nogal massaal aan jongetjes te hebben
vergrepen. En in België werd in 1996 Marc Dutroux opgepakt.

'Dat was het echte kantelmoment', zegt dominee Visser. 'Onzin, natuurlijk.
Dutroux was een gestoorde gek. Een gewone pedofiel moet daar helemaal niet aan
denken.' Brongersma zag het allemaal gebeuren en begreep dat in de volgende
jaren de intolerantie jegens pedofilie alleen maar zou toenemen.

Dat had hij goed gezien, verzucht Visser. De wetenschappers van toen hebben de
wijk genomen naar verre buitenlanden, er verschijnt geen boek meer over het
onderwerp. Visser schreef zelf in 2006 nog een boekje waarin hij pleitte voor
meer begrip, dat hij zelf maar uitgaf, omdat er toch geen uitgever te vinden zou
zijn.

In zijn lange carrière heeft hijzelf zich met de gekste minderheidsgroepen bezig
gehouden. Van Deense transseksuelen tot Arabische maoïsten en heroïnehoeren, ze
konden allemaal op een welwillend oor rekenen bij Visser. 'Voor alle onderwerpen
kreeg ik nog wel wát begrip', zegt hij. 'Maar mijn werk voor pedofielen nam echt
helemaal niemand me in dank af.'

Het is ook het onderwerp dat hem het hardnekkigst is blijven achtervolgen.
Niemand heeft hem ooit verdacht van drugsgebruik of fantasieën over
transseksuelen, maar zijn sympathie voor pedofielen gold wel als bewijs voor
neigingen in die richting. Al anderhalf jaar heeft hij zich niet meer met het
onderwerp bemoeid. Toch kreeg hij vorige week nog een mail waarin hij werd
uitgescholden voor 'vuile pedo'. 'Echt een uitermate onaangenaam onderwerp',
zegt Visser. 'Het is nu een taboe van hier tot ginder'.

'Klopt', zegt SGP-Kamerlid Kees van der Staaij opgewekt. 'En dat is maar goed
ook. Zo'n taboe is heel nuttig bij het tegengaan van seksueel misbruik van
kinderen. Het zorgt ervoor dat iedereen weet dat het echt niet kan. Je kunt er
eigenlijk zelfs niet over praten. En dat is helemaal niet erg. Want als dat wel
kan, ontstaat al snel een wat vergoelijkende sfeer.'

Van der Staaij kwam in 1998 in de Kamer en trof toen nog heel andere
discussiekaders aan. Zijn voorganger had zojuist een motie om het bezit van
kinderporno strafbaar te stellen kansloos zien sneven. 'Dat vond iedereen toen
nog zó'n aantasting van de privacy-- Alleen de toenmalige RPF en GPV stemden
vóór.'

Hijzelf bond de strijd aan met virtuele kinderporno. Onbegrip was zijn deel. Het
waren maar poppetjes, vond een zeer ruime meerderheid. Maar nog in dezelfde
kabinetsperiode volgde een kentering, zegt Van der Staaij. Opeens was vrijwel
iedereen voor een verbod. 'Je ziet het nu ook aan zo'n verbod op seks met
dieren', zegt hij. 'Zelfs D66 is vóór. Dat was tien jaar geleden ondenkbaar.'

Dominee Visser gruwt van die eensgezindheid. Hij kijkt ook met afgrijzen naar de
reacties die destijds de Partij voor Naastenliefde, Vrijheid en Diversiteit
(PNVD) oogstte. Een van de oprichters werd in 2006 door een woedende meute uit
zijn caravan in Oostvoorne gejaagd. Tot op de dag van vandaag wordt hij tot zijn
voordeur achtervolgd door GeenStijl. Een ander verloor zijn baan bij de
universiteit. En waarom? De partij wilde niets anders dan de destijds
gerespecteerde PvdA-senator Brongersma. 'Volstrekt doorgeslagen
fatsoenscultuur', bromt Visser. 'Een heksenjacht.'

'Geen sprake van', zegt Tweede Kamerlid Jeroen Dijsselbloem van de PvdA.
'Nederland is nog steeds heel liberaal. In het buitenland waren ze geschokt dat
zo'n partij in Nederland alleen al mocht worden opgericht! Maar dat dan wel
iedereen over die oprichters heenvalt-- Dat zijn gewoon hele terechte correcties
op een beweging die was doorgeslagen. Ik wil er trouwens wel aan toevoegen dat
de soms hysterische toon van het debat nu ook mij tegenstaat.'

Kan hierover binnen de PvdA tegenwoordig nog van mening worden verschild? Kan
een PvdA'er nog pleiten voor verlaging van de leeftijdsgrens voor seks tussen
volwassenen en minderjarigen naar bijvoorbeeld 14 jaar? Dijsselbloem: 'Dat lijkt
me politieke zelfmoord. Niet alleen binnen de PvdA. Binnen alle partijen.'

Van der Staaij maakt zich enige zorgen over de felle reacties uit de bevolking
jegens pedofielen. Maar dat betekent wat hem betreft geenszins dat het taboe op
pedofilie zou moeten worden gerelativeerd. 'Een ander taboe moet gewoon weer
sterker worden: dat op eigenrichting. Je hebt nooit het recht in eigen hand te
nemen.'

'In onze achterban', zegt Van der Staaij, 'wordt abortus gezien als een heel
groot kwaad. Toch heb ik in de achterban nooit de neiging geproefd om op dat
punt zelf het recht in eigen hand te nemen. Want dat is bij ons nou taboe. Dat
werkt prima.'

Sommigen zien in de snelle veranderingen in het denken over pedofilie een bewijs
dat de seksuele mores per definitie tijd- en plaatsgebonden zijn: over twintig
jaar kijken we met net zoveel bevreemding terug op het taboe van 2008 als nu op
de tolerantie van 1988.

Maar Dijsselbloem verwacht dat niet. 'De jaren zestig en zeventig waren veel
meer een aberratie dan het heden. Tegelijk is voor de meeste mensen de omslag
ook helemaal niet zo groot geweest. Het was destijds slechts een klein, select
gezelschap dat ijverde voor seks tussen volwassenen en kinderen. Een clubje dat
ver verwijderd was van wat gewone Nederlanders vonden. Die hebben daar niks mee:
toen niet en nu niet.

'Het belangrijkste verschil is: het werd toen nog gezien als relatief
onschuldig. Die ontspannen houding is inderdaad helemaal weg. Ikzelf ben er ook
helemaal niet ontspannen over. Pedofilie is zijn onschuld kwijt. Ik denk dat dat
voorgoed is.'

LOAD-DATE: September 9, 2008

LANGUAGE: DUTCH; NEDERLANDS

NOTES: Dit is de laatste aflevering van deze serie. Eerdere afleveringen
verschenen op 28, 25, 11, 6 en 4 augustus en 26, 19 en 14 juli.

GRAPHIC: 03BItaboe_ph01, Juni 2006: demonstranten protesteren in Den Haag tegen
de Partij voor Naastenliefde, Vrijheid en Diversiteit in Den Haag., Foto ANP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              53 of 161 DOCUMENTS



                                 de Volkskrant

                               September 9, 2008

GeenStijl is even moralistisch als Bluf!;
Pieter Hilhorst

BYLINE: Pieter Hilhorst GeenStijl is even moralistisch als; Reageren:
vk.nl/opinie

SECTION: FORUM; Blz. 11

LENGTH: 760 woorden


Wat maakt links zo haatbaar? Want als er iets opvalt in de tirades tegen links
in de jaren tachtig, dan is het de wellust van de aanval. Het gaat allang niet
meer om de verontwaardiging over een verzwegen inbraak in het ministerie van
Economische Zaken of het publiceren van privé-adressen van topambtenaren. Het is
het vereffenen van een oude rekening. Hier wordt genoegdoening geëist voor een
diepe krenking. En die krenking is volgens mij het aangeprate schuldgevoel.

Of het nu ging om feministen, milieuactivisten of anti-racisten, steeds was de
boodschap van moralistisch links dat mensen zich moesten schamen. Mannen voor
hun foute gedachten over vrouwen, blanken voor hun vooroordelen over zwarten en
consumenten voor hun milieuvervuilende leefstijl. Zo'n morele veroordeling roept
logischerwijs agressie op. Het antwoord op het belerende vingertje is een
opgestoken middelvinger: 'Wie denk jij wel dat je bent om mij de les te lezen?'

De grootste belofte van Pim Fortuyn was dat mensen zich nooit meer voor hun
gedrag of hun gedachten hoefden te schamen. Hij was zelf de vleesgeworden
schaamteloosheid. Hij sprak even makkelijk over criminele Marokkanen als over de
smaak van sperma. 'Ik zeg wat ik denk.' Maar zijn entree in de politiek heeft
helaas geen einde gemaakt aan moralistische politiek. Integendeel.

Links moralisme is ingeruild voor rechts moralisme. Waar het eerst politiek
incorrect was iets naars over allochtonen te zeggen, werd het nu politiek
incorrect tolerantie te bepleiten. En ook de nieuwe moralisten schermen maar al
te graag met de Tweede Wereldoorlog. Wie zich niet fel genoeg verzet tegen de
islam, bedrijft een politiek van appeasement en iedereen weet dat Chamberlain
met deze laffe houding Hitler ruim baan gaf.

Linkse moralisten maakten 'gewoon' gedrag verdacht. Het openhouden van een deur
voor een dame was geen beleefdheid, maar seksisme en Sinterklaas was geen
kinderfeest, maar vanwege de zwarte pieten een viering van racistische
stereotypen. Rechtse moralisten verheffen nu van de weeromstuit 'gewoon' gedrag
tot norm. Iedereen die anders is, moet zich maar aanpassen: 'Als je een baan
wilt hebben, scheer je die radicale baard maar af.' En overtredingen van de norm
moeten streng worden gestraft, ook als mensen die overtredingen een kwart eeuw
geleden begingen. Verdonk heeft de verdediging van Sinterklaas zelfs een plek
gegeven in haar politieke programma.

Ook het onbegrensd geloof in het eigen gelijk van linkse en rechtse moralisten
vertoont opmerkelijke parallellen. GeenStijl lijkt eigenlijk sprekend op het
krakerstijdschrift Bluf! in de jaren tachtig. Beide media voeren liever campagne
dan dat ze journalistiek bedrijven. Hoor en wederhoor is dan alleen maar lastig.
Bij beide media is het niet de bedoeling tegenstanders te overtuigen, maar hen
zwart te maken. En net als Bluf! destijds houden GeenStijl-auteurs hun
identiteit liever geheim. Het enige verschil is misschien dat linkse moralisten
zich verheven voelden boven het gewone volk, terwijl rechtse moralisten
impliciet zeggen: 'Idealisten, geef het maar toe, jullie zijn net zulke
klootzakken als wij.'

Wie politiek bedrijft of deelneemt aan het publieke debat wil het gedrag en de
ideeën van anderen veranderen. Dat ligt altijd dicht in de buurt bij anderen de
maat nemen. Als ik me keer tegen linkse en rechtse moralisten, maak ik me dan
niet evengoed schuldig aan het veroordelen van politieke tegenstanders?

Toch is er een belangrijk verschil. Voor moralisten staan goed en kwaad bij
voorbaat vast. Het publieke debat is dan geen uitwisseling van meningen, maar
een strijd tegen andersdenkenden. 'Wie tegen ons is, deugt niet.' Moralisten
vertrouwen meer op intimidatie dan op argumentatie. Mijn pleidooi tegen
moralisme is dan ook geen poging mijn mening door te drukken, maar überhaupt een
uitwisseling van meningen mogelijk te maken. Wie zijn tegenstanders moreel
veroordeelt, kapt het gesprek bij voorbaat af.

Links is zo haatbaar omdat het argumenteren in het verleden vaak moeiteloos
overging in moraliseren. Maar het is onzin te denken dat linkse politiek per
definitie moralistisch is. Als ik een pleidooi hou voor gemengde scholen is dat
geen veroordeling van blanke ouders die hun kinderen naar een witte school
sturen. Ik begrijp heel goed waarom ze dat doen. Maar de optelsom van die
begrijpelijke individuele keuzen levert wel segregatie op. Niks doen en zeggen
dat de politiek met zijn poten van je kind moet blijven, is daarom evenmin een
oplossing. We moeten af van het belerende vingertje, maar ook van de opgestoken
middelvinger.

LOAD-DATE: September 9, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              54 of 161 DOCUMENTS



                                 de Volkskrant

                               September 8, 2008

Advocaten vinden collega respectloos

BYLINE: John Wanders

SECTION: BINNENLAND; Blz. 02

LENGTH: 444 woorden

DATELINE: ROTTERDAM

SAMENVATTING:

Deken Orde van Advocaten: weigeren op te staan voor rechter botst met
rechtsstaat.

PvdA Rotterdam en Tweede Kamer eisen opheldering.

VOLLEDIGE TEKST:

ROTTERDAM Een jurist die de grondbeginselen van onze rechtsstaat niet wenst te
onderschrijven, moet een ander beroep kiezen. Dit zegt Willem Bekkers, de
algemeen deken van de Nederlandse Orde van Advocaten, in reactie op de weigering
van de Rotterdamse advocaat Mohammed Enait op te staan voor rechters.

Enaits argumentatie dat volgens zijn islamitische geloof alle mensen gelijk
zijn, doet niet ter zake, stelt Bekkers. Gewone burgers in de rechtszaal denken
vaak dat ze opstaan voor meneer Jansen of mevrouw Pietersen, zegt hij, maar dat
is een groot misverstand. 'Ze staan op uit respect voor de rechterlijke
autoriteit, uit eerbied voor de rechtsstaat.'

Dat Enait, een conservatieve moslim, geloofsoverwegingen aanvoert, is volgens de
deken al evenzeer misplaatst. 'We kennen in Nederland een scheiding van kerk en
staat.'

De suggestie dat de Rotterdamse rechtbank een permanente uitzonderingspositie
heeft geschapen voor Enait, die nog maar sinds kort als advocaat optreedt, is
volgens Bekkers' informatie onjuist. Volgens hem is besloten de kwestie even te
laten rusten, in het belang van Enaits cliënt(en), om er later op terug te
komen. 'Als het gedrag in de rechtszaal van de advocaat zelf ter discussie
staat, dan kan deze de belangen van zijn cliënt immers niet meer behoorlijk
verdedigen.' De rechtbank zelf kon dit weekend geen nadere toelichting geven.

De politieke leider van de grootste partij in Rotterdam, PvdA'er Peter van
Heemst, roept minister Hirsch Ballin en de Nederlandse Orde van Advocaten op
snel actie te ondernemen. 'Die man moet als advocaat geroyeerd worden. Dit soort
voorbeelden kunnen we in Rotterdam niet gebruiken.' Ook de Tweede Kamer eist
opheldering.

De Haagse advocate en moslima Famile Arslan betreurt het dat de politiek zich
ermee bemoeit. Zo wordt het een nationaal relletje en dat is de kwestie volgens
haar niet waard. 'Meneer Enait is een rebel en heel principieel. Ze zullen toch
moeten accepteren dat hij nu als advocaat door het leven gaat.'

Het gaat hier bovendien om een overtreding van een ongeschreven regel en niet om
een handelwijze die strijdig is met de wet, onderstreept ze. 'Dit is geen
schorsing waard. Het is hoe dan ook een zaak voor de advocatuur en de
magistratuur. En dat zijn allemaal juristen, die komen daar heus wel uit.'

Zelf staat ze wel op voor binnenkomende rechters. 'De Koran leert dat je eerbied
moet tonen voor ouderen en mensen met gezag. Het heeft niks met gelijkheid of
ongelijkheid te maken. Ik sta ook op voor ouderen in de tram.'

LOAD-DATE: September 8, 2008

LANGUAGE: DUTCH; NEDERLANDS

NOTES: xxx; xxx; xxx

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              55 of 161 DOCUMENTS



                                 de Volkskrant

                               September 5, 2008
                                    vrijdag

D66: Koninklijk Huis mag geen alleenrecht op Paleis op de Dam

BYLINE: Willem Beusekamp

SECTION: BINNENLAND; Blz. 2

LENGTH: 310 woorden

DATELINE: AMSTERDAM

SAMENVATTING:

Nog even, en de Oranjes hebben het Paleis op de Dam geheel tot hun beschikking,
zegt D66'er Petra Hoogerwerf.

VOLLEDIGE TEKST:

AMSTERDAM Het Paleis op de Dam komt uitgebreid aan bod in de deze week
gepresenteerde Canon van Amsterdam. D66 wil nu al een aanpassing. 'Het Paleis is
niet alleen van het Koninklijk Huis, maar staat ook open voor gewone
Nederlanders.'

De canon bestaat uit vijftig historische gebeurtenissen, die samen een beeld
geven van de ontwikkeling van de hoofdstad in de afgelopen acht eeuwen.
Historici en andere liefhebbers kunnen via internet invloed uitoefenen op de
definitieve versie, die eind dit jaar in boekvorm verschijnt. Petra Hoogerwerf,
voorzitter van de D66-fractie in Amsterdam, heeft zich meteen gemeld. En er is
volgens haar haast geboden.

Volgende week vergadert de Eerste Kamer over het wetsvoorstel Actualisering Wet
financieel Statuut van het Koninklijk Huis. Hoogerwerf: 'Daarin staat dat het
Paleis op de Dam in de wet wordt opgenomen als zijnde een paleis dat aan de
Koning tot gebruik ter beschikking wordt gesteld ten laste van het Rijk.'

Zij vindt dat niet verstandig. 'Het zou kunnen betekenen dat Amsterdam geen
enkele zeggenschap meer heeft over het paleis. De wetswijziging lijkt een
discussie over andere bestemmingen te blokkeren.'

Volgens Hoogerwerf moet het voor zo veel mogelijk Nederlanders toegankelijk
worden. 'Het Paleis is een deel van onze geschiedenis. Het was ooit het grootste
niet-religieuze gebouw en werd het achtste wereldwonder genoemd in de 17de
eeuw.'

Ze heeft burgemeester Cohen opgeroepen om regering en Eerste Kamer 'op andere
gedachten te brengen' en de passage over het Paleis uit het wetsvoorstel te
laten schrappen. Zij noemt het 'heel jammer' dat de Tweede Kamer afgelopen
voorjaar het wetsvoorstel zonder veel discussie liet passeren. Met algemene
stemmen - dus inclusief D66.

LOAD-DATE: September 4, 2008

LANGUAGE: DUTCH; NEDERLANDS

NOTES: www.amsterdamsecanon.nl

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              56 of 161 DOCUMENTS



                                 de Volkskrant

                               September 4, 2008

Dicht op de huid;
De populariteit van het ervaringstheater stijgt snel

BYLINE: Annette Embrechts

SECTION: KUNST; Blz. 10-11

LENGTH: 2087 woorden

SAMENVATTING:

Het ervaringstheater rukt op, en is toe aan officiële erkenning. Toeschouwers
komen in grote getale opdagen, bereid om van alles te ondergaan. Ook fysiek.
Maar het moet niet te gezellig worden. Door Annette Embrechts

VOLLEDIGE TEKST:

Bij de ene voorstelling doe je (tijdelijk) afstand van je horloge en mobieltje -
je reguliere tijdsbeleving - om met vertraagde voetstap vier uur te dwalen over
een eiland. Bij een andere kríjg je juist een mobiele telefoon. Daarop word je
gebeld als je aan de beurt bent. Met een koffer in de hand moet je op zoek naar
een lampje in de verte: 'Dat is je bestemming', lispelt een stem door de
telefoon.

Het kan ook zijn dat je stilzwijgend wordt gevraagd je schoenen te verwisselen
voor laarzen om door de modderige klei te ploeteren, of dat je met blote voeten
door het graan moet. Of dat je wordt rondgereden in een busje, met een spiegel
op schoot om de wereld te bekijken vanuit gekanteld perspectief.

Voor je het weet banjer je met witte sloffen door een wasserij, krijg je een nat
lapje op je ogen en een handje meel in je hand. Iemand fluistert in je oor:
'Wees maar niet bang, ik ben bij je.' En: 'Je mag met mijn ogen huilen.' Of je
ligt geïsoleerd in een kamertje, muziek op je koptelefoon. Het spiegelplafond
boven je hoofd wijkt hoger en hoger. Totdat je opmerkt dat alle medetoeschouwers
ook in een kamertje op een hotelbed liggen, en in dezelfde spiegel kijken.
Samen, en toch alleen.

Welkom in de wereld van het ervaringstheater: voorstellingen die de toeschouwer
eerst en vooral willen verleiden om te kijken en te ervaren, en zijn oordeel en
interpretatie uit te stellen. Theater dat zich het liefst op onverwachte
locaties manifesteert, zoals winkelcentra, treinstations, afvalcentrales,
gevangenissen, stadsbussen en duinpannen. Dat de toeschouwer langzaam losweekt
uit zijn dagelijkse routine, door - als het even kan - fysiek contact met hem te
maken en hem in verwarring te brengen over plaats en bestemming. Met een
blinddoek in een rolstoel bijvoorbeeld, of met de rug plat op een kar. Met een
hand op de schouder door aardedonkere gangen of met een naambordje om door Hoog
Catherijne.

Tot voor kort beperkte het ervaringstheater zich tot excentrieke festivals. Een
leuk speeltje voor alternatieve types. Echt serieus werd het niet genomen, in
ieder geval niet door de gevestigde orde van de grote gezelschappen met hun
klassieke schouwburgvoorstellingen. Die tijd is voorbij. De populariteit van het
ervaringstheater stijgt snel en onmiskenbaar.

Vandaag gaat het Theaterfestival (TF) van start met de herneming van de meest
bijzondere theatervoorstellingen uit het voorbije seizoen. Maar liefst acht van
de elf geselecteerde producties behoren tot de categorie van het
ervaringstheater. Slechts drie zijn schouwburgvoorstellingen, de rest speelt in
de kleine zaal of op locatie (een Renaultgarage in Amsterdam Zuid-Oost, een V&D
in Leiden, een tuinparkje, een beddenzaal vol hotelmatrassen).

Nog een bewijs: de jonge theatermaakster Boukje Schweigman - samen met Dries
Verhoeven, Theun Mosk, Lotte van den Berg en Roos van Geffen de voorhoede van
het Nederlandse ervaringstheater - krijgt van het nieuwe fonds NFPK+ voor vier
jaar subsidie (ruim 360.000 euro per jaar). Andere ervaringsgerichte
gezelschappen idem dito: collectief Wunderbaum bijvoorbeeld, mightysociety van
Eric de Vroedt en het nieuwe locatietheaterhuis rond Van den Berg in Dordrecht,
Dordt genaamd.

Over de naam 'ervaringstheater' kun je bakkeleien - in principe is iedere
voorstelling erop gericht een ervaring bij de toeschouwer teweeg te brengen. Het
genre onderscheidt zich met name door het centraal stellen van persoonlijk
contact met de toeschouwer. Een toenadering die alom waardering en erkenning
oogst.

Natuurlijk is de 'best of'-keuze van het Theaterfestival arbitrair en
afhankelijk van de voorliefde van de jury. Die is echter wel gevarieerd
samengesteld, uit een hoogleraar, een theatermaker, een criticus, een dramaturg,
een artistiek leider en comedian Raoul Heertje als voorzitter. Heertje
beargumenteert de selectie als volgt: 'Dit zijn de voorstellingen die ons het
meest hebben geraakt, waar wij van ontdaan waren, die ons in verwarring
brachten.'

Wie 'raken', 'in verwarring brengen' en 'ontdaan zijn' als criteria hanteert,
komt bij het ervaringstheater terecht. Dat is erop gericht de toeschouwer te
ontregelen en te verwonderen en emoties op bedekte manier los te peuteren. De
bedoeling is een gevoel op te roepen, ook al is dat gevoel vaak een vraagteken.

Nieuw is het concept van ervaringstheater niet. Het is verwant met de happenings
uit de jaren zestig en zeventig. En de Italiaanse futurist Filippo Tommaso
Marinetti stelde al begin 20ste eeuw voor om één stoel aan meerdere toeschouwers
te verkopen of met niespoeder te besprenkelen om verwarring te stichten.
Decennia later doorbraken veel theatergroepen de zogenoemde vierde wand: een
denkbeeldige muur die van het podium een afgesloten realiteit maakt. De aandacht
verschoof van de relatie tussen personages op het toneel naar dat wat er tussen
voorstelling en toeschouwer gebeurt.

In 2001 programmeerde het Holland Festival het Colombiaanse Teatro de los
Sentidos (het Theater van de Zintuigen) met het mythische
theaterlabyrint-voor-één-persoon Oraculos. Een ankerpunt voor veel
ervaringstheatermakers. Sindsdien schieten de voorstellingen als paddestoelen
uit de grond, waarin toeschouwers een speciale behandeling krijgen - niet zelden
één-op-één, aangemoedigd door de vele (zomer)festivals die allemaal iets
bijzonders willen op unieke locaties. Plekken die de scheiding tussen publiek en
toneel opheffen en die geladen zijn met een emotionele of historische bagage,
zoals bijvoorbeeld een kernafvalcentrale of een gevangenis. Technisch zijn er
nauwelijks belemmeringen meer: met zendmicrofoontjes en lichtbatterijen valt
iedere modderpoel theatraal te bespelen. Hoe verder weg en moeilijk bereikbaar,
hoe aantrekkelijker.

TF-jurylid Wouter Hillaert, de Vlaamse theaterrecensent van De Morgen, ziet een
sociologische verklaring voor de herwaardering van het ervaringstheater in de
volgens hem doorgeschoten individualisering. 'We ontdekken steeds meer de
gevaren van een samenleving waarin iedereen op zichzelf is aangewezen.
Consumptie is de nieuwe religie, maar dat geloof viert niet lekker. We willen
nog steeds graag deel uitmaken van een gemeenschap en zoeken nieuwe
spiritualiteit. Het ervaringstheater speelt daar informeel en vrijblijvend op
in.'

Voor wie deze verklaring te cliché vindt - altijd weer die vervanging voor het
verlies van God de Vader als bindend element - zijn er nog andere redenen aan te
wijzen. De politiek en het cultuurbeleid vragen de laatste jaren vaker om een
legitimering van de subsidies in de vorm van publieksaantallen. Dat resulteert
in publieksvriendelijke voorstellingen, maar ook in een hernieuwde interesse in
de toeschouwer. De mannen en vrouwen in de zaal zijn lange tijd veronachtzaamd;
nu doen ze er weer toe.

Zoals de media en de politiek de gewone man weer aan het woord laten, zo
slechten theatermakers de drempel naar (nieuw) publiek door dicht op diens huid
te gaan zitten.

Vaak letterlijk. Toeschouwers worden gestreeld en vastgepakt. Zitten niet meer
veilig op een afstand in het rode pluche, maar worden aangeraakt om de zintuigen
optimaal te prikkelen. En om de echtheid van het contact te benadrukken.
Hillaert: 'Het is veel moeilijker doen alsof in fysiek contact. Je
nieuwsgierigheid wordt genereuzer wanneer een actrice over je arm streelt en een
papier alleen voor jou onder de deur door schuift. Wegkijken wordt lastiger.
Bovendien speelt een groot deel van onze werkelijkheid zich af op beeldschermen.
Er sluimert een groot verlangen weer eens oog-in-oog met iemand te staan.'

En de toeschouwer? Die vindt de verdieping van het (tijdelijk) contact best
spannend.

Hoogleraar theaterwetenschap Maaike Bleeker (Universiteit Utrecht): 'Mensen zijn
tegenwoordig meer geïnteresseerd in het ondergaan van een ervaring dan in het
aanschouwen van een verhaal. Dat past in de grotere context van de
belevenisindustrie. Ook in de beeldende kunst duiken steeds meer installaties op
waar mensen interactief door heen kunnen wandelen.'

Toch geeft die toeschouwer zich niet zomaar gewonnen. Vaak proef je bij mensen
voorafgaand aan de voorstelling een weerstand of scepsis tegen participatie.
Onbegrip - letterlijk geen grip op de situatie - moet overwonnen worden.
Jury-lid Hillaert: 'Als ik op voorhand zou weten dat ik na anderhalf uur met
blote voeten tussen volslagen vreemden in een wijntrog zou staan te stampen, zou
ik geen kaartje bestellen. Toch voelt het na afloop geweldig. Omdat mijn
zintuiglijke ervaring op een ingenieuze manier wordt gemanipuleerd.'

Ervaringstheater luistert nauw. Meligheid en muiterij liggen op de loer. Als één
toeschouwer de kont tegen de krib gooit, kan de intieme sfeer snel omslaan in
landerigheid. En, erkent ook Hillaert, te veel regisseurs maken zich er te
gemakkelijk van af. 'Het concept moet zo complex zijn opgebouwd dat alles wat
toeschouwers impulsief te berde brengen geïncorporeerd kan worden. Minder
getalenteerde makers reageren vaak niet wezenlijk op wat van buiten wordt
ingebracht. Of gaan te soft om met de afgedwongen intimiteit van het contact. Ze
maken het té gezellig.'

Hoogleraar Bleeker spreekt van een complexe dramaturgie en een zorgvuldige
montage. Daarbij is diep doordacht hoe de ervaring van het publiek gaandeweg de
voorstelling wordt georganiseerd. Stellen en vriendinnengroepen worden subtiel
uit elkaar gehaald, om mensen uit de veiligheid van de anonieme groep te halen.
Een desoriënterend begin moet zo werken dat een toeschouwer zich niet als
verloren maar als aanwezig ervaart. Een gebaar op een podium heeft direct een
lading, tussen de toeschouwers kan het achteloos overkomen. Bleeker: 'Uit
onderzoek blijkt dat toeschouwers denken individueel op de performance te
reageren. Maar ook als mensen zelf hun tempo mogen kiezen, blijken ze er aan het
eind gemiddeld even lang over te doen. Mensen denken bepaalde keuzes te maken,
maar worden daarin meer gestuurd dan ze in de gaten hebben. Daarin zijn makers
als Dries Verhoeven en Lotte van den Berg heel sophisticated geworden. Ook omdat
ze meer ervaring met ervaringstheater hebben opgedaan. Ze weten het potentieel
aan associaties bij een publiek steeds meer tot leven te wekken.'

In het ervaringstheater wordt de toeschouwer als individu binnen een groep
voortdurend aangesproken op zijn rol als waarnemer. Jezelf zien in de rol van
toeschouwer dwingt je na te denken over hoe je je gedraagt in sociale situaties.
Je kan het zien als een speelse vorm van maatschappijkritiek; het legt de
onderwerping bloot aan verborgen regels, codes en waarden van een gemeenschap.
Dat maakt de kijkervaring vaak zo onthutsend en lang naijlend. Bovendien wordt
het resultaat van een voorstelling mede in de handen van de toeschouwer gelegd.
Dat dwingt betrokkenheid af.

De vraag is het ervaringstheater het gevestigde theater langzaam naar de marge
zou kunnen dwingen. Of een locatievoorstelling met acteurs op een halve meter
afstand straks meer regel dan uitzondering is en dat de traditionele praktijk
van een zaal tegenover een podium een reservaat gaat worden. Hillaert vermoedt
van wel: 'Over twintig jaar voorzie ik ervaringstheater waarin toeschouwers het
vanzelfsprekend vinden met een beeldschermbril in een virtuele omgeving rond te
dwalen.' Bleeker denkt dat het naast elkaar zal blijven bestaan. 'Maar het zal
elkaar wel gaan beconcurreren.' De scherpe keuzes die het nieuwe Fonds voor de
Podiumkunsten heeft gemaakt, bewijzen die concurrentie. Het geld dat nu naar
Boukje Schweigman c.s. gaat wordt niet in de meer traditioneel ingestelde
Theatercompagnie van Theu Boermans geïnvesteerd.

Wat de ongeschreven wetten van het ervaringstheater in ieder geval duidelijk
maken: indrukken beklijven langer wanneer ze zich niet alleen in je mentale,
maar ook fysieke geheugen inschrijven. Jaren geleden gaf Leon Wecke het bijvak
polemologie op de universiteit van Nijmegen, de wetenschap van oorlog en vrede.
Hij begon het eerste college steevast met een onverwacht schot op de zaal. Het
bracht lichaam en geest in opperste staat van paraatheid: er dreigde gevaar. Dat
risico wilde hij zijn studenten laten voelen. Zo'n ervaring - een gericht schot
op je gelost - vergeet je niet snel. Misschien beklijft ook de tekst van dit
artikel het langst, als een actrice hem in het oor van de lezer zou fluisteren,
onderwijl zoete vruchten op de tong leggend.

LOAD-DATE: September 3, 2008

LANGUAGE: DUTCH; NEDERLANDS

NOTES: Toeschouwers zitten niet meer veilig op een afstand in het rode pluche,
maar worden aangeraakt om de zintuigen optimaal te prikkelen; Theaterfestival;
Het Theaterfestival 2008 (TF1): 4 t/m 14 september in Amsterdam (één
voorstelling in Leiden). De selectie: Missie door KVS Brussel, Kamp Jezus door
Wunderbaum, Romeinse Tragedies door Toneelgroep Amsterdam, Rococo door Hotel
Modern, Laatste nachtmerrie door Laura Dolron, Tourniquet door Abatoir Fermé,
Het geheven vingertje door MAX, Haar leven haar doden door De Veenfabriek,
Mijnheer Porselein door Studio Orka, www.win-een-auto.com door Bad van Marie en
U bevindt zich hier door Dries Verhoeven (deze laatste voorstelling kan wegens
te hoge kosten niet worden hernomen).; De jury: Raoul Heertje (stand up
comedian), Bart van Mossel (schouwburgdirecteur), Wouter Hillaert
(theatercriticus), Piet Menu (artistiek leider productiehuis), Maaike Bleeker
(hoogleraar theaterwetenschap), Daphne Richter (dramaturg) en Jörgen Tjon a Fong
(theatermaker).; Naast TF1 vindt er ook nog een Fringefestival plaats (TF2), een
randprogramma (TF3) en een Vlaamse evenknie (TF4).; www.tf.nl; Mag het
gevaarlijker?; Volgens hoogleraar Maaike Bleeker en recensent Wouter Hillaert is
het ervaringstheater in Nederland nog te gezellig. Eerder een wollen dekentje
voor de toeschouwer dan een natte doek in het gezicht. Voor veel toeschouwers is
de lijfelijke confrontatie met acteurs al behoorlijk eng. Mogelijk dat makers
daarom beleefd en voorzichtig te werk gaan.; Hillaert: 'Je geeft de theatermaker
je vertrouwen dat je niet naakt gefolterd gaat worden. Je wilt dat dit niet
wordt beschaamd. Maar het mag wel meer op de proef worden gesteld. Doden zullen
er niet snel vallen.'; Jeffrey Meulman, directeur van het TF, onderging een
extreme ervaring in Kopenhagen tijdens de Night at the Hospital van de
theatermaakster SIGNA Sørensen. Hij werd een doorwaakte nacht opgesloten in een
fictieve kliniek voor geheugenverlies en uit zijn slaap gehouden door heftige
therapiesessies.; Eerst werd hij van al zijn kleren en bezittingen ontdaan en in
ziekenhuiskledij gestoken, later moest hij gehuld in een juten zak uit 'een ei'
kruipen, en met andere mannen vechten om een intieme omhelzing, nota bene van
een kunsthand. Hij belandde onder een paardedeken eenzaam achter tralies. Terug
in zijn gewone leven kostte het hem vijf dagen voordat hij weer zichzelf was, zo
schrijft hij op zijn weblog.

GRAPHIC: 04KUervaring_ph01, Scène uit de voorstelling U bevindt zich hier van
Dries Verhoeven.
04KUervaring_ph02, Scène uit Haar leven haar doden van De Veenfabriek.
04KUervaring_ph03, Scène uit www.win-een-auto.com van Bad van Marie., Foto's
John Van Oers

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              57 of 161 DOCUMENTS



                                 de Volkskrant

                               September 4, 2008

Populisme corrigeert democratisch falen

BYLINE: H.J. Schoo

SECTION: FORUM; Blz. 10

LENGTH: 2548 woorden

SAMENVATTING:

Ondanks alle aandacht voor de Fortuyn-revolte, liet deze zich lange tijd slechts
met moeite duiden. Volgens H.J. Schoo, die een jaar geleden overleed, ligt de
oorzaak vooral in het ontbreken van een stabiel opvolgersysteem van een
democratisch hoger allooi dan het zuilenstelsel. Nederland is een 'geleide
democratie' geworden, met weinig gekozen ambten en zwakke controle op de macht.


VOLLEDIGE TEKST:

De opmerkelijke opkomst - en niet minder opmerkelijke dood - van Pim Fortuyn en
zijn creatuur de Lijst Pim Fortuyn (LPF), evenals de al even opmerkelijke totale
zelfvernietiging van die politieke formatie in het najaar van 2002, hebben de
Nederlandse politiek onherkenbaar veranderd. Van een 'tevreden natie' werd
Nederland een halve bananenrepubliek. Volwassen, nuchtere kiezers ondergingen
een metamorfose tot infantiele verwende nesten. De veranderingen kwamen even
plotseling als onverhoeds, zonder vooraankondiging, zonder 'winstwaarschuwing'
voor de gevestigde partijen.

Dit is de 'brave' versie, de kijk van het 'oude regime' op het hoe en waarom van
het wilde politieke jaar dat zich afspeelde tussen najaar 2001 en voorjaar 2003.
In volgorde van opkomst en in steno: de tot achter de komma georkestreerde
machtswisseling bij de PvdA; de intens slome voorbereiding op de verkiezingen
bij de VVD; de betrekkelijk toevallige samenkomst van Leefbaar Nederland, partij
zonder lijsttrekker, en Pim Fortuyn, would be-lijsttrekker zonder partij; diens
triomf in Rotterdam; de breuk met Leefbaar Nederland; de oprichting van de LPF;
Fortuyns opmars in de peilingen; de moord op 'Pim' en de zegetocht van de LPF;
de vernedering van PvdA en VVD en de terugkeer van het CDA; het aantreden van
het CDA-VVD-kabinet-Balkenende met LPF-smaldeel en de politieke broedermoord in
LPF-kring die leidde tot de val van BalkenendeI; nieuwe verkiezingen met de
onwaarschijnlijke wederopstanding van de PvdA. Van 'revolutie', de
veelbeschreven Opstand der Burgers, naar 'restauratie' in al met al ongeveer een
jaar tijd.

Het is niet waarschijnlijk dat Nederland snel weer zo'n onstuimig politiek
'jaar' zal meemaken. Niet alleen Fortuyn sneuvelde, letterlijk, hetzelfde gold
overdrachtelijk voor heel wat gevestigde politieke reputaties. Niet minder dan
vijf lijsttrekkers - De Hoop Scheffer (CDA), Melkert (PvdA), Dijkstal (VVD),
Rosenmöller (GroenLinks) en Veling (ChristenUnie) - verlieten met de staart
tussen de benen de politieke arena. Zoals het een politieke omwenteling betaamt,
kwam ook die van 2002 neer op een bijna volledige politieke generatiewisseling.
Ook daardoor zal het politieke seizoen 2002- 2003 lang memorabel blijven.

Het roerige 'revolutiejaar' was niet voorzien. Vrijwel niemand kan in ernst
claimen de reeks schokkende, geruchtmakende gebeurtenissen te hebben zien
aankomen. Er ging geen alarmbel af, er is niet voor gewaarschuwd, niet op
gepreludeerd, al waren er zekere voortekenen en vermanende woorden. Iets anders
is of de 'gevestigde partijen', zoals zij door toedoen van Fortuyn, net als in
de jaren zestig en zeventig, weer afkeurend gingen heten, niet al veel eerder
nattigheid hadden moeten voelen. Zij wisten immers dat de Nederlandse democratie
'problematisch' is, om het eufemistisch te zeggen. Zij wisten dat de politiek na
de periode van de verzuiling, rond 1970 beëindigd, zonder goed omlijnd en
stabiel systeem zat. Ook wisten zij dat kiezers al geruime tijd en masse op
drift zijn.

Die kennis bestond ook bij het legertje professionele waarnemers, wetenschappers
en journalisten die de politiek op de voet volgen en voortdurend duiden. Waren
die analytici ziende blind en horende doof? Zagen zij niet dat er een electorale
veenbrand smeulde, gevoed door een vage, sluimerende maatschappelijke onrust -
over veiligheid en voortgaande immigratie en zwakke integratie, maar niet alleen
daarover - die alleen nog maar door een extravagant politicus aangeblazen hoefde
te worden tot overweldigende omvang?

Het Nederlandse politieke systeem en de dominante politieke stijl zijn
overblijfselen uit het zuilentijdperk. Een bevoogdende, zeer indirecte
democratie paste misschien nog redelijk bij de zuilen, maar die hielden rond
1970 op te bestaan als betekenisvolle organisaties. In de dertig jaar die
volgden is geen stabiel nieuw bestel tot stand gekomen, een samenhangend,
onderling afgestemd geheel van partijen, programma's, politieke stijl,
selectieprocessen, kiezersvoorkeuren en systeemkenmerken als directe/indirecte
democratie, veel/weinig kiezersinvloed, evenredige
vertegenwoordiging/districtenstelsel. De zuilen verdwenen, een feit dat om
nieuwe politieke mechanismen en organisatievormen vroeg, maar die zijn
uitgebleven. De crisis in de Nederlandse politiek, begin jaren zeventig door
veel waarnemers afgekondigd, heeft daardoor welhaast een permanent karakter
gekregen.

Uit het zuilenstelsel is geen stabiel opvolgersysteem van een democratisch hoger
allooi voortgekomen, maar wat ik noem, met een hyperbolische verwijzing naar
leer en praktijk in de oude Sovjet-Unie en haar satellieten, Nederlands 'geleide
democratie', een regentesk politiek systeem met weinig gekozen ambten en zwakke
controle op de macht. 'Daddy knows best', zo kenschetste The Economist begin
2002, ten tijde van de Fortuyn-turbulentie, de geest ervan: kiezer, bemoeit u
zich er vooral niet mee, wij weten wat goed voor u is.

Eind jaren negentig begon ik te broeden op een 'democratieboek'. De grondstof
ervoor moest onder meer bestaan uit commentaren die ik in de Paarse jaren als
hoofdredacteur van het weekblad Elsevier schreef. Er kwamen aantekeningen,
opzetjes, aanzetten, maar van het echt schrijven en samenstellen kwam het niet:
geen tijd. Ook concurrerende projecten zaten me in de weg, zoals plannen voor
een boek over de Nederlandse 'Oostzones': gezondheidszorg, sociale zekerheid,
onderwijs en volkshuisvesting. Ook ongeschreven gebleven. Het moest gaan over
die terreinen van ons maatschappelijk en economisch leven die in overheersende
mate door overheid en quartaire sector worden beheerd en beheerst:
gezondheidszorg, onderwijs, sociale zekerheid en volkshuisvesting. Immense
maatschappelijke gebiedsdelen, waarin jaarlijks een fors deel van het bruto
binnenlands product omgaat.

Het verband tussen dit gesneuvelde project, de beperkingen van de Nederlandse
democratie aan de ene kant, aan de andere de Fortuynse 'revolte' zoals die zich
begin 2002 voltrok, ligt redelijk voor de hand. Veel welvarende, goed opgeleide,
competente, mondige en dus op allerlei gebied redelijk autonome burgers worden
als het ware gedwongen om als 'consumenten' van gezondheidszorg, onderwijs (voor
hun kinderen), huizen en sociale zekerheid een, ten opzichte van hun normale
niveaus van competentie en autonomie, moeilijk te verteren mentale regressie te
ondergaan. Zij staan tot ieders tevredenheid op eigen benen, verrichten
hoogwaardig en verantwoordelijk werk, zijn maatschappelijk actief, voeden met
succes hun kinderen op, maar de overheid houdt ze op cruciale gebieden onder
curatele. Plotseling worden ze door politiek en beleid geacht niet op alle
levensgebieden handelingsbekwaam te zijn, niet bij machte verantwoorde keuzes te
maken. De overheid, of instanties die namens de overheid optreden, kunnen dat
beter, is de pretentie.

In deze Oostzones geldt: voor uw eigen bestwil weten wij het beter en regelen
wij uw zaakjes wel. De loketteneconomie van de Oostzones werkt sociaal selectief
en belet in het bijzonder de lagere sociale strata om ten volle vrije,
verantwoordelijke burgers te worden. De Oostzones staan uit naam van
solidariteit en sociale rechtvaardigheid de emancipatie van de lagere
middengroepen, de nieuwe kleine burgerij, in de weg, passen niet langer bij hun
aspiratieniveau en frustreren hun verlangen naar autonomie. Een veelomvattend
systeem van gedwongen winkelnering - school, medische zorg, corporatiewoning,
sociale zekerheid- en de keuzeloosheid en beperkte zeggenschap van dien, waren
de broedstoof voor de 'revolte der burgers'. Wie onder curatele staat, niet vat
waarom zijn autonomie zo beperkt is, gedwongen tot niet-gevoelde solidariteit,
wordt niet slechts hulpeloos maar ook vals.

Een ander boek kwam er wel, zij het pas eind 2000: De verwarde natie. Dwarse
notities over immigratie. Niet het beoogde democratieboek, zeker, hoewel de
materie die erin aan de orde kwam, de Nederlandse omgang met immigratie,
integratie, 'multiculturalisme' en de lotgevallen van de nationale staat, op
uiteenlopende manieren wel raakt aan het onderwerp, de staat van de Nederlandse
democratie, haar eenzijdigheden en tekortkomingen.

De thematiek van De verwarde natie zou daarom in het beoogde democratieboek niet
genegeerd kunnen worden. Een van de fundamenten van de democratie is een min of
meer nauwkeurig afgebakende politieke gemeenschap. Dat houdt in dat er vrij
heldere beslisregels zijn voor wie er wel of niet bij horen. Immigratie zoals
Nederland thans kent, heeft die vraag indringend aan de orde gesteld: wie zijn
het 'volk' - demos uit democratie, populus uit populisme - zoals het tot voor
kort nog simpel heette. Zonder 'volk' geen volkssoevereiniteit, die als
grondslag voor democratie onontbeerlijke abstractie.

De klassieke natiestaat schuift van z'n grondvesten. Aan de staat wordt
geknabbeld door nauwelijks als democratisch te betitelen bovennationale organen,
de natie verandert ingrijpend van samenstelling. Hoe vormen de gevestigden dan
nog een democratische politieke gemeenschap? Hoe kunnen nieuwkomers daar als
volwaardig lid aan gaan deelnemen? Transformeren 'zij' min of meer vanzelf in
'wij' als we ons allemaal netjes aan de wet en de formele vereisten van
staatsburgerschap en rechtsstaat houden, of vergt een vitale democratie minimale
inhoudelijke overeenstemming, misschien zelfs een allen omvattend 'bezield
verband'? Anders gezegd: dien je iets gemeenschappelijk te hebben, bepaalde
waarden, democratische gezindheid, loyaliteit aan een nationale gemeenschap, om
met elkaar een werkzaam democratisch staatsverband te vormen, of is een minimale
etiquette al genoeg om het maatschappelijk verkeer afdoende te regelen?

Halverwege 2001 keerde ik terug naar mijn plan voor een democratieboek. De drang
om de draad weer op te pakken, had het nodige te maken met de Paarse
verslapping, de democratische nonchalance van het tweede kabinet-Kok, de
hooghartige, lusteloze manier waarop de regeringspartijen op het punt stonden
hun lijsttrekkers aan te wijzen en de nonchalante vanzelfsprekendheid van hun
aanspraken op voortgezette regeermacht. Plagerig gaf ik het te schrijven boek de
werktitel De la démocratie en Hollande mee, naar de beroemde 19de-eeuwse
verhandeling van de Franse edelman Alexis de Tocqueville over de jonge
Amerikaanse democratie. Zo'n werktitel is natuurlijk én een kwestie van zelfspot
én een ironische omkering: schetste Tocqueville een radicale, egalitaire
democratie, De la démocratie en Hollande moest laten zien dat Nederland een
gezapige, 'elitaire', topdown-democratie kent, met weinig invloed en zeggenschap
voor de burgerij.

Uiteindelijk koos ik voor een wat minder excentrieke titel: Het populistisch
reveil. Oorspronkelijk was dat project dus niet geïnspireerd door het fenomeen
Fortuyn en de 'revolte der burgers' die hij ontketende. De voorbereiding viel in
een eerdere periode, toen niemand nog enig vermoeden had van het komende
fortuynisme. Maar zonder Fortuyn, algemeen als populist gebrandmerkt, was deze
titel er nooit gekomen en had ik het populisme als politiek fenomeen
waarschijnlijk niet omstandig aan bod doen komen.

Daarnaast lopen er onmiskenbaar thematische verbindingen tussen dit boek en
Fortuyns 'gedachtegoed', zoals het in 2002 vroom ging heten. Ook De verwarde
natie roerde al thema's aan die daar prominent in figureren. Helemaal toevallig
is een en ander uiteraard niet: begin 1994 haalde ik Fortuyn immers binnen als
columnist bij Elsevier.

Fortuyn en al wat hij tijdens en na zijn korte, brisante verschijning aan het
politieke firmament teweegbracht, verstoorde mijn oorspronkelijke plan. Het
democratieboek, De la démocratie en Hollande, zou immers analyses moeten
bevatten en een strekking ademen die met de komst van 'Fortuyn' pasmunt werden.
Eerder al gearticuleerd in wetenschappelijke kring, trad tijdens de era-Fortuyn
ter verklaring van zijn onweerstaanbare opkomst een snijdende democratiekritiek
aan het licht. De Fortuyn-hermeneutiek maakte kortom korte metten met mijn
langjarige voornemens. Door zijn toedoen en de weelde aan duidingen en analyses
die op zijn verschijning en verscheiden volgden, werd mijn nog ongeschreven boek
met de dag meer overbodig. Allerwegen werd de Nederlandse democratie
geanalyseerd en geproblematiseerd, dat hoefde niet nog eens op vergelijkbare
manier te gebeuren.

Het schrijven over en zo mogelijk begrijpen van de revolte der burgers, als
daarvan al sprake is geweest, stond ook nog eens in het teken van de
voorlopigheid. Tussen eind 2001 en begin 2003 ontrolde de quasiomwenteling zich
in zo'n sneltreinvaart, galopperend van fase naar fase, dat zij zich ondanks
alle aandacht die zij kreeg slechts met moeite liet vatten en duiden. De
betekenis ontglipte ons. Het pandemonium toonde doezelige contouren, beeld
zonder focus. Onbestemdheid en beweeglijkheid dwongen tot voorlopigheid, op de
tast interpreteren, uitstel van oordeel. Trefzeker mikken op dit snel bewegende
doel bleek onmogelijk.

In Het populistisch reveil komt de staat van de Nederlandse democratie aan de
orde, evenals de populistische reactie op wat gerust 'democratisch falen' mag
heten. De veroordeling en bestrijding van ieder populisme, zo kenmerkend voor de
Nederlandse politieke cultuur, vormen hierbij niet het vanzelfsprekende
uitgangspunt. In plaats daarvan komt een exploratie van het begrip populisme en
van de historische verschijningsvormen van dit fenomeen. Deze meer descriptieve
dan normatieve benadering leidt naar een opvatting waarin het populisme niet per
se een abjecte oprisping is van een misleid, tot het kwade geneigd en van
bovenaf te beheersen electoraat. Passender is het om de meeste uitingen van
populisme te zien als een nuttige correctie van democratisch falen.

Een ongeïnspireerde, bevoogdende en middelpuntzoekende politieke praktijk die de
noden, angsten en belangen van tallozen loochent en negeert, roept populisme op.
Als ideologische tegenstellingen verdwijnen, kan de tegenstelling volk-elite of
volk-establishment de overhand krijgen.

Een krachtige, zelfbewuste democratie met geprofileerde politieke partijen bant
niet krampachtig alle populistische elementen en sentimenten uit, maar geeft als
vanzelfsprekend ook stem aan anderen dan de machthebbers. De 'gewone' burgerij,
ook de minder opgeleiden, welbespraakten en deskundigen, bezit dan naast haar
stemrecht - en niet slechts in naam - ook werkelijk recht van spreken. Zij doen
niet voor spek en bonen mee, hun opvattingen en voorkeuren worden niet meteen
buiten de orde geplaatst als deze anders luiden dan die van de Sprachherrschaft.

Naar het befaamde woord van de vooroorlogse socioloog en criminoloog Bonger zal
'de democratie elitair zijn of niet zijn'. Dat blijft een juiste observatie,
maar de door hem en vele anderen verlangde 'aristocratische democratie' moet
zich wel willen en kunnen openstellen voor de besognes van mensen uit
niet-elitemilieus.

LOAD-DATE: September 4, 2008

LANGUAGE: DUTCH; NEDERLANDS

NOTES: H.J. Schoo (1945-2007) was hoofdredacteur van Elsevier en
adjunct-hoofdredacteur van de Volkskrant. Dit is een ongepubliceerd manuscript
uit april 2004, bedoeld als inleiding bij het nooit voltooide boek Het
populistisch reveil. Een langere versie van deze tekst staat in Republiek van
vrije burgers, een bundel met de beste artikelen van H.J. Schoo die vandaag
verschijnt bij Bert Bakker. Het boek wordt vanmiddag om 17.00 uur gepresenteerd
in Pakhuis De Zwijger te Amsterdam, gevolgd door een discussie onder leiding van
Jos de Beus met Nausicaa Marbe, Hans Wansink en Syp Wynia.; Kiezer, bemoeit u
zich er vooral niet mee, wij weten wat goed voor u is; Wie onder curatele staat,
wordt niet slechts hulpeloos, maar ook vals

GRAPHIC: 04FOschoo_ph01, Pim Fortuyn, Ad Melkert, Hans Dijkstal en Thom de Graaf
bereiden zich voor op het Radio 1 lijsttrekkersdebat in café Dudok op 5 mei
2002., Foto Martijn Beekman / de Volkskrant

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              58 of 161 DOCUMENTS



                                 de Volkskrant

                                August 30, 2008

Spelen hielpen China iets opener te maken

SECTION: HET BETOOG; Blz. 3

LENGTH: 1274 woorden


Op de slotdagen van de Olympische Spelen wandelde ik door een arme buitenwijk
van Peking. Het is een van die vele volkswijken waar het personeel woont, dat de
tienduizenden olympische gasten bediende: de schoonmakers, bewakers,
taxichauffeurs, hotel- en restaurantbedienden die ervoor zorgden dat het
evenement organisatorisch een succes werd.

Wie in een olympische vipbus over de vierde ringweg langs de wijk reed, zag een
lange nieuwe muur, netjes geverfd in het bedompte muisgrijs dat de steunkleur
van Peking is, aan het oog voorbijtrekken. Om de tien meter waren er in de muur
sierlijke ronde poortjes uitgespaard, waardoor je even iets van de huisjes
erachter kon zien.

De gasten in de snel passerende bus konden zo een glimp opvangen van armetierige
bouwsels - als ze al de moeite namen naar buiten te kijken. Velen keken niet,
allang blij dat ze even konden uitrusten van de hectiek van de spelen, op weg
naar een volgende wedstrijd, het volgende verhaal.

Mooie muur langs de weg, dachten ze misschien.

Façades

Die muur was een van de vele façades die de autoriteiten optrokken om de
buitenwereld een zo gunstig mogelijk beeld voor te toveren van China. En als de
staatsmedia van de afgelopen dagen moeten worden geloofd, is de missie geheel
geslaagd.

Niets dan lof tekenen de verslaggevers van het persbureau Nieuw China, het
Volksdagblad en China Central Television op uit de monden van buitenlandse
gasten, van een eenvoudige geluidsman van het Amerikaanse ABC Network via Tony
Blair tot Jacques Rogge.

China? Fantastisch!

Beeld en werkelijkheid, ze voeren in China voortdurend slag met elkaar, en de
afgelopen olympische maand was een voorlopig hoogtepunt.

Er waren twee duidelijke kampen te onderscheiden: de Chinese media met hun
monotone lofzang op Chinese prestaties, en de buitenlandse, overwegend westerse,
media die bleven wijzen op de schaduwzijden van alle pracht en glitter.

Het was een intense wedstrijd tussen een democratisch en een autoritair
mediasysteem. Chinese journalisten die nog mochten twijfelen over de toon van
hun verhalen hadden aan de vooravond van de spelen van het centrale
propagandadepartement een memorandum met 21 do's and don'ts meegekregen. Tal van
hun westerse collega's genoten van de gelegenheid om de vooroordelen over China
nog eens breed uit te meten.

De tweestrijd kreeg daardoor een grote voorspelbaarheid, en de werkelijkheid
kwam er meestal wat bekaaid vanaf.

Neem de boeiende vraag of China beter is geworden omdat de Olympische Spelen
langs zijn geweest.

Nee, zeggen de meest fervente critici dan. De spelen zijn alleen maar door de
autoritaire heersers in Peking gebruikt om hun eigen goednieuwsfeestje te
vieren. Kijk alleen maar naar de drie terreinen waarop verbeteringen waren
beloofd: mensenrechten, milieubewustzijn en een ander beleid ten opzichte van
dubieuze bevriende regimes in landen als Birma, Soedan en Zimbabwe.

Humane spelen? De mensenrechten in China zijn door de spelen juist op een lager
pitje gezet. Bekende activisten zijn aan de vooravond van de spelen
geïntimideerd, de zogenaamde protestparken die Peking had aangewezen waren een
doorzichtige façade. De grotere persvrijheid gold alleen voor buitenlandse
journalisten en was vooral oppervlakkig. Zo gauw er iets gevoeligs in beeld
kwam, lieten de veiligheidsdiensten weer hun vertrouwde botte gezicht zien. En
Chinese journalisten kregen juist de strenge dagorder dat er alleen gejubeld
mocht worden.

Smog keert terug

Groene spelen? Wie het pakket noodmaatregelen overziet, waartoe de autoriteiten
overgingen om de lucht in Peking te klaren of de hinderlijke algengroei in
zeilstad Qingdao te beteugelen, kan moeilijk anders dan in de lach schieten.
Alleen met kunst en vliegwerk - tijdelijk stilleggen van vieze fabrieken,
stoffige bouwwerken en de helft van het hoofdstedelijke wagenpark- was de lucht
te behappen. Nu het buitenlands bezoek is vertrokken, kan de smog weer
terugkeren.

Internationale verantwoordelijkheid? Zeker, China speelt een rol in de
beteugeling van Noord-Koreaanse kernwapens en in de internationale
onderhandelingen met zijn cliëntstaten Soedan en Birma, maar de positieve impuls
uit Peking oogt vooral marginaal: er wordt amper werkelijke vooruitgang geboekt.
In de VN blijft Peking zich intussen steevast opwerpen als beschermheer van de
betrokken regimes.

Het zijn allemaal valide observaties, voor wie van zwart-witschetsen houdt. Maar
de Chinese werkelijkheid kent toch inmiddels aardig wat grijstinten, die
wellicht na de hectiek van de olympische periode weer meer de ruimte krijgen.

China is een werk in uitvoering: de leiding in Peking beseft inmiddels ook wel
dat zij bij haar moderniseringsprogramma niet heen kan om verbetering van
'zachte' zaken als mensenrechten en milieu. Al is het alleen maar om het
grootscheepse machtsmisbruik dat het vigerende eenpartijsysteem automatisch met
zich meebrengt uit welbegrepen eigenbelang - overleving van hetzelfde systeem -
in te tomen.

Her en der wordt heel voorzichtig geëxperimenteerd met hervormingen die hard
nodig zijn. Meer toezicht van onderop, betere milieuregels, effectievere
controle op naleving, een wat socialer gezicht van het buitenlands beleid.

De Chinese autoriteiten zijn bij dit vaak tergend langzame proces traditioneel
hyperallergisch voor kritiek, vooral als die uit het westen komt, en het gros
van de gewone Chinese burgers, van kindsbeen gevoed met eenzijdige
staatsinformatie, denkt er net zo over.

Want die kritiek, zo wil de dominante Chinese interpretatie nog steeds, is
alleen maar bedoeld om het Moederland te verzwakken, juist nu het weer een
wereldmacht aan het worden is. Daarom maakt het Westen zich ook zo druk om meer
vrijheid voor Tibet.

Het beste wat deze Chinese spelen, met alle lof voor de organisatie plus de berg
medailles voor Chinese topatleten, kunnen brengen is een kentering in die
defensieve opstelling. De wereld is gebaat bij een meer zelfbewuste Chinese
elite die haar nieuwe zelfvertrouwen vertaalt in meer openheid.

Dat betekent een bestuur dat niet de verleidelijke maar fatale fout zal maken
zich te verschuilen achter kortzichtig nationalisme, dat niet langer met
doorzichtige retoriek, intimidatie en façades reageert op gefundeerde kritiek,
dat de cruciale waarde van echte openheid tegenover zijn eigen burgers beter
weet in te schatten, dat zijn traditionele argwaan tegen een nieuwsgierige en
lastige buitenwereld weet te verliezen.

Vergeet het maar, zeggen de fervente critici dan. Dit is een autoritair systeem
dat alleen maar gericht is op controle, op beheersing, op zijn eigen overleven.

Zij zien misschien over het hoofd dat er in die vaak zo naargeestig ogende
Chinese staats- en partijbureaucratie ook mensen zitten die terdege de noodzaak
zien van hervormingen. Rond de Spelen werden die helaas weggedrukt door de
securocraten die even geen enkel risico wilden nemen.

Ruimte hervormers

Je kunt voor China alleen maar hopen dat de hervormers op de vleugels van het
olympische succes weer de ruimte krijgen. Dat het nieuwe zelfvertrouwen
constructief wordt benut, met meer ruimte voor zelfkritiek en meer sociale
dadendrang. Dat betekent geen mooie muurtjes meer metselen rond armoedige
volkswijken, maar de krotten laten plaatsmaken voor betaalbare nieuwbouw, en de
scholen en ziekenhuizen voor het gewone volk verbeteren. Meer ruimte voor
kritische media en democratisch toezicht, om het misbruik van de macht beter te
controleren.

Het zijn beleidsvoornemens die de leiders van China sinds een jaar of twee hoog
op de agenda zeggen te hebben staan. Eens kijken, achter die poortjes bij de
vierde ringweg van de voormalige hoofdstad van de 29ste olympiade, of ze straks
ook worden uitgevoerd.

LOAD-DATE: August 29, 2008

LANGUAGE: DUTCH; NEDERLANDS

NOTES: Hans Moleman is correspondent van de Volkskrant in Shanghai.

GRAPHIC: 30BE3midden_ph01, Na afloop van de Spelen poseert een Chinese bij een
achtergebleven muurschildering., Foto AP
30BE3midden_ph02

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              59 of 161 DOCUMENTS



                                 de Volkskrant

                                August 30, 2008

Op een breekpunt;
Interview Jort Kelder

BYLINE: Jan Tromp

SECTION: HET VERVOLG; Blz. 36-37

LENGTH: 2516 woorden

SAMENVATTING:

Om het ijs te breken maakt Jort Kelder, journalist en presentator, tegenwoordig
zelf maar een grap over zijn stukgelopen relatie met de actrice Georgina
Verbaan. Bovenal blijft hij de man die, al dan niet op verzoek, tegen heilige
huisjes aan schopt. Door Jan Tromp

VOLLEDIGE TEKST:

We zullen het kort houden over Georgina, zo is de afspraak. Hij schreef tevoren:
'Je mag er hooguit iets heel indirects over weten. Het doet pijn, en het is van
mij en haar. Basta.'

Dat treft want het vraaggesprek met Jort Kelder moet over Jort Kelder gaan. Hij
is bijna 44, de vraag is of hij nog iets meer wil zijn dan alleen maar een
getalenteerde branieschopper.

Maar het is onmogelijk het niet óók over Georgina te hebben. De affaire reist
nog dagelijks met hem mee. Hij is bijvoorbeeld net terug uit Miami, Southbeach.
De zon straalt nog in dat lange, enigszins voorname gezicht van hem, en in het
hoge voorhoofd. Hij ziet er goed uit. Een week lang had hij last van een kerel
in een kanariegeel, zweterig T-shirt. Met lenzen op z'n buik.

'Ik weet niet van welk blad hij was, maar ik weet honderd procent zeker dat hij
door de bladen was gestuurd. Hij zat achter twee meisjes aan met wie ik weleens
at. Die vent was op die meisjes aan het inzoomen, hij kroop door de heg met zijn
lens, het hield niet op.'

Het houdt al vier, vijf maanden niet op. Heel Nederland weet dat de actrice
Georgina Verbaan, sinds 2003 de partner van de voormalige hoofdredacteur van het
zakenblad Quote en tv-presentator Jort Kelder, het met een ander heeft
aangelegd. Dat weten niet alleen de lezeressen van 'de bladen' en het nationale
ochtendblad, ook de lezers van de Volkskrant en Trouw zijn van dit nieuws niet
verstoken gebleven. En op de televisie was het niet alleen Daphne Bunskoek die
de vinger aan de pols hield. Ook Matthijs van Nieuwkerk en NOVA's Joost Karhof
zaten er bovenop.

Half Nederland heeft het gezien, dat aanleggen met een ander. Het was in een
café in Leiden en iemand die zich verveelde heeft het cameraatje van zijn
mobiele telefoon op het tafereel gezet en het als scoop aan RTL verkocht.

'Het is het meest gedownloade filmpje van RTL van 2008, het filmpje waarin mijn
vriendin onze relatie te kijk zet.

'Overal waar ik kom, in elke zaal die ik toespreek, begin ik met een grapje ten
koste van mezelf, om de spanning uit de zaal te krijgen. Overal hangt die vraag
en overal geef ik dan maar gelegenheid mij even uit te lachen.'

Hij wil er niet over praten. Tegelijk is hij er vol van. 'Laten we het meteen
maar over Georgina hebben. Zijn we er van af. Dat wilde je toch? Wat wil de
Volkskrant weten?'

Word je achtervolgd door die Georgina-vraag?

'Het is verschrikkelijk. Het is de wreedheid van het feit dat je allebei bekend
bent. Zij, omdat ze actrice is, ik, omdat ik een blaadje over rijke mensen in
elkaar plakte. Het meest intieme dat je bezit is publiek bezit geworden.

'Ik houd me voor dat het voor iedereen goed is z'n fifteen minutes of shame te
beleven. Een goeie les in nederigheid, zeker voor journalisten.

'Ik heb een redelijk incasseringsvermogen. Maar de afgelopen maanden heb ik het
heel moeilijk gehad. Als ik eraan denk, begint het te branden achter de ogen. Ik
houd van die vrouw. Ze heeft natuurlijk op onelegante wijze duidelijk gemaakt
dat onze relatie niet zo lekker liep. Toch blijf ik lief over haar denken.

'Ik heb nog nooit zo'n autonoom, ongrijpbaar en heerlijk meisje ontmoet, voelde
mij met haar altijd een lucky bastard. Die gedachte koesteren we dan maar. Als
je met een actrice gaat weet je: vroeg of laat vallen ze op de tegenspeler.

Iedereen vraagt hoe het zit. Elke dag. Elk moment van de dag. Maar het is van
mij. Kom op, het is van mij. Iedereen wil van me weten: is het aan of is het
uit? Het is de meest Story-achtige vraag die je kunt stellen.'

Wie de genade heeft ontvangen van het Bekende Nederlanderschap kan niet meer
verwachten, zeker met alle mogelijkheden van het internet, dat nog een helder
onderscheid wordt gemaakt tussen privé- en publiek domein. Vloeien die werelden
niet in elkaar over?

'Ik realiseer me dat het de consequentie is van de mediacultuur. En toch, een
relatie is het meest intieme wat ik met een ander deel. Mijn relatie deel ik
niet langer met één iemand, maar met zestien miljoen.

'De drempel om hardop iets van elkaar te vinden is door het internet ontzettend
laag geworden. Ik vind de beschaving in Nederland ernstig teruggelopen. Op de
site GeenStijl word je voor rotte vis uitgemaakt, door anonieme types. Iedereen
vindt tegenwoordig dat ze alles mogen roepen, dat ze de meest verschrikkelijke
dingen mogen zeggen. Ik zou mezelf graag afschermen. Maar ik weet niet hoe ik
dat moet doen.'

Misschien zit het zo: jij exploiteert die mediacultuur; het geeft je naam en
faam. Tegelijk exploiteert die cultuur jou: het bezoedelt je. Zo ben je in die
wereld zowel profiteur als slachtoffer.

'Ik vind dit geen eerlijk beeld. Ik geef nooit meer persoonlijke interviews. Ik
heb op één uitzondering na, onder druk afgedwongen, nooit samen met Georgina
interviews gedaan. Die uitzondering was het programma van Barend en Van Dorp.
Die wilden mij hebben over de nieuwe Quote 500, onze jaarlijkse lijst van de
vijfhonderd rijkste Nederlanders. Maar alleen als ik Georgina mee zou brengen.
Daar hebben we een weekend over onderhandeld. De uitkomst was dat Georgina kwam
om over een nieuwe film te praten en ik over de Quote 500.

'Het was voor Quote belangrijk dat ik op televisie ging. Maar ik vond wel dat de
concessie die Barend en Van Dorp afdwongen, heel ver ging. Georgina en ik hebben
daarna besloten: dit was één keer, hierna nooit meer.

'Weet je hoe vaak je een interview krijgt aangeboden? Van De Telegraaf of me-dit
of me-dat? Of je op vakantie wilt met z'n tweeën, op hun kosten uiteraard,
reportage erbij, gezellig, jullie mogen het zeggen, Zuid-Afrika, Argentinië? Zeg
het maar. Sjors en ik zijn er nooit aan begonnen.

'Ik zie het dus niet als een packagedeal. Ik wil best opdraven in talkshows,
maar het geeft hun niet het recht mijn relatie te claimen.

'Ik had iets van never grow up. Ik wilde nooit op mijn tellen hoeven passen.
Voortaan zal ik op mijn hoede moeten zijn. Het is precies datgene dat ik niet
wilde, in heel mijn leven niet.'

Is alleen zijn niet beter voor je?

'Waarschijnlijk wel. Ik zal niet zeggen dat als ik met een ander ben, ik naar
een bestaan voor mezelf verlang. Ik ben altijd heel dol op mijn meisjes. Maar in
essentie ben ik een Einzelgänger. Ik ben nooit lid van iets geweest, niet van
het studentencorps, niet van de Wegenwacht. Ik kan niet tegen bazen. Ik mis het
talent voor onderdanigheid.

'Maar ik ben ook wel bang. Mijn kleinburgerlijke angst is dat ik alleen ten
onder ga. Helemaal alleen-- Ik wil niet vervreemden.'

Je bent nu 43, bijna 44. De langste tijd zit erop. Je imago - snelle auto's,
dure kleding, een grote mond, een beetje ballerig - vertoont sleetse plekken.
Wat ga je met de tweede helft van je leven doen?

'Luister, het zijn de media die je een imago opdringen. Ik ben Bekende
Nederlander, BN'er, geworden, in de jaren negentig, door een zakelijke
omstandigheid. Quote schreef over de nouveau riche. Die groep werd een thema in
Nederland, net als de zakkenvullers. Ik werd zo'n beetje de woordvoerder voor
dat thema. Vanwege Quote en omdat ik het verhaal redelijk uit mijn strot kreeg.

'Ik moest bij Sonja op Zaterdag komen vertellen over het bankschandaal rond Nick
Leeson. Ze hadden bij de televisie niemand die de wereld van de Londense City
een beetje kende. Dus ga ik daar in bretels zitten, het zag er allemaal heel
filmisch uit, maar het was natuurlijk een grote komedie, laten we wel wezen.'

Je hebt het misschien niet zelf gezocht. Maar heb je die rol niet met gretigheid
aanvaard en met zorg onderhouden?

'Nee, dat vind ik geen eerlijke voorstelling van zaken. Ik word bij Pauw &
Witteman en bij Matthijs of waar dan ook ingehuurd als pinchhitter. Het enige
waar die shows op uit zijn, ik zeg het met alle respect, is natuurlijk een lomp
interview. Er moet gescoord worden. Men heeft mij nodig voor de ongemakkelijke
vraag. Jan Marijnissen is gast. Alle waardering voor die man, maar er moet even
een nare vraag over tafel. Matthijs is daarvoor te charmant, dus doet Jort het
wel even.

'Ik weet dat ik mezelf gemakkelijk kan beschadigen. Ik kan me niet altijd
inhouden. Daarvan bestaat intussen een aantal behoorlijk fatale voorbeelden.'

Hij noemde de advocaat Bram Moszkowicz 'een maffiamaatje.' Daar kwamen
rechtzaken van. Hij ging tekeer tegen minister Ella Vogelaar die sprakeloos
viel.

'Maffiamaatje zei ik volledig spontaan. En met overtuiging. Maar ik had het Bram
niet mogen aandoen. Ik vind hem een mooie charmeur, aardig archaïsch
formulerend, een aanwinst in de media. Het werd een rel tussen BN'ers. Bram
tegen Jort. Dat had niet mogen gebeuren. Het had over de zaak moeten gaan,
namelijk over de souffleurs van de onderwereld, de fiscalisten, advocaten en
notarissen in hun mooie pakken.

'Ik weet dat ik Vogelaar hard aanviel. Mijn stelling was een zakelijke: als je
tekort schiet in het meest wezenlijke van een ministerschap - het verkopen van
het beleid - ga dan een andere baan zoeken.'

Je zat erbij als de grootinquisiteur.

'Oké. Ik vind dat heel vervelend. Het zit in mijn karakter. Ik geneer me ervoor,
ik vind het een heel zwakke kant.'

Tegelijk exploiteer je het; ben je beschikbaar voor die inquisitierol.

'Ik kan het niet laten. Ik neem me voor mij in te houden. Dan zie ik die
Vogelaar daar draaien en moeilijk doen. Dan denk ik: Jeroen, Paul, kom nou, kom
nou, maar ze blijven weg. Nu ja, iemand moet het doen.

'Ze zitten er handenwrijvend bij; na afloop van de uitzending gaan ze zich
natuurlijk excuseren bij Vogelaar en zeggen ze tegen mij: straks krijgen we geen
ministers meer hier aan tafel. Maar tegelijk scoren ze ermee als gekken. Dat is
natuurlijk het corrumperende in die hele tv-industrie: ze willen mooie
gesprekken, maar bovenal willen ze scoren.'

Waarom laat jij je gebruiken?

'Nee, ik laat me niet gebruiken. Ik ga er vrijwillig heen.

'Het zal wel borstklopperig klinken, maar ik zeg het toch: het komt voort uit
bevlogenheid. Thuis voor de tv doe ik het ook. Dan erger ik me ook aan mensen
als Vogelaar die hun vak niet verstaan. Ik vind het zielig voor haar. Ik heb na
afloop... nee, me niet verontschuldigd, ik heb gezegd: ik vind het vervelend.'

Ik geneer me - zeg je zelf.

'Als ik voor zalen speech - dat doe ik heel veel, daar leef ik een beetje van,
ik ga de zaaltjes rond - dan krijg ik standaard te horen: gut, in het echt ben
je veel leuker. Maar ze nodigen me uit omdat ze die brutale bretels willen
hebben.

'Ik weet dat je het haat van jezelf, maar ook jij zult ontdekken: ik ben minder
erg dan het lijkt.'

Daar heb ik dit interview niet voor nodig. Je bent aardig en intelligent, daar
zal ik niks van zeggen. Waar het om gaat is dat je maar één kant van jezelf laat
zien die je nota bene je zwakke kant noemt.

'Als je eenmaal het stempel hebt, raak je het moeilijk kwijt. De media vragen om
een brutale bretels, die lever je, blijmoedig. Pas later kom je erachter, naïef
als je bent, dat je ergens aan vastzit. De media verlangen typetjes in het land
van het vakjesdenken. Ik kwam terecht in het kaartenbakje rechts, grote mond,
geld. Dat is typecasting die bij televisie hoort.'

'Er wordt mij voortdurend een Crossfire-achtig programma aangeboden, met z'n
tweeën als presentatoren keffen tegen een autoriteit. Die rol wordt mij altijd
opgedrongen. Het is een kant die ik absoluut heb, die ik ook niet helemaal kwijt
wil, maar het is niet wat ik ben. Ik ben totaler dan dat.

'Ik heb gewoon geen zin meer mensen nog pijn te doen. Dat klinkt ontzettend
zacht, ontzettend mellow, alsof ik in een of andere Zengemeenschap ben opgegaan.

'Ik ben naar buiten toe de vertegenwoordiger geworden van een nouveau-richeblad
waar mensen in hoog tempo hun zakken vullen. Ik vind die wereld aardig, maar
altijd als buitenstaander.

'Ik haat dat zakkenvullen en vind dat het niet hard genoeg kan worden aangepakt.
Ik heb een geëngageerde en calvinistische achtergrond: doe je best, zeiden mijn
ouders. Ik ben niet tegen het kapitalisme, maar ik ben wel voor eerlijk delen.'

'Ik wil mensen geen pijn doen', zeg je. Ben je je imago beu?

'Ik ben natuurlijk een beetje een ruziemaker. Ik leef op bij strijd en
tegenstelling. Maar ik gun Bram Moszkowicz, die de vader is van een paar
kinderen voor wie hij, geloof ik, heel lief is, niet dat hij beschadigd raakt
omdat ik hem zo nodig hard moet aanpakken.'

Ben je je karakter beu?

'Wel de eenzijdigheid ervan, ja.'

We praten over zijn gewoonte het breed te laten hangen. Hij heeft wel wat geld,
maar we mogen het niet overdrijven. Hij is ook niet opgevoed om een dandy te
zijn. 'Mijn ouders vinden het allemaal vergaande onzin.

'Ik rijd in een mooie auto, maar ik heb er niets mee.' Hij rijdt in een
Maserati. Hij spreekt van 'een kinderachtige behoefte aan dit soort speelgoed'.

'Ik zit op een breekpunt, geloof ik. Ik moet er maar eens mee stoppen.'

Een zeker dedain voor de gewone man is je niet vreemd. In het boekje Pak op Zak
verzuchten jij en je co-auteur dat jullie het - vooruit, we zijn de beroerdsten
niet - nog één keer uitleggen: een man draagt lange sokken, tot aan de knie. Wie
dit niet begrijpt, telt niet mee.

'Jawel, maar dat is pesterigheid. Dat kledingfetisjisme moet je zien als een
bijna 19de-eeuwse vergroeiing van mij en mijn vriendje Yvo. Ik meen het echt
niet, hoor.

'Ik neem het altijd op voor mensen die hard werken, voor de zelfstandige, de
neringdoende, al die mensen die niet toekomen aan het zakkenvullen. Ik heb een
hekel aan de managersklasse, al die types van wie iedereen op de werkvloer zich
afvraagt wat ze eigenlijk uitvoeren en die intussen doen alsof ze je baas zijn.'

Op de achterflap van het boekje sta je aangekondigd als 'Jort Kelder, journalist
en presentator/agitator. Agitator staat er--

'Ja, dat is op verzoek, hoor.'

Kan niet schelen, het staat er. Jort Kelder, agitator. Toen ik het las dacht ik:
hoe lang wil hij dat nog volhouden?

'Ik vind je moraliserend. Je bent mijn vader niet.

'Ik heb Quote altijd te smal gevonden. Ik heb me steeds voorgehouden: je gaat
een keer iets maatschappelijks doen, misschien in de politiek. Hoewel, ik zou
dat pas willen als ik er financieel niet van afhankelijk ben. Maar er moet een
keer een draai komen naar iets echt relevants. Ik realiseer me natuurlijk ook
wel dat het relevante tot nu toe beperkt is geweest.'

Hij begint over een nieuwe serie van zestien afleveringen van het tv-programma
Bij ons in de PC. Jort Kelder toont de wereld van het nieuwe geld, deze keer
mondiaal. Het wordt goed en interessant, denkt hij.

Hij vertelt hoe hij onder de hoede is genomen door Stephan Warnik, hoofd drama
en amusement van de KRO, sinds kort directeur van Eyeworks.

Jort Kelder: 'Warnik zei tegen me: we gaan je rustig brengen, want het publiek
van Nederland 1 is niet aan jou gewend. Ze kijken naar de Tros en ze zijn
vijftig en die zien dan opeens een keffende bretels. Kunnen we niet hebben. Dus
we brengen jou rustig.'

'Het is voor het eerst dat iemand mij helpt, dat iemand zegt: wij brengen je
niet in je extreme vorm, we brengen jou in je beschaafde vorm.'

LOAD-DATE: August 29, 2008

LANGUAGE: DUTCH; NEDERLANDS

NOTES: 17VeBo--streamerstreamerstreamerstreamerstreamerstreamer; Jort Kelder

GRAPHIC: 30VV3open_ph01, Jort Kelder: 'Als ik voor zalen speech - dat doe ik
heel veel, daar leef ik een beetje van, ik ga de zaaltjes rond - dan krijg ik
standaard te horen: gut, in het echt ben je veel leuker.', Foto Corbino

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              60 of 161 DOCUMENTS



                                 de Volkskrant

                                August 30, 2008
                                    zaterdag

Voetbal als nationaal uitje

BYLINE: Willem Vissers

SECTION: SPORT; Blz. 23

LENGTH: 1233 woorden

SAMENVATTING:

Het Nederlandse clubvoetbal telt nauwelijks meer mee in Europa, maar in de
beslotenheid van de nationale competitie ligt een enorme aantrekkingskracht
besloten. De eredivisie is een fenomeen. 'We zijn het ideale voetballand.' Door
Willem Vissers

VOLLEDIGE TEKST:

Commercieel directeur Chris Woerts van Feyenoord lacht elke bedenking tegen een
nieuw stadion met 80 duizend plaatsen voor Feyenoord weg. 'De Kuip is gebouwd in
1937, toen Rotterdam maar 300 duizend inwoners telde. Het stadion zat elke week
vol, met 67 duizend mensen. Wij krijgen die 80 duizend plaatsen makkelijk
gevuld. Als je kwaliteit, service en comfort biedt, ben je nooit te groot maar
altijd te klein.'

Hoewel het met die kwaliteit bij Feyenoord meestal niet overhoudt, trekt het
volk massaal op naar het voetbal. De eredivisie trapt dit weekeinde af voor een
seizoen dat vermoedelijk meer dan 6miljoen bezoekers trekt op 34speeldagen.

Voetbal is bijna een nationaal uitje geworden. Sommige berichten zijn nauwelijks
te bevatten. Heerenveen, een stadje met ongeveer 30 duizend inwoners, denkt na
over uitbreiding van het stadion tot 44 duizend plaatsen, en laat zich daarbij
niet alleen inspireren door de eventuele organisatie van het WK in 2018 door
Nederland.

Het Abe Lenstra Stadion telt nu 26 duizend plaatsen. Vierduizend fans staan op
de wachtlijst voor een seizoenkaart. Ruim vijfduizend jongens en meisjes zijn
lid van de junior heroes. Ze worden in feite opgeleid tot stadionbezoeker, tot
fan dus.

Het kan nog gekker: FC Groningen opende bijna drie jaar geleden de Euroborg.
Architecten buigen zich nu al over mogelijke uitbreiding, want de groene
kathedraal is alweer te klein. Als vergroting onmogelijk is, stapt Groningen
over op een revolutionair plan om alweer een nieuw stadion te bouwen.

Het gemiddelde aantal toeschouwers in de eredivisie lag vorig seizoen op 18.763
per wedstrijd, bijna zesduizend meer dan tien jaar eerder. Vrijwel zeker is dat
het moyenne zal stijgen. FC Twente voltooit de forse uitbreiding, ADO Den Haag
en Volendam nemen de plaatsen in van VVV en Excelsior. In het veel grotere
Italië, met verouderde arena's, was het gemiddelde vorig sezioen ruim 21
duizend.

Elk jaar werpt de vraag zich op: wanneer stopt de toeloop, met al dat voetbal op
tv ook? Maar de liefhebbers willen hun favoriete club in het echt zien, ze
willen voetbal beleven met elkaar; een mix van voetbal, ander vertier en
verteer. Woerts: 'We hebben handelsgeest en we zijn innovatief. De hekken rond
het veld zijn weg, het is leuk om het stadion te bezoeken.'

De andere paradox is deze: de beste acteurs van de eredivisie verdwijnen op
steeds jongere leeftijd over de grens. Rajiv van la Parra, 17jaar, een
rechtsbuiten bij Feyenoord van wie nog bijna niemand had gehoord, is onlangs
vertrokken naar Caen. Bij Arsenal en Chelsea voetballen Nederlandse jongens in
de jeugdafdeling.

Topvoetballend Nederland loopt leeg, maar de volkstheaters zijn bekleed met
klatergoud en behouden hun aantrekkingskracht, ook zonder topacteurs. Voetbal is
slechts één aspect van een mooi dagdeel. Het lijkt de consument niet meer te
deren dat hij een taart zonder slagroom krijgt voorgezet.

Want uit die taart kan elk moment de verrassing van de dag springen. De
eredivisie is synoniem voor spanning en sensatie, voor beslissingen op de
laatste speelronde, voor de illusie dat ook Heerenveen kampioen van Nederland
kan worden.

Stel dat Van Nistelrooij, Van Bommel en Robben nog bij PSV voetbalden, dan was
aansluiting met de Europese top mogelijk. Stel dat Ajax Van der Vaart, Sneijder
en Babel nog had, en Feyenoord Kuijt, Van Persie en Kalou, dan kon Nederland mee
met de top.

Maar nee. Woerts: 'We leiden op om te verkopen. Dat is ook het grootste gevaar.
Dat we van onderuit worden uitgehold.' En Michael van Praag, de nieuwe
voorzitter van de KNVB: 'Via de KNVB zal ik alles proberen om de jeugd langer
voor de clubs te behouden.'

De eredivisie is een laboratorium van vernieuwing. 'In het buitenland kijken we
met bewondering naar de eredivisie', zegt Emanuel Medeiros, directeur van de
EPFL, de Europese koepel van profliga's. 'De organisatie is uitstekend en
efficiënt. De eredivisie is altijd op zoek naar vernieuwing en mogelijkheden tot
commerciële uitbating', aldus de Portugees, die ongeveer duizend clubs in 28
landen vertegenwoordigt.

De opleiding van voetballers en trainers staat op bijna eenzaam niveau. Van
Praag: 'Overal ontmoet ik waardering voor onze opleidingen, de nationale teams,
de stadions, de stewarding, maar ook voor de overlegstructuren. In veel landen
is er meer ruzie dan bij ons.'

Over de schoonheid van de stadions valt best te twisten. Sommige accommodaties
lijken van buiten meer op een fabriek, ook door hun ligging op een
industrieterrein. KNVB-directeur Been vertelt nochtans over een bezoek van
FIFA-bestuurder Warner, tijdens het jeugd-WK van 2005. Nog nooit had de
Trinidees gehoord van Kerkrade of Roda, maar wat een prachtig stadion zag hij
daar. Overal in de polder ontwaarde hij mooie bouwsels, in alle soorten en
maten.

Been: 'Onze clubs worden professioneel geleid. Het stadion in Marseille, waar
Nederland tijdens het WK van 1998 prachtige wedstrijden speelde tegen Argentinië
en Brazilië, ligt er verwaarloosd bij. Het is van de gemeente en voor Marseille
is het onderhoud prioriteit 630. In Nederland worden veel stadions zelfstandig
geëxploiteerd en dienen ze ook andere doelen. In het buitenland is er ook veel
meer amateurisme van vrijwilligers en willekeur van rijke mensen.'

En waar seizoenkaarten in Engeland bijna onbetaalbaar zijn voor de gewone man,
is voetbal in Nederland vaak spotgoedkoop. In Volendam kost een seizoenkaart
voor jongens tot 12 jaar vijftig euro. Drie euro per wedstrijd.

Het jammerlijke is dat vollere stadions weliswaar meer recettes opleveren, maar
dat die gemiddeld maar een procent of 30 van de omzet vormen. Eén topclub in
Engeland verdient ongeveer evenveel aan tv-rechten als de eredivisie bij elkaar.
De NOS, dat de samenvattingen weer mag uitzenden, zit relatief gezien voor een
dubbeltje op de eerste rang.

Het door de clubs zelf geëxploiteerde eredivisiekanaal, ook al een noviteit
waarnaar Europa reikhalzend uitkijkt, is een ongewis avontuur. 'Ik verwacht dat
de consument eindelijk gaat betalen voor voetbal', zegt marketingdeskundige Van
den Wall-Bake. 'Straks heeft iedereen een kastje bij zijn televisie. Eventueel
betaal je alleen voor je eigen club of je spaart bij Albert Heijn zegeltjes voor
een abonnement.'

Maar of het kanaal rendabel wordt en het niveau van het voetbal stijgt?
Vooralsnog niet. FCTwente was een speelbal van Arsenal in de voorronde van de
Champions League. De eredivisie is op Europees niveau gemarginaliseerd.

Geen grote Nederlandse naam verliet deze zomer de competitie, om de eenvoudige
reden dat ze al bijna allemaal zijn vertrokken, op Huntelaar en Afellay na.
Nederland trekt zich terug onder zijn eigen stolp van gezelligheid en staart
gelukzalig naar zijn navel.

'We willen de beste van de rest blijven', stelt Woerts. Dat is al moeilijk
genoeg, met name door de opkomst van Oost-Europa. Nederland staat inmiddels
negende, achter de grote vijf, Rusland, Roemenië en Portugal.

Structuur en opleiding houden Nederland enigszins overeind. 'We zijn het ideale
voetballand', zegt KNVB-directeur Been. 'Kinderen van de nationale jeugdselectie
spelen in de vooravond een wedstrijd in Zeist en liggen gewoon op tijd in bed.'

LOAD-DATE: August 29, 2008

LANGUAGE: DUTCH; NEDERLANDS

NOTES: Eén topclub in Engeland verdient evenveel aan tv-rechten als de
eredivisie samen

GRAPHIC: 30spvoetbal_ph01, Klaas Jan Huntelaar en John Heitinga die - het
afgelopen seizoen - in de wedstrijd tegen AZ appelleren tegen een besluit van de
scheidsrechter., Foto Guus Dubbelman

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              61 of 161 DOCUMENTS



                                 de Volkskrant

                                August 29, 2008
                                    vrijdag

VVD focust op onderwijs en milieu;
Beginselverklaring VVD Partijleider Mark Rutte herschrijft liberale
partijbeginselen

BYLINE: Bart Dirks, Sheila Sitalsing

SECTION: BINNENLAND; Blz. 3

LENGTH: 384 woorden

DATELINE: den haag

SAMENVATTING:

VVD wil naar kleine staat die 'hardwerkende Nederlander niet opzadelt met extra
lasten'.

Wiegel: 'Niks mis mee, maar niet nodig'. Hoes teleurgesteld, Dijkstal tevreden.


VOLLEDIGE TEKST:

den haag Onderwijs en 'voorop lopen in het milieu- en energievraagstuk' zijn de
nieuwe prioriteiten van de VVD. Een 'intelligent immigratiebeleid' moet kansarme
migranten weren. Dat zei VVD-leider Rutte donderdag bij de presentatie van zijn
nieuwe liberale beginselverklaring.

In dat stuk bepleit Rutte een kleine staat, 'die de hardwerkende Nederlander
niet opzadelt met 7 miljard euro aan extra lasten'. Daarbij hoort een liberaal
economisch programma: vrije marktorde, werkplicht voor bijstandsgerechtigden,
minimale regels voor ondernemers, het mes in subsidies.

Rutte hekelt de pogingen van de overheid om het leven van burgers tot in detail
te regelen en zo 'de illusie van een pechvrije samenleving te wekken'.

De VVD-leider nam begin dit jaar het initiatief tot het herschrijven van de
partijbeginselen, daterend uit 1980. De oude verklaring is volgens Rutte sleets
geworden - al blijven vrijheid en verantwoordelijkheid kernwaarden. 'In 1980
ging het over ontplooiing, waarin een rol voor de staat is voorzien. We zijn
ingehaald door thema's als migratie en globalisering.'

Nieuw is volgens hem 'de optimistische toon' en zijn visie op Nederland. Zo
bevat het opstel een passage over de joods-christelijke traditie, het humanisme
en de Verlichting: 'oorsprong van onze samenleving'.

Rutte verwacht dat zijn verklaring tot zeker 2028 mee kan. 'Nederland moet in
dat jaar de Olympische Spelen binnenhalen. Nu groeit de olympische generatie op.
Tot die tijd zal dit actueel blijven, en hopelijk nog wel iets langer.'

Oud-partijleider Hans Dijkstal is tevreden. 'Rutte keert terug naar de inhoud.
Een kleinere overheid is goed, de focus op onderwijs ook. Dit maakt mensen
weerbaar. Onderwijs is traditioneel van de liberalen; veertig jaar geleden was
Haya van Someren (lanceerde als Kamerlid de Mammoetwet - red.) daar al mee
bezig.'

Teleurgesteld is Onno Hoes, die eerder dit jaar de strijd om het
VVD-voorzitterschap verloor van Ivo Opstelten. 'Dit is niet spannend, niet
provocerend.'

VVD-coryfee Hans Wiegel vindt er 'niks mis mee'. 'Maar dat geldt ook voor het
oude programma. Ik vraag mij af of dit nodig was.'

LOAD-DATE: August 28, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              62 of 161 DOCUMENTS



                                 de Volkskrant

                                August 28, 2008

SECTION: KUNST; Blz. 32-33

LENGTH: 4079 woorden


beeldende kunst

Almere, Museum De Paviljoens (Odeonstraat 3): Reclamation, installatie van
Kristin Posehn. Van 31 augustus t/m 30 september; wo za zo 12-17u do vr 12-21u.
Tel. 036-5450400 (www.depaviljoens.nl).

Amstelveen, Museum Jan van der Togt (Dorpstraat 50): niet eerder getoond werk
van 1950 tot 1985 van Kees van Bohemen (1929-1985). Van 3 september t/m 10
oktober; do t/m zo 13-17u. Tel. 020-6415754 (www.jvdtogt.nl).

Amsterdam, PAKT (Zeeburgerpad 53): Between Dark and White, deel 1, met
fotografisch werk op groot formaat van studiolandschappen van Erica van Loon
naast werk van Erik Olofsen en Anami Schrijvers. Van 30 augustus t/m 21
september; do t/m zo 14-18u (www.pakt.nu).

Amsterdam, Nederlands Instituut voor Mediakunst (Keizersgracht 264): Sonic
Voices, rocking hard, kunst waarin van geluid en muziek gebruik wordt gemaakt.
Met videoclips, tekeningen, geluidssculpturen, video installatie van Guy Bar
Amorz, Nathalie Bruys, Heide Happy, Planningtorock, Kim Hiorthøy, the Knife,
CocoRosie e.a. Van 30 augustus t/m 2 november; di t/m za 13-18u eerste zo v/d
maand 13-18u. Tel. 020-6237101 (www.nimk.nl).

Amsterdam, Aschenbach & Hofland Galleries (Bilderdijkstraat 165c): Fury, nieuwe
schilderijen van Simon Hemmer. Van 30 augustus t/m 25 september; wo t/m za en
eerste zo v/d maand 12-17u. Tel. 020-4121778 (www.xs2art.com).

Amsterdam, Vivid/ Witzenhausen (Hazenstraat 60): schilderijen van Stephan à
Wengen. Van 30 augustus t/m 4 oktober; wo t/m za 12-18u. Tel.
020-6449898(www.vividwitzenhausen.com).

Den Bosch, Grafisch Atelier (Boschveldweg 471): Een engel!, werk van Paul van
Dijk, Har van der Put, Jos Willems, Marita Krats e.a. Van 30 augustus t/m 28
september; do t/m zo 13-17u. Tel. 073-6134277 (www.gadenbosch.nl).

Den Haag, Nouvelles Images (Westeinde 22): The riveted kingdom, nieuwe foto's
van Jasper de Beijer. Voorts assemblages en modificaties van Lucassen van 2000
toto 2008. Van 30 augustus t/m 1 oktober; di t/m za 11-17u. Tel. 070-3464618
(www.nouvellesimages.nl).

Den Haag, Galerie Ramakers (Toussaintkade 51): M2t andere woorden, recente
schilderijen van Pat Andrea. Van 31 augustus t/m 28 september; wo t/m za 11-17u
zo 13-17u. Tel. 070-3634308 (www.galerieramakers.nl).

Eindhoven, Galerie Willy Schoots (Willemstraat 27): De voortgang, schilderijen
en beelden van Klaas Gubbels. Van 31 augustus t/m 11 oktober; wo t/m vr 11-18u,
za 11-17u en zo 13-17u. Tel. 040-2449705 (www.schoots.com).

Groningen, Pictura (St.Walburgstraat 1): Holt 10 jaar, grafiek van de
Noordelijke houtdrukkers. Van 31 augustus t/m 28 september; wo t/m za 13-17u zo
14-17u. Tel. 050-3122953 (www.picturagroningen.nl).

Groningen, Galerie Anderwereld/Katuin (A-weg 2): mixed media van Zhuang Hong Yi
en Lu Luo. Van 3 september t/m 11 oktober; wo t/m vr 12-17.30u za 11-17u. Tel.
050-3114446 (www.galeriekatuin).

Haarlem, De Vishal (Grote Markt 20): Aan het licht gericht, werk van Geeske
Bijker, Arjan Jansen, Ditty Kitting, Jan van der Ploeg, Jan Maarten Voskuil e.a.
Van 30 augustus t/m 15 oktober; di t/m za 11-17u zo 13-17u. Tel. 023-5326856
(www.devishal.nl).

Haarlem, Galerie Tanya Rumpff (Spaanwouderstraat 74): schilderijen van
Heddy-John Apeldoorn. Van 29 augustus t/m 20 september; wo t/m za 12-17u zo
13-17u. Tel. 023-5359565 (www.galerietanyarumpff.nl).

Heino/Wijhe, Museum De Fundatie (Kasteel Het Nijenhuis, 't Nijenhuis 10):
Dubbelstroom/Doublestream, tekenkunst van Arno Kramer. Van 30 augustus t/m 24
november. Van 20 september t/m 2 november ook in Kunstenlab in Deventer; di t/m
zo 11-17u. Tel. 0572-388188 (www.museumdefundatie.nl).

Hoofddorp, Het oude raadhuis (Hoofdweg 675): Vondelingen, recente kleine
sculpturen van Corjan Nodelijk. Van 30 augustus t/m 5 oktober; di t/m zo 11-20u.
Tel. 023-5563727 (www.hetouderaadhuis.nl).

Middelburg, CBK Zeeland (Balans 17): twee nieuwe werken van Krijn de Koning. Van
29 augustus t/m 21 november; ma t/m vr 9-17u en t/m 6 september dagelijks van
9-24u. Tel. 0118-611443 (www.cbkzeeland.nl).

Purmerend, Museum Waterland (Kaasmarkt 16): schilderijen en aquarellen van Joke
Konijn. Van 29 augustus t/m 5 oktober; di t/m zo 12-17u. Tel. 0299-422605
(www.museumwaterland.nl).

Rotterdam, CBK (Nieuwe Binnenweg 75): resultaat van werkperiode in Rotterdam van
de Surinaamse kunstenaars Steve Ammersingh en Kurt Nahar. Van 29 augustus t/m 14
september; di t/m vr 12-17u za 10-17u zo 12-17u. Tel. 010-4360288
(www.cbk.rotterdam.nl).

Sittard, Museum Het Domein (Kapittelstraat 6): Champagne scissors holes,
installatie met 19de eeuwse animatietechnieken met tekeningen van Serge Onnen.
Van 30 augustus t/m 19 oktober; di t/m zo 11-17u. Tel. 046-4513460
(www.hetdomein.nl).

LOPENDE TENTOONSTELLINGEN

Amstelveen, Cobra Museum (Sandbergplein 1-3): Gewoon anders, seksuele begeerte,
gender en identiteitsvorming in honderd kunstwerken van hedendaagse
(inter-)nationale kunstenaars onder wie Marlene Dumas, Peter Hujar en Rachid Ben
Ali, t/m 21 september; di t/m zo 11-17u. Tel. 020-5475050 (www.cobra-museum.nl).

Amsterdam, Van Gogh Museum (Paulus Potterstraat 7): Malevich, 17 schilderijen
van de Russische kunstenaar, t/m 9 november; 'druksels' van Nicolaas Werkman
(1882-1945) van 1920 t/m 1945, t/m 12 oktober; Anton Mauve en Vincent van Gogh:
de meester en zijn leerling, Van Goghs leertijd bij Anton Mauve, t/m 7
september; dagelijks 10-18u. vr 10-22u. Tel. 020-5705252 (www.vangoghmuseum.nl).

Amsterdam, Allard Pierson Museum (Oude Turfmarkt 127): Lectori salutem,
kernmomenten uit de geschiedenis van het boek in originele objecten,
handschriften en boeken uit Nederlandse collecties, foto's en teksten, t/m 7
september; di t/m vr 10-17u za zo 13-17u. Tel. 020-5252556
(www.allardpiersonmuseum.nl).

Amsterdam, De Nieuwe Kerk: Black is beautiful, 135 schilderijen, tekeningen en
manuscripten, van Rubens tot Dumas en van Rembrandt, Sluiters, Appel, Breitner
en Jordaens over 'de zwarte mens', t/m 26 oktober. Geopend: dagelijks 10-18u.
Tel. 020-6386909 (www.nieuwekerk.nl).

Amsterdam, Joods Historisch Museum (Nieuwe Amstelstraat 1): Art of the State,
hedendaagse fotografie en videokunst van zestien Israëlische kunstenaars; voorts
De Blauwe Schuit, voorstudies van Hendrik Werkman (1882-1945), t/m 30 november.
Geopend: dagelijks 11-17u. Tel. 020-5310310 (www.jhm.nl).

Amsterdam, Stedelijk Museum Bureau Amsterdam (Rozenstraat 59): Beyond Paradise,
kunstenaars onder wie Bik Van Der Pol, Hans-Peter Feldmann en Lisl Ponger
reflecteren met hun werk op de toeristische ervaring, t/m 7 september; di t/m zo
11-17u. Tel. 020-4220471 (www.smba.nl).

Apeldoorn, diverse locaties o.a. CODA, Nettenfabriek en Paleis het Loo:
Internationale Triënnale Apeldoorn, 100 dagen cultuur, tuin en landschap in
beeldende kunst. Tot en met 28 september. Zie ook www.triennale.nl.

Arnhem, Museum voor Moderne Kunst (Utrechtseweg 87): Carried Away - Procession
in Art, kunstwerken geïnspireerd door processies, politieke parades,
carnavalsoptochten, marsen, t/m 21 september; Cross over, site-specific
installaties van Lara Schnitger en Yasue Maetake, t/m 21 september; Het
Kauwgommeisje, plak mee aan het kauwgomkunstwerk van Ineke Kaagman, t/m 31
december; magisch realisme in werk van Fernhout, Hynckes, Ket, Koch, Mekkink,
Willink, Schuhmacher, t/m 5 januari; di t/m vr 10-17u; za zo 11-17u. Tel.
026-3512341 (www.mmkarnhem.nl).

Den Bosch, Stedelijk Museum (Magistratenlaan 100): The land of milk and money,
ruimtelijk werk van Maria Roosen en fotografie en muurtekeningen Margriet
Smulders, t/m 17 september; di do 13-21u wo vr t/m zo 13-17u. Tel. 073-6273680
(www.sm-s.nl).

Den Haag, GEM (Stadhouderslaan 43): de Spaanse kunstenaar Enrique Marty
combineert schilderkunst, sculptuur en video tot een beklemmend scenario, t/m 8
oktober; installatie van Thorsten Brinkmann; voorts selectie schilderijen,
sculpturen en tekeningen van de jonge Duitse kunstenaar Sebastian Gögel, t/m 5
oktober; beeldhouwer Jan Bokma maakt in de kassen zijn eigen Museum of Art, t/m
31 augustus; di t/m zo 12-18u. Tel. 070-3381133. (www.gem-online.nl).

Den Haag, Gemeentemuseum (Stadhouderslaan 41): Verdwenen verhalen, verbeelde
werkelijkheid, recente monumentale schilderijen van Hughie O'Donoghue, t/m 19
oktober; Alice in Wonderland, illustraties van Pat Andrea, t/m 28 september;
Smoking/ No Smoking, tekeningen, schilderijen, foto's en gebruiksvoorwerpen rond
thema roken, t/m 19 oktober; Sandro Chia, schilderijen uit zijn meest recente
serie, t/m 28 september; Ah Xian, porseleinen bustes en figuren van Ah Xian, t/m
7 september; Les Nabis, werk van leden uit deze schildersbeweging, onder meer
van Bonnard, Vuillard, Sérusier en Denis, t/m 30 november; Mondriaan, toont de
veranderlijke, wendbare kant van Mondriaan, naast werken van Toorop, van
Heemskerk en Hart Nibbrig, t/m 26 oktober; di t/m zo 11-17u. Tel. 070-3381111
(www.gemeentemuseum.nl).

Domburg, Marie Tak van Poortvliet Museum (Ooststraat 10a): Volop zomer, de
schilder Job Graadt van Roggen, kustlandschappen, t/m 9 november; di t/m zo
13-17u. Tel. 0118-584618 (www.marietakvanpoortvlietmuseumdomburg.nl).

Drachten, Museum Smallingerland (Museumplein 2): Oars as oars, assemblages van
Dries Reeder, t/m 31 augustus; overzicht van de schilderijen van Jan Kuiper, t/m
31 augustus; di t/m za 11-17u zo 13-17u. Tel. 0512-515647
(www.museumdrachten.nl).

Eelde, Museum De Buitenplaats (Hoofdweg 76): Bloemen!, werk van Margareta de
Heer, Karl Blossfeldt, Donald Campbell, Dina Belga e.a., t/m 7 september;
diersculpturen van Hetty Heyster in de beeldentuin, t/m 7 september; di t/m zo
11-17u. Tel. 050-3095818 (museumdebuitenplaats.nl).

Eindhoven, Van Abbemuseum (Bilderdijklaan 10): Becoming Dutch, werk van
nationale en internationale kunstenaars (Petra Bauer, Libia Castro & Ólafur
Ólafsson, Ed van der Elsken, Surasi Kusolwong, Bik Van der Pol, Oguz Tatari
e.a.) over de Nederlandse identiteit, t/m 14 september. di t/m zo 11-17u do tot
21u. Tel. 040-2381000 (www.vanabbemuseum.nl).

Enkhuizen, Zuiderzeemuseum (Museumpark): Mijn kunst, Verzamelaars delen hun
passie, beelden, foto's en schilderijen van o.a. Pierre-Auguste Renoir, Karel
Appel, Corneille, H.W. Mesdag, Asger Jorn, Jan Sluijters, Erwin Olaf; voorts
Director's Cut, werk van Caspar Berger, Annick Vroom en Andy Wauman; Pyramids of
Makkum, ontwerpers Hella Jongerius, Studio Job, Jurgen Bey en Alexander van
Slobbe reageren op de traditionele bloempiramide van rond 1700. Allen t/m 2
november; di t/m zo 10-17u (www.zuiderzeemuseum.nl).

Groningen, Groninger Museum (Museumeiland): Go China: met New World Order,
hedendaagse installatiekunst en fotografie uit China, t/m 23 november; keramiek
van de Chinese kunstenaar Ai Weiwei, t/m 23 november; Antieke bronzen.
Meesterwerken uit het Shanghai Museum, objecten uit de Chinese bronstijd, t/m 28
september; Tekens aan de wand, Chinees Nieuw Realisme en Avant-garde in de jaren
tachtig en negentig, t/m 26 oktober; di t/m zo 10-17u vr tot 22u. Tel.
0900-8212132 (www.groningermuseum.nl).

Haarlem, Frans Halsmuseum (Groot Heiligland 62): Navigator, schilderijen en
collages van hedendaagse kunstenaar Thomas Eggerer in conversatie met
17de-eeuwse voorgangers, t/m 28 september; di t/m za 11-17u zo 12-17u. Tel.
023-5115775 (www.franshalsmuseum.com).

Maastricht, Bonnefantenmuseum (Avenue Céramique 250): Reisebilder zwischen Leben
und Tod, een uitgebreide collectiepresentatie van Roman Signer, t/m 18 januari
2009; di t/m zo 11-17u. Tel. 043-3290190 (www.bonnefanten.nl).

Middelburg, Zeeuws Museum (Abdij): Terug naar Zeeland, topstukken uit de 16de &
17de eeuw, t/m 14 september; di t/m zo 13-17u. Tel. 0118-653000
(www.zeeuwsmuseum.nl).

Nijmegen, Het Valkhof (Kelfkensbos 59): Luxe en decadentie, leven aan de
Romeinse Goudkust, luxe bezittingen met muurschilderingen, beelden en sieraden
van de superrijken die 2000 jaar geleden aan de kust van Napels woonde, t/m 4
januari. Geopend: di t/m vr 10-17u za zo 12-17u. Tel. 024-3608805
(www.museumhetvalkhof.nl).

Otterlo, Kröller-Müller Museum (Houtkampweg 6): Kubus project, project
combineert muziek van componist Ton Bruynèl en sculptuur van beeldhouwer Carel
Visser, uit 1969-1971, t/m 4 januari; di t/m zo 10-17u. Tel. 0318-591241
(www.kmm.nl).

Rijswijk, zie ook CODA Apeldoorn. Museum Rijswijk (Herenstraat 67): Holland
Papier Biënnale, beeldende kunst gemaakt van papier door internationale
papierkunstenaars, t/m 14 september; di t/m vr zo 14-17u za 11-17u. Tel.
070-3903617 (www.museumryswyk.nl).

Rotterdam, Kunsthal (Museumpark): Between you and me, installaties met beelden
van de hedendaagse Britse kunstenaar Antony Gormley. Tijdens Event Horizon zijn
beelden van hem buiten het museum te zien, t/m 14 september; di t/m za 10-17u zo
11-17u. Tel. 010-4400301 (www.kunsthal.nl).

Rotterdam, Boijmans Van Beuningen (Museumpark 18-20): Love arises from the foam,
sculpturen van botten en purschuim van Adam Colton, t/m 18 januari; Mirrored
Years, vroege installaties, films en sculpturen uit de jaren zestig en recent
werk van de Japanse kunstenares Yayoi Kusama, t/m 19 oktober; di t/m zo 11-17u.
Tel. 010-4419400 (www.boijmans.nl).

Rotterdam, Chabot Museum (Museumpark 11): Mathieu Ficheroux, maker,
melancholicus, abstract expressionistische schilderijen, 'beschadigde'
schilderijen en lijnschilderijen, t/m 14 september; di t/m vr 11-16.30u za
11-17u zo 12-17u. Tel. 010-4363713 (www.chabotmuseum.nl).

Scheveningen, Museum Beelden aan Zee (Harteveltstraat 1): Tegennatuurlijk,
moderne Europese beeldhouwkunst, t/m 7 september; Hemelse beelden uit oost en
west, deel van de collectie Aziatische kunst uit het Rijksmuseum, t/m februari
2009; Zieleschepen. Recent werk van Cornelius Rogge, vier ijzeren schepen die
geïnspireerd zijn op de christelijke traditie, t/m 7 september; di t/m zo
11-17u. Tel. 070-3585857 (www.beeldenaanzee.nl).

Schiedam, Stedelijk Museum (Hoogstraat 112): States of self, tekeningen, foto's,
animaties en ruimtelijk werk van 1990 tot heden van Karin Arink, t/m 12 oktober;
di t/m za 11-17u zo 12.30-17u. Tel. 010-2463666
(www.stedelijkmuseumschiedam.nl).

Tilburg, De Pont (Wilhelminapark 1): Mapping out Paradise, installatie met
expressionistische schilderijen van Marc Mulders en viltontwerpen van Claudy
Jongstra, t/m 16 november; di t/m zo 11-17u. Tel. 013-5438300 (www.depont.nl).

Tytsjerk, Beeldenpark Vijversberg (Swarteweisein 2): Vijversberg IV, werk van
Mathias Bernsen, Alex Kooistra, Maria Roosen, Henk Visch, Wim T. Schippers, Uli
Westphal e.a., t/m 26 oktober; dagelijks 9-18u. (www.vijversberg.nl).

Utrecht, Centraal Museum (Nicolaaskerkhof 10): Rietvelds ranke ruimtedieren en
andere creaturen van de avant-garde, schilderijen en objecten geïnspireerd door
het oude Egypte en de vroege Middeleeuwen van De Stijl-kunstenaars, t/m 26
oktober; di t/m zo 11-17u. Tel. 030-2362362 (www.centraalmuseum.nl).

Venlo, Museum van Bommel van Dam (Deken van Oppensingel 6): Golden Horizon,
zeventien gezeefdrukte computerprints van Rob Scholte geïnspireerd op de Albert
Heijnencyclopedie uit de jaren vijftig Gouden Horizon Encyclopedie, t/m 7
september. Deutschland, Deutschland, caleidoscopisch beeld van Duitsland met
beeldende kunst en muziek van Nederlandse, Duitse en Belgische kunstenaars, t/m
7 september; di t/m zo 11-17u. Tel. 077-3513457(www.vanbommelvandam.nl).

Venray, Odapark (Merseloseweg 117): What's on a man's mind, automobiele
sculpturen van Olaf Mooij, t/m 14 september; di t/m zo 11-17u. Tel. 0478-513690
(www.odapark.nl).

Zwolle, Stedelijk Museum (Melkmarkt 41): Toetsen en tonen, aquarellen van
buitenschilder Sijtze Malda, t/m 7 september; di t/m za 10-17u zo 13-17u. Tel.
038-4214650 ( www.stedelijkmuseumzwolle.nl).

vormgeving

LOPENDE TENTOONSTELLINGEN

Amsterdam, Beurs van Berlage (Beursplein 1): Onze Auto's, relatie tussen mens en
auto in foto's, oude advertenties, objecten, film en klassieke auto's, t/m 7
september; dagelijks 11-18u. Zie ook www.onzeautos.nl.

Arnhem, Museum voor Moderne Kunst (Utrechtseweg 87): Onvervangbaar. Sieraden en
herinnering, over de immateriële waarde en betekenis van het sieraad door
vormgever en eigenaar, t/m 7 september; Vormgeven is uitvinden, overzicht van
zestig jaar vormgeven door Riet Neerincx, t/m 7 september; di t/m vr 10-17u; za
zo 11-17u. Tel. 026-3512341 (www.mmkarnhem.nl).

Den Haag, Gemeentemuseum (Stadhouderslaan 41): De ideale man, mannenmode met de
nieuwste collecties van John Galliano en Jean Paul Galtier naast stukken uit de
modecollectie van het museum, t/m 25 oktober; 100% Make up, toiletstellen,
zilveren en porseleinen theeserviezen uit de 18de eeuw naast hedendaagse vazen
van Mendini, t/m 12 oktober; di t/m zo 11-17u. Tel. 070-3381111
(www.gemeentemuseum.nl).

Hoorn, Affichemuseum (Grote Oost 2-4): Beestenboel, dieren op affiches op 125
plakkaten, t/m 12 oktober; di t/m za 11-17u zo 12-17u. Tel. 0229-299846
(www.affichemuseum.nl).

Leeuwarden, Princessehof (Grote Kerkstraat 11): Liefde & Hebzucht deel 2,
keramiekverzamelaars tonen hun dierbaarste stuk, t/m 31 augustus; Inner City,
installatie met keramiek van de New Yorkse kunstenaar Arnie Zimmerman, t/m 26
oktober; Levenswerk 06, keramiek van Wim Borst, t/m 4 januari; di t/m zo 11-17u.
Tel. 058-2127438 (www.princessehof.nl).

fotografie

Groningen, Fotogalerie Lichtzone (Oude Kijk in 't Jatstraat 36): 25 jaar Udavum
Karangal, dagelijks leven in Indiaas opvangcentrum door Anja Datema. Van 27
augustus t/m 28 september; wo t/m zo 12-17u. Tel. 050-5890207
(www.lichtzone.nl).

Rotterdam, Westelijk Handelsterrein (Van Vollenhovenstraat 15): World Press
Photo 08, winnende beelden. Van 29 augustus t/m 19 september; zo t/m do 10-23u
vr za 10-2u. Zie ook www.worldpressphoto.org.

Utrecht, Centraal Museum (Nicolaaskerkhof 10): Reizen naar China en Tibet, de
'gewone burger' en het dagelijkse leven in China door Koen Wessing; Het Geheim
van Utrecht, diverse fotografen (Henze Boekhout, Leo Divendal, Marnix Goossens,
Rob Hornstra, Hans van der Meer, Otto Snoek, Judith van IJken e.a.) tonen in
nieuw en archiefwerk de diversiteit van Utrecht. Onderdeel van de manifestatie
Utrechts Licht. Van 30 augustus t/m 26 oktober; di t/m zo 11-17u. Tel.
030-2362362 (www.centraalmuseum.nl).

LOPENDE TENTOONSTELLINGEN

Alkmaar, Stedelijk Museum (Canadaplein 1): Yesterday, popfoto's door Nico van
der Stam, t/m 8 september; di t/m vr 10-17u za zo 13-17u. Tel. 072-5110737
(www.stedelijkmuseumalkmaar.nl).

Amstelveen, Museum Jan van der Togt (Dorpstraat 50): 'n Amsterdams portret, de
Amsterdamse kunstwereld in portretten van Dixie Solleveld, t/m 31 augustus; do
t/m zo 13-17u. Tel. 020-6415754 (www.jvdtogt.nl).

Amsterdam, Foam, Fotografiemuseum (Keizersgracht 609): FLY - My World, selectie
foto's uit eerste digitale fashion magazine op DVD, t/m 3 september; overzicht
van het werk van Kors van Bennekom, vanaf 1956 tot heden, t/m 14 september;
Domingo Milella, Paesaggi, panoramafoto's van jonge Italiaanse fotograaf, t/m 31
augustus; Chemises, foto's van de Malinese fotograaf Malick Sidibé, t/m 8
oktober; dagelijks 10-17u do vr tot 21u. Tel. 020-5516500 (www.foam.nl).

Amsterdam, Fotoacademie (Korte Prinsengracht 33): werk van genomineerden voor de
The Photo Academy Award 2008, t/m 17 september. Zie ook
www.photoacademyaward.com; ma t/m do 9.30-21u vr za 9.30-17u. Tel. 020-6278899
(www.fotoacademie.nl).

Amsterdam, Stedelijk Museum CS, Post CS-gebouw (Oosterdokskade 5): Snap
Judgements, hedendaagse Afrikaanse fotografie, t/m 30 september. Dagelijks
10-18u. Tel. 020-5732737 (www.stedelijk.nl).

Den Haag, Fotomuseum (Stadhouderslaan 43): Empty Paradise, foto's, tekeningen en
collages van Cesare Bedognè, Anna Malagrida, Brigitte Gignet e.a., t/m 21
september; di t/m zo 12-18u. Tel. 070-3381144 (www.fotomuseumdenhaag.nl).

Den Haag, Museon (Stadhouderslaan 37): Desert Songs, Arita Baaijens' fascinatie
voor de woestijn van Egypte en Soedan, t/m 14 september; Birdpix, bedreigde
Nederlandse vogelsoorten, t/m 26 oktober; di t/m zo 11-17u. Tel. 070-3381338
(www.museon.nl).

Rotterdam, Nederlands Fotomuseum (Wilhelminakade 332): So Blue, So Blue. Edges
of the Mediterranean, de Middellandse Zee-regio in werk van van Ad van Denderen,
t/m 7 september; di t/m zo 11-17u. Tel. 010-2030405
(www.nederlandsfotomuseum.nl).

Spanbroek, Scheringa Museum (Spanbroekerweg 162): Holland zonder haast,
fotografie uit de jaren vijftig, t/m 29 september; dagelijks 10-17u. Tel.
0226-351111 (www.scheringamuseum.nl).

architectuur

Amsterdam, Arcam (Prins Hendrikkade 600): Stad uit de school, over de invloed
van architectuuronderwijs aan de academie op het Amsterdamse stadsbeeld t.g.v.
honderdjarig bestaan van Academie van Bouwkunst. Van 30 augustus t/m 25 oktober;
presentatie ontwerpen voor paviljoen Overhoeks van Equipe, Olaf Gipser en het
winnende plan van Mopet. Van 2 t/m 13 september; di t/m za 13-17u. Tel.
020-6204878 (www.arcam.nl).

Rotterdam, vanaf Rotterdam CS bij Rotterdam ByCycle: Parfum de BoemBoem by
night, nachtelijke zinnenprikkelende fietstocht langs bouwplaatsen en
sloopgebieden in Rotterdam. Zaterdag vanaf 22u. Daarna op 13, 14 en 28 september
om 14u. Reserveren: info@rotterdambycycle.nl o.v.v. Parfum de BoemBoem of tel.
010-4652228. Zie ook www.rotterdambycycle.nl.

LOPENDE TENTOONSTELLINGEN

Leiden, RAP Architectuurcentrum (Nieuwstraat 33): 59 ontwerpen (maquettes en
panelen) van deelnemers aan de architectuurprijsvraag Waterproef voor de Leidse
watertoren, t/m 12 oktober; vr za zo 12-17u. (www.rapsite.nl).

letteren

Groningen, De Berenkuil (Noorderplantsoen): poëzie van Tsead Bruinja met live
gemaakte en geprojecteerde tekeningen door Ramon Verberne. Vanavond om 21u.

Den Helder, Kunsthal 52 (Willemsoord): poëzieavond waar Anton Kortweg zaterdag
(20u) Rutger Kopland, Joop Leibbrand, Patty Scholten, Vrouwkje Tuinman en Ivo de
Wijs ontvangt.

laatste kans

Amstelveen, Museum Jan van der Togt (Dorpstraat 50): Tuinen, t/m 31 augustus; do
t/m zo 13-17u. Tel. 020-6415754 (www.jvdtogt.nl).

Amsterdam, Stedelijk Museum CS, Post CS-gebouw (Oosterdokskade 5): Danh Vo -
Package Tour, t/m 30 augustus; dagelijks 10-18u. Tel. 020-5732737
(www.stedelijk.nl).

Amsterdam, Amsterdams Historisch Museum (Kalverstraat 92): Amsterdam en de
Oranjes, t/m 31 augustus; ma t/m vr 10-17u za zo 11-17u. Tel. 020-5231822
(www.ahm.nl).

Amsterdam, Huis Marseille (Keizersgracht 401): Hans Scholten: Urban Future #2,
t/m 31 augustus; di t/m zo 11-18u. Tel. 020-5318989 (www.huismarseille.nl).

Amsterdam, Stadsarchief (Vijzelstraat 32): Wim van der Linden, fotograaf van
Amsterdam in de jaren zestig, t/m 31 augustus; di t/m za 10-17u en zo 11-17u.
Tel. 020-2511608 (www.stadsarchief.amsterdam.nl).

Assen, Drents Museum (Brink 1): Het Terracotta Leger van Xi'an, t/m 31 augustus.
Geopend: di t/m zo 10-17u. Tel. 0592-377773 (www.drentsmuseum.nl).

Breda, Breda's Museum (Parade 12-14): Stad Op Schrift en Golden Age, t/m 31
augustus. Di t/m zo 10-17u. Tel. 076-5299300 (www.breda-museum.nl).

Den Bosch, Noordbrabants Museum (Verwersstraat 41): Muziek - gespeeld en
verbeeld, t/m 31 augustus; di t/m vr 10-17u za zo 12-17u. Tel. 073-6877877
(www.noordbrabantsmuseum.nl).

Den Haag Den Haag Sculptuur 2008 (op en rond Lange Voorhout): Freedom,
Amerikaanse beeldhouwkunst, t/m 31 augustus. Tel. 070-3469486
(www.denhaagsculptuur.nl).

Haarlem, De Hallen (Grote Markt 16): Tevreden tijd, t/m 31 augustus; di t/m za
11-17u zo 12-17u. Tel. 023-5115775 (www.dehallen.com).

Helmond, Gemeentemuseum (Kasteelplein 1): De beeldentuin, t/m 31 augustus; di
t/m vr 10-17, za-zo 13-17u. Tel 0492-587716 (www.gemeentemuseumhelmond.nl).

Hilversum, Museum Hilversum (Kerkbrink 6): De wereld van de forens, t/m 31
augustus; di t/m za 11-17u zo 12-17u. Tel. 035-6292826 (www.museumhilversum.nl).

Oss, Museum Jan Cunen (Molenstraat 65): Handwriting on the wall, t/m 31
augustus; di t/m zo 12.30-16.30u. Tel. 0412-629328 (www.museumjancunen.nl).

Rotterdam, Nederlands Fotomuseum (Wilhelminakade 332): De gloriejaren van
Feyenoord, t/m 31 augustus; di t/m zo 11-17u. Tel. 010-2030405
(www.nederlandsfotomuseum.nl).

Schiedam, Stedelijk Museum (Hoogstraat 112): Kunst uit huis: Otto L. Schaap en
Unisono 19: Cristina Lucas talk, t/m 31 augustus; di t/m za 11-17u zo 12.30-17u.
Tel. 010-2463666 (www.stedelijkmuseumschiedam.nl).

Tilburg, Park de Oude Warande: Lustwarande 08: Wanderland, t/m 31 augustus.
Geopend: dagelijks 11-17u30. Tel. 013-5457573 www.fundamentfoundation.nl

Vlissingen, deWillem3 (Oranjestraat 4): Everything = in the house, Snoring in
the USA, voorts Le Jardin Secret, t/m 31 augustus; di t/m zo 12-17u. Tel.
0118-415505 (www.burobk.nl).

Zwolle, Museum De Fundatie (Paleis a/d Blijmarkt, Blijmarkt 20): Beuys en
Hannema, Kleine confrontaties en Met zorg verzameld, t/m 31 augustus; di t/m zo
11-17u. Tel. 0572-388188 (www.museumdefundatie.nl).

LOAD-DATE: August 27, 2008

LANGUAGE: DUTCH; NEDERLANDS

GRAPHIC: 28AGexpo_ph01, Koen Wessing: China, 2007, Centraal Museum, Utrecht.

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              63 of 161 DOCUMENTS



                                 de Volkskrant

                                August 23, 2008

Waar zit je? In China denken ze dat ik een sporter ben

SECTION: REIZEN; Blz. 1

LENGTH: 20 woorden

SAMENVATTING:

Presentator Humberto Tan (42) presenteert tijdens de Olympische Spelen de
huldigingen in het Holland House.

LOAD-DATE: August 22, 2008

LANGUAGE: DUTCH; NEDERLANDS

NOTES: Waar zit je?; Ik loop over de Zijdemarkt in Peking; misschien kan ik hier
nog iets leuks kopen. Toevallig loop ik net achter Alain Bernard, de man die
goud won op de 100 meter vrije slag, en die Pieter van den Hoogenband heeft
verslagen. Toen ik Bernard eerder sprak, zei hij dat hij het jammer vond voor
Pieter. 'Een goeie zwemmer', noemde hij hem.; Je komt dus ook buiten het Holland
House.; Ik ben hier op uitnodiging van het bedrijf Ernst & Young. Het programma
is een combinatie van sport en cultuur. Vanmorgen was ik naar het hockey, nu ben
ik op de zijdemarkt en straks ga ik naar het voetballen. Ik ben al naar de
Verboden Stad en de Muur geweest en ik heb in het park met tai chi meegedaan.;
Alles strak georganiseerd?; Het programma is goed gepland, maar ik ga ook alleen
op pad. Ik duik bijvoorbeeld de hutongs in om te fotograferen. Buiten Peking kom
ik niet, daarvoor ontbreekt de tijd en de stad is groot zat.; Wat valt je op in
de stad?; Ik ben hier in oktober vorig jaar geweest om de marathon te lopen. Wat
me toen opviel en nu ook weer is dat ik niets van smog merk. Ik weet niet hoe ze
dat voor elkaar krijgen. De aankleding voor de Spelen is goed verzorgd, alles is
schoongemaakt en overal zijn vrijwilligers bezig. Enerzijds zijn de Spelen strak
georganiseerd, anderzijds is er ruimte voor flexibiliteit.; Hoe merk je dat?; We
wilden naar het zwemmen, maar ik had de verkeerde toegangskaart. Bij het EK
voetbal zouden we allang naar huis zijn gestuurd, maar hier regelen ze het voor
je en zeggen ze nog sorry ook als je niet naast elkaar kunt zitten!; Dus het
valt wel mee met de Chinese onbeschoftheid.; Ik heb niet het idee dat de gewone
burger hier vriendelijker is, omdat de Spelen aan de gang zijn. Ik moet wel
zeggen dat ik hier nog maar twee keer iemand heb horen rochelen, dus die les zit
er goed in. Maar het verkeer is verschrikkelijk. In Engeland maken ze een mooie
queu, in Nederland is het rommeliger en wordt er ook voorgedrongen, maar hier is
het soms letterlijk wie het laatst komt, het eerst maalt. De Chinezen gaan er
hupsakee vol in! Als de voetgangers groen hebben, rijdt iedereen gewoon door,
zelfs de politieauto's.; Heb je nog last van fans?; Op straat zijn het toch
vooral de Chinezen die foto's van mij maken in de veronderstelling dat ik een
bekende sporter ben. Zelfs het Duitse persbureau DPA dacht dat ik een sporter
was en vroeg me 'Hoe is het nou om buiten het Olympisch dorp te zijn?'; Merk je
iets van protesten?; Helemaal niet, niemand heeft het er over. De sporters niet
en de Chinezen lijken wel a-politiek. Het is denk ik niet uit angst dat de
burgers er niet over praten, maar meer uit onverschilligheid. De mensenrechten
hier zijn een probleem, maar ik vind die hele discussie hypocriet. Waarom
beginnen we na zeven jaar over een sportieve boycot en niet over een economische
of een cultuurboycot. Er zijn alleen verwijten aan degenen die wel naar de
Spelen gaan.; Drukt dat de pret in het Holland House?; De stemming is goed. Maar
ik feest niet uitbundig mee hoor. Na de huldiging neem ik een cola en ga naar
mijn hotel. Om half zeven gaat de wekker weer.; Jady Petovic

GRAPHIC: 23RE1waarzitje_ph01

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              64 of 161 DOCUMENTS



                                 de Volkskrant

                                August 23, 2008
                                    zaterdag

'Als er brand is, ben ik in de buurt';
Mentale training is steeds meer een voorwaarde geworden om goed presteren

BYLINE: John Volkers

SECTION: SPORT; Blz. 22

LENGTH: 799 woorden

DATELINE: PEKING

SAMENVATTING:

Rico Schuijers

Sportpsycholoog legde basis voor succes van de hockeysters en de waterpolosters.


VOLLEDIGE TEKST:

PEKING Hij begeleidde de gouden waterpolosters en de gouden hockeysters. Rico
Schuijers, sportpsycholoog, moest een kaartje kopen voor de olympische finales
van zijn ploegen, maar hij zag van afstand dat het goed was. En dat mentale
training, zijn stiel, steeds meer een onvervangbare voorwaarde is geworden voor
goed presteren.

'Er wordt over mentale training niet meer zo krampachtig en overspannen gedaan.
Er zijn steeds meer coaches, Robin van Galen en Marc Lammers bijvoorbeeld, die
het belang zien van mentale voorbereiding.

'Er zijn nu eenmaal twee dingen nodig om goed te presteren. Het ene is het
lichamelijke: de techniek, inhoud en kracht. Maar de uiteindelijke uitvoering
hangt af van de mentale voorbereiding en de geestelijke toestand tijdens de
wedstrijd.

'De mens is geen robot. Zijn of haar zenuwstelsel reageert op gebeurtenissen.
Een techniek die je goed kunt uitvoeren, komt er in een bepaalde situatie dan
niet uit. Daar moet je aan werken.

'Ik ben hier in Peking vooral als sporttoerist. Het werk is in de voorbereiding
gedaan. Ik ben hier de brandweer. Als er geen brand is, is het goed. En als er
brand is, ben ik in de buurt.

'Er was geen brand bij de 4 teams en 20 individuele sporters die ik begeleid.
Die 65 hebben hun zaken zelf opgelost. Dan is de voorbereiding goed gegaan.

'Mijn credo is: wij sportpsychologen werken aan de onafhankelijkheid van de
sporter. Wij zijn er niet om atleten aan het handje mee te nemen naar de tatami
of het veld.

'Het werk moet vooraf gedaan zijn. Daarvoor heb je tijd nodig. Lammers heeft me
na 2004 gevraagd, Van Galen in 2005. Dan heb je drie jaar om te werken aan de
mentale training.

'Die bestaat uit groepssessies en individuele gesprekken. Ik was mee op
trainingskampen en soms grote toernooien. Ik werkte met zware roosters, van 8
tot 11, vijftien uur per dag. Je legt de basis, met de vaardigheden die erbij
horen.

'Mentale vaardigheden zijn doelen stellen, ademhaling en ontspanningscontrole,
visualiseren, focussen. Het laatste is het trainen van gedachten. De gedachte
van ik moet winnen, die verlamt. Je moet daar niet aan denken. Je moet ergens
anders aan denken.

'Ik werk met cirkels. Cirkel 1: ik ken mijn taak, ik denk één bal vooruit, eerst
vangen, dan pas gooien. Cirkel 2 zijn de zaken aan de buitenkant,
scheidsrechters, publiek. Op 3 komt de 'behoort te zijn' vergelijking. Je
vergelijkt de misser met hoe de bal behoorde te zijn. Perfectionisten gaan daar
kapot aan.

'Cirkel 4 is denken aan winnen en verliezen, kijken naar het scorebord. 5 is
piekeren over de gevolgen van winnen of verliezen. Als ik win, word ik olympisch
kampioen. Dat is niet handig. En cirkel 6 is: wat doe ik hier? De zinvraag, dan
ben je weg.

'Iedere sporter snapt al vrij snel dat hij in cirkel 1 moet blijven. Maar dat
gaat niet vanzelf. Daar moet je op oefenen bij grote toernooien als een EK of
WK. Zo hebben de waterpolosters vorig jaar, bij het onverwacht gewonnen
olympisch kwalificatietoernooi in Rusland, de flow bereikt, de beste geestelijke
toestand om te presteren.

'Hier in Peking was ons doel om de situatie van toen te reproduceren. In Kirishi
hebben die meiden vertrouwen gekregen in mentale training, het is echt geankerd.
Van: als we het gebruiken, kom je in de flow en dan gaat het ook erg goed.

'Ze kwamen in die toestand door alle scenario's open te houden. Heb ik op
gehamerd. Dus zo'n 4-0 voor tegen de VS in de finale, daar moet je niet van
schrikken. Iedereen dacht bij die stand: het is in de pocket. Maar dat is het
helemaal niet, als je dan te veel aan de score denkt.

'Toen de Amerikanen gelijk kwamen, raakten onze speelsters niet in paniek. Ze
hielden alle scenario's open. Ze hadden op zoiets gerekend. Ze bleven controle
houden over zichzelf. Ze hadden dat in Rusland al eens meegemaakt. Ze zaten in
cirkel 1.

'De inhoud van cirkel 1 bestond uit een paar technische dingen. Verdedigend
pressen. En hard weggaan bij balbezit. Dat was het, het daarbij houden. Niet
praten over winnen of verliezen, niet praten over doelsaldo. Alleen maar bezig
met waar die bal heen moet, welk patroon we spelen. Dat hebben ze hier weer
gedaan.

'Wat me het meest opvalt bij deze Spelen, is dat de verwachte medailles niet
gewonnen worden en dat verrassingen overheersen. Ik had het er met een Russische
collega over. Een groot thema in de sportpsychologie is hoe je om moet gaan met
verwachtingen.

'Je krijgt als sporter druk opgelegd door anderen, door de omgeving die de krant
heeft gelezen of tv heeft gekeken. Wel winnen hè, zegt jan-met-de-pet.

'Fijn, u hebt recht op uw verwachting, maar ik neem hem niet over, is dan je
antwoord. Ga in cirkel 1 denken. Ik wil ook wel winnen, maar daar wil ik niet
mee bezig zijn.'

LOAD-DATE: August 22, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              65 of 161 DOCUMENTS



                                 de Volkskrant

                                August 18, 2008

Kijken naar Team China is veel leuker als je wint

BYLINE: Hans Moleman; Klaas Jan van der Weij

SECTION: SPORT; Blz. 20

LENGTH: 492 woorden

SAMENVATTING:

In eethuisje De Ezel is de televisie afgestemd op sport. Ondertussen wordt
ezelvlees opgediend. Zou dat het geheim zijn van al die gouden medailles?

Tekst: Hans Moleman

Foto's: Klaas Jan van der Weij

VOLLEDIGE TEKST:

'Waar zullen we naar het basketbal gaan kijken?' Gesprek tussen vier twintigers
in een populair eethuisje in Peking. Op tafel de resten van een snelle maaltijd,
want de wedstrijd van China staat op het punt van beginnen.

Ze hebben zin om te gaan kijken, want Yao Ming, de boomlange vedette van het
Chinese basketbalteam, is goed op schot. Het zag er even anders uit na de
kansloze nederlaag vorige week tegen de VS.

De krachtmeting met de Amerikaanse megasterren was een oefening in nederigheid,
tussen alle medailles die China de eerste week binnenhaalde. Kijken naar Team
China is veel leuker als je wint.

En dat lukt aardig. Want de Amerikanen mogen dan na een week de meeste medailles
hebben binnengehaald, er zitten teveel bronzen bij. China voert de ranglijst
vanaf dag één al aan met de meeste gouden medailles, en dat voelt goed als je
Chinees bent en voor het eerst gastheer van de Spelen.

Tot en met 24 augustus is het land in de ban van de Spelen, en al volgt lang
niet iedere van de 1,3 miljard inwoners het evenement op de voet -zelfs in de
olympische hoofdstad Peking kijken bewoners in de hutong, de oude wijken voor
het gewone volk, op zaterdagmiddag liever een fijne Chinese soap dan weer een
pingpongwedstrijd- in veel huishoudens, winkeltjes en restaurants staat de tv
toch op de sportkanalen van China Central Television.

In de hutong kun je makkelijk meekijken: de buurtwinkelier, met zijn negotie van
een paar vierkante meter, heeft zijn televisie meestal boven in een hoek gezet.
Als je er een ijskoude Yanjing bestelt, blijft hij met een half oog de beelden
volgen, terwijl je je wisselgeld terugkrijgt.

Er is basketbal, vandaar. Basketbal is populairder dan tafeltennis bij de
jongere generaties in China. Je gaat zitten, kijkt mee en bestelt nog een
Yanjing. Een blikje van de officiële lokale biersponsor van de Spelen kost in de
hutong maar drie renminbi, 30 eurocent.

Dan schuif je aan in het eethuisje verderop in de hutong. De Ezel heet het, en
niet voor niets. Hier gaat alles wat de ezel te bieden heeft de pan in. 'Voor
een lang leven: eet ezelvlees. Voor een gezond leven: drink ezelsoep', staat er
op de gevel.

Aan twee tafeltjes kijken ezel-etende mannen regelmatig schuin omhoog naar een
olympische samenvatting. Weer een Chinese medaille, de vrouwen-vier zwaait
enthousiast naar de kijkers thuis.

Ernaast staan de nummers twee en drie, uit Engeland en Duitsland. De Engelsen
staan bijna te huilen, de Duitse vrouwen kijken ook niet bepaald vrolijk.

Er komt een dampende pot pittig gekruid ezelvlees op tafel. De mannen vallen
aan, terwijl in het eethuis weer het Chinese volkslied klinkt. Ezelvlees is goed
voor het gehele gestel, zegt onze tafelgenote. Zou dat het geheim zijn van al
die medailles?

LOAD-DATE: August 18, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              66 of 161 DOCUMENTS



                                 de Volkskrant

                                August 16, 2008

'Excelleren, dat werkt inspirerend';
lezersinterview / erica terpstra

SECTION: INTERMEZZO; Blz. I06

LENGTH: 1894 woorden

SAMENVATTING:

Nieuwsgierigheid is niet voorbehouden aan journalisten. Daarom zes interviews
waarin lezers de voornaamste vragen stellen. Deze week de laatste aflevering:
Erica Terpstra, als voorzitter van NOC*NSF aanwezig in Peking. 'Ja, ik draag die
sjaal in bed, net als mijn lintje.'

VOLLEDIGE TEKST:

Wat is toch de betekenis van de prachtige broche die u altijd draagt? (Greet
Zonnenberg, Den Burg)

'Dat vragen heel veel mensen. Sterker nog: de bladen vragen ernaar. Ze zijn op
zoek gegaan bij vrienden van mij. De originele broche, gemaakt door de Etrusken,
hangt in de Hermitage in Sint-Petersburg. Het is een gestileerde sneeuwluipaard.
Dat is wat het is. Niet wat het betekent. De betekenis is uitermate bijzonder,
en die houd ik privé.'

U speelde een rol in Pluk van de Petteflet. Zou u nog een keer in een film
willen spelen? (Marije Waalkens, Amersfoort)

'Ik was de burgemeester. Ik was heel verbaasd dat ze me vroegen. Bij de casting
was gezegd: welke burgemeester willen we hebben? Nou, een soort Erica Terpstra.
Uiteindelijk hebben ze mij gevraagd. Ik heb wel eerst mijn kleindochters
gevraagd wat ze ervan vonden. Gezegd: jullie moeten het wel goed vinden, want
oma gaat heel gek doen. Ik heb het met veel plezier gedaan, en met ongelooflijk
respect voor de echte acteurs, onder wie Erik van Muiswinkel. Als ik ooit nog
een kans krijg, doe ik het onmiddellijk.'

Wat is het maatschappelijk belang van topsport voor de samenleving? Respect en
bewondering voor de topsporter zijn op zijn plaats, en voor de bevolking is
sport een nuttige activiteit. Maar welk nut heeft topsport voor buitenlands
gebruik? Hadden wij toentertijd meer waardering voor de DDR vanwege zijn
sportieve prestaties? (Peter Steeman, Assen)

'Om die laatste vraag te beantwoorden: nee. Want we wisten dat die prestaties te
maken hadden met doping. Hun prestaties waren niet eerlijk tot stand gekomen.

'De extra waarde van topsport is naar mijn idee dat je rolmodellen hebt. Dat het
inspirerend werkt als je kunt excelleren. We hebben heel lang in een cultuur
geleefd van vooral niet te gek doen en je kop niet boven het maaiveld uitsteken.
We zijn zo ver gegaan dat we het niveau van het onderwijs hebben verlaagd om er
maar voor te zorgen dat iedereen die eigenlijk niet mee kon, toch mee kon. De
jeugd moeten leren dat excelleren en presteren, er helemaal voor gaan, zelfs met
de mogelijkheid te verliezen, heel waardevol kan zijn voor de samenleving.'

Als u zo bezield met sporters omgaat die een prestatie moeten leveren, bent u
dan weleens jaloers in die zin dat u dat ook nog wel zou willen? (Jan Verniers,
Arnhem)

'Nee, ik ben daar niet jaloers op. Ik heb soms een beetje heimwee en nostalgie.
Als ik Marleen Veldhuis zie zwemmen, zoals zij een arm door het water haalt, dat
is zo schitterend. Dan weet ik nog hoe dat voelt. En daar word ik helemaal
emotioneel van. Dat is het gevoel van: jottum, dat heb ik ook een keer
meegemaakt.'

De Olympische Spelen in Moskou wilde u destijds boycotten. U was toen jong,
zonder veel sportorganisatorische verantwoordelijkheid. Nu zegt u dat politiek
en sport gescheiden moeten blijven. Is dat omdat u nu voorzitter bent van
NOC*NSF? (Hans de Bie, Amstelveen)

'Dat zit anders in elkaar. Ik was jong Kamerlid in 1980. We hebben toen een
buitenparlementaire werkgroep gevormd met onder anderen Brinkhorst, Van der
Stoel en Van Thijn. Het idee was: geen boycot. Ondanks de druk die Amerika ons
oplegde om die Spelen te boycotten, hebben we dat ontzettend lang volgehouden.
Totdat vlak voor de Spelen Solzjenitsyn werd verbannen naar Siberië. Dat was zo
een provocatie, om de winnaar van de Nobelprijs op te sluiten. Toen heb ik met
volle overtuiging, maar wel met bloedend hart gezegd: oké, ik sluit me aan.

'Nu is het anders - omdat we nu twee keer een boycot hebben meegemaakt,
Melbourne '56 en Moskou '80. De ervaring leert dat waar je het voor deed, geen
steek verbetert. De Russen maakten hun inval in Hongarije niet ongedaan. En
Moskou liet Solzjenitsyn niet vrij. Twee boycots hebben geen enkel effect
gehad.'

Stel dat u tijdens de Spelen een dag anoniem en ongezien door Peking zou kunnen
dwalen, wat zou u dan gaan doen? (Annemiek Haak, Den Haag)

'Een van de Nederlandse correspondenten hier in China sprak mij aan en zei dat
ze boeddhist is en dat ze in Peking een plaats heeft waar ze haar leraar
ontmoet. Ze zei: ik wil u er graag mee naar toe nemen. Als voorzitter van
NOC*NSF kan ik dat niet doen, nu. Maar dát zou ik hebben gedaan.'

Sporters die de derde generatie EPO gebruiken, worden sinds kort gesnapt. Straks
hebben we nieuwe gouden medaillewinnaars die mogelijk niet detecteerbare
genetische doping hebben gebruikt. Wordt de drive om te winnen niet steeds
gevaarlijker? En wordt topsport ooit eerlijk? (Marelle Boersma, Wageningen)

'Ik wou dat ik daar een helder antwoord op had. Je realiseert je dat het
onvermijdelijk is dat je bijna altijd achter de feiten aan loopt. Maar er is
vooruitgang. In samenwerking met de wetenschap en de industrie zijn er nu
afspraken dat nieuwe middelen een marker dragen, die je bij misbruik in de sport
kunt benutten.

'Laatst heb ik het boek Beter dan Goed gelezen. Dat gaat over genetische
manipulatie van het menselijk lichaam. Als doping menseigen wordt, dan is dat
best schokkend. Ik zeg hier, met alle hartstocht die ik heb voor de sport: ik
zou het een ramp vinden als we uiteindelijk het gevecht verliezen, maar daar ga
ik niet van uit.'

Wat kunt u de gewone Nederlanders meegeven van uw nooit aflatende positieve
publieke optreden? Deze tijd staat voor chagrijn, hufterigheid, verongelijktheid
en haast. Wat is uw geheim? (Guy Bangoera, Amsterdam)

'Laat ik vooropstellen dat ik gewoon positief gebakken ben. Dat is meegenomen.
Want ter wereld komen met een zorgelijke geest is lastiger. Dat is geen
verdienste van jezelf. Dat heb ik. Je kunt 's ochtends als je wakker wordt,
zeggen: jongen, jongen, weer zo'n vervelende dag. Of je zegt: wow, ik ga wat
moeilijke dingen doen vandaag, maar never a dull moment. In de sport heb ik
geleerd die uitdaging op te zoeken.'

Zou u in een volgend leven weer met sport bezig zijn? (Brenda Knoef, Den Haag)

'Ik geloof in reïncarnatie. In vorige levens en in volgende levens. Maar je moet
er niet te veel mee bezig zijn. Je zult mij niet zien bij regressietherapie, bij
onderzoeken naar wat ik in een vorig leven ben geweest. Als ik bedenk wat een
mooi leven ik nu heb, dan moet ik hiervoor wel een rot leven hebben gehad, haha.
Maar als ik 't voor het kiezen had, zou ik het een cadeautje vinden om in mijn
volgende leven weer met sport bezig te zijn.'

Bent u boeddhist? (Mary Fahrenfort, Amstelveen).

'Sterker: ik heb het grote voorrecht gehad twee keer de gastvrouw te zijn van de
Dalai Lama toen hij op bezoek was in de Tweede Kamer. Ik ben geen boeddhist.
Maar sinds mijn studententijd in Leiden, waar ik Chinees en Japans studeerde,
ben ik heel erg geïnteresseerd in boeddhisme. Ik denk dat ik er langzamerhand
wel wat van af weet.

'De Dalai Lama is een van mijn leidsmensen. Ik vind hem geweldig inspirerend, en
als ik de kans krijg ga ik hem zien. Hij is nu in Frankrijk. Als ik niet hier in
Peking was, zou ik naar een van zijn lezingen zijn gegaan.'

Hebben de Gay Games die in 1998 in Amsterdam gehouden werden (toen u
staatssecretaris Sport was), impact gehad op de sportwereld anno 2008? En wat is
nu uw bijdrage aan de homo-emancipatie binnen de sport? (Janine van Doorn,
Zaandam)

'De Gay Games hebben impact gehad, misschien niet eens zozeer in Nederland, maar
zeker in het buitenland. Ik was toen staatssecretaris van Sport. Ik heb toen het
bestuur van de Gay Games toegesproken. Daar waren heel veel mensen uit het
buitenland stomverbaasd over. Dat een bewindspersoon zich daar in het openbaar
mee bemoeide.

'Ik vind dat iedereen in ons land vrij moet zijn qua seksuele geaardheid. Je
ziet dat de sportsector in navolging van de artiestensector en de kunstensector
al meer uit de kast komt. Behalve bij een paar machosporten, als voetbal. Ik was
actief betrokken bij de activiteiten van destijds John Blankenstein, en nu bij
zijn foundation. Die is opgericht na zijn overlijden. We hebben bij NOC*NSF een
homo-emancipatiebeleid. We hebben de bonden gezegd: jongens, we moeten een
mentaliteitsverandering hebben. Als dat kan in andere sectoren, waarom dan niet
in de sport?'

U ging er naarmate de Spelen naderden steeds slanker uitzien, mijn complimenten!
Wat doet u er allemaal aan om slank(er) te worden en gezond te leven? Heeft u
een maagverkleining ondergaan of maagband laten plaatsen, of dat ooit overwogen?
(Françoise Grosveld-De Vries, Amsterdam)

'Hartelijk dank voor deze vraag. Inderdaad, ik ben met hulp van anderen in
training gegaan voor de Olympische Spelen. Er waren nog een paar andere redenen
waarom ik vond dat ik drastisch moest afvallen. Nee, ik heb nooit een maagband
of een maagverkleining of een operatie overwogen. Ik ben dik geworden omdat het
me eigenlijk niet interesseerde. Als ik wil afslanken, moet ik dat uit mezelf
doen. Ik vind dat ik hiervoor niet op de medische voorzieningen moet leunen.'

In 1928 was korfbal een demonstratiesport tijdens de Olympische Spelen in
Amsterdam. Wat kunt u als baas van het NOC*NSF betekenen om korfbal op de
kalender te krijgen? Het zou mooi zijn als de Spelen in 2028 naar Nederland
kwamen (Harald Braakman, Den Haag)

'Ik ken dit soort pleidooien van allerlei andere niet-olympische sporten. Die
willen ook allemaal op de olympische agenda komen. De wachtlijst staat vol. Ik
kan een gewillig oor lenen aan diegenen die het pleidooi houden. Ik kan helpen
bij de internationalisering, de ontwikkeling op andere continenten. Dat doe ik
met genoegen. Korfbal was mijn eerste sport, als gup van 10. Korfbal heeft mijn
hart, maar er moet nog veel gebeuren.'

De VVD is door veelvuldige regeringsdeelname mede verantwoordelijk voor de
huidige problemen in het onderwijs. Kunt u uitleggen hoe bijvoorbeeld een
gymnastiekleraar in een brugklas van 35 leerlingen in een te kleine gymzaal
basketballes moet geven? (Hans Peters, Enschede)

'Ik beantwoord geen politieke vragen. Want ik ben voorzitter van vijf miljoen
leden en heb dus een politiek neutrale pet op. Ik kan wel zeggen dat wij als
NOC*NSF een enorme lobby voeren om de sportcultuur te verankeren in de
samenleving, de historische fout te herstellen dat gymnastieklokalen werden
verbouwd tot computerklassen. En dat school en sport via combinatiefuncties
trainers en vakleerkrachten niet uitwisselen, maar delen.'

Is topsport niet veel mooier dan politiek? (Jan Atze Nicolai, Leeuwarden)

'Je kunt geen appels met peren vergelijken. Ik houd van alle twee.'

U kreeg vaak het verwijt dat u politiek inhoudloos was en dat u tijdens uw
staatssecretarisschap niets aan de wachtlijsten in de ouderenzorg heeft gedaan.
Wat doet zulke kritiek met u? (Ugur Pekdemir, Tilburg)

'Het is een verwijt dat maar ten dele terecht is. Ik ben aangetreden als
staatssecretaris toen ik wist dat ik enorm moest bezuinigen. Ik heb keuzes
gemaakt ten voordele van de mensen die echt die zorg nodig hadden. Je ligt er
wakker van. Niet van de kritiek. Wel van de problemen die er zijn.'

Draagt u die oranje sjaal ook in bed? Geneert u zich weleens wanneer u uzelf
terugziet op tv? (Peter Aansorgh, Silvolde)

'Ja, ik draag die sjaal in bed, net als mijn lintje. En ja, ik begrijp wat
meneer bedoelt. Het antwoord is nee. Ik moet wel af en toe om mezelf lachen. En
dat is gezond.'

LOAD-DATE: August 27, 2008

LANGUAGE: DUTCH; NEDERLANDS

NOTES: Redactie: John Volkers; 'Dat is het gevoel van: jottum, dat heb ik ook
een keer meegemaakt'; Lezerspanel; Wie Greet Zonnenberg (70), Den Burg; Beroep
Oud - onderwijzeres; Vraag Wat is toch de betekenis van de prachtige broche die
u altijd draagt ?; Wie Jan Verniers (45), Arnhem; Beroep Was: microbiologisch
medewerker, is: chauffeur; Vraag Als u zo bezield met sporters omgaat die een
prestatie moeten leveren, bent u dan weleens jaloers in die zin dat u dat zelf
ook nog wel zou willen?; Wie Marije Waalkens (12), Amersfoort; Beroep
Brugklasser havo/vwo; Vraag U speelde een rol in Pluk van de Petteflet. Zou u
nog een keer in een film willen spelen?; Wie Hans de Bie (71), Amstelveen;
Beroep Oud-journalist; Vraag De Olympische Spelen in Moskou wilde u destijds
boycotten. U was toen jong, zonder veel sportorganisatorische
verantwoordelijkheid. Nu zegt u dat politiek en sport gescheiden moeten blijven.
Is dat omdat u nu voorzitter bent van NOC*NSF?; Wie Peter Steeman (61), Assen;
Beroep Docent KLM Flight Academy; Vraag Wat is het maatschappelijk belang van
topsport voor de samenleving? Respect en bewondering voor de topsporter zijn op
hun plaats, en voor de bevolking is sport een nuttige activiteit. Maar welk nut
heeft topsport voor buitenlands gebruik? Hadden wij toentertijd meer waardering
voor de DDR vanwege zijn sportieve prestaties ?; Rectificatie / Gerectificeerd;
Aanvullingen en verbeteringen; De broche van NOC*NSF-voorzitter Erica Terpstra
(Intermezzo, 16 augustus) is niet gemaakt door de Etrusken , zoals in het
interview met haar stond, maar door de Scythen. De broche is eigenlijk een
sierplaat, vermoedelijk gebruikt als gesp. Hij dateert uit de 6de of 5de eeuw
voor Christus. Het origineel, van massief goud, is in 1993 en 1994 te zien
geweest in de Nieuwe Kerk te Amsterdam op de tentoonstelling Het Rijk der
Scythen.

GRAPHIC: 16IMlezersIV_ph01, 'Laat ik vooropstellen dat ik gewoon positief
gebakken ben.', Foto Joost van den Broek

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              67 of 161 DOCUMENTS



                                 de Volkskrant

                                August 16, 2008
                                    zaterdag

Goud voor huichelarij;
Olympische column Hans Moleman

BYLINE: Hans Moleman

SECTION: SPORT; Blz. 23

LENGTH: 541 woorden


Balans van week 1 van de eerste Chinese Olympische Spelen: indrukwekkende
prestaties van Chinese sporters - en heel matige prestaties van Chinese
autoriteiten. Als de mannen die het in Peking voor het zeggen hebben zo
doorgaan, sluiten ze hun olympiade moeiteloos af met goud in de buitencategorie
huichelen.

De Chinese atleten overtroffen de verwachtingen door een ongekende karrevracht
medailles binnen te halen. China staat nu onbetwist bovenaan in het
medailleklassement, en dat is heel goed voor het zelfvertrouwen van een land dat
zich lang tweederangs heeft gevoeld. Het Chinese publiek, de inwoners van
Peking, tonen zich ook waardige gastheren en -vrouwen.

Het steekt scherp af bij het gehannes van de Chinese autoriteiten. Huichelen
lijkt in die kringen tot topsport verheven als je sommige bestuurders ziet
opereren. Het werpt een schaduw over het evenement die voorkomen had kunnen
worden.

Peking wil met deze Spelen graag laten zien hoe open en modern het is geworden.
Voor de oppervlakkige bezoeker zal dit best lukken: ze kunnen zich vergapen aan
reeksen glimmende wolkenkrabbers, nieuwe metro's, veelbaans snelwegen, een
spectaculaire luchthaven en gelikte winkelcentra.

Maar wie de moeite neemt eens achter die fraaie façade te kijken, ziet al snel
wat de autoriteiten zo graag zouden willen verbergen. Intimidatie bijvoorbeeld,
onderdrukking van gewone burgers met hele normale wensen. Zoals niet bang te
hoeven zijn voor de politie als je je mening wilt geven, al komt die niet
overeen met wat het gezag voorschrijft. En zo zijn er nog wat basisprincipes van
de normale rechtstaat waar je in China niet automatisch op kunt rekenen.

De Chinese regering heeft een standaardreactie op dit soort kritiek: ze meldt
verontwaardigd dat het belangrijkste mensenrecht is dat iedereen wat te eten
heeft, en voegt er aan toe dat ze heus wel bezig is met de verbetering van
andere mensenrechten. Maar aan 'Westerse democratie' kan men aan deze zijde van
de wereld niet beginnen. Want dan wordt het chaos.

En bemoei u verder met uw eigen zaken, want u weet helemaal niets van 'het echte
China', krijgen wijsneuzen uit het buitenland nog toegevoegd, indien ze het
wagen wat kanttekeningen bij deze lezing te plaatsen.

Tja, wat kun je anders verwachten in een autoritair, postcommunistisch systeem
als het Chinese. De bovenbazen hebben verordonneerd dat zij de Spelen als kroon
op hun partijwerk wensen en dat de ruis dus moet worden weggedrukt. De
onderknuppels voeren die opdracht gehoorzaam uit, anders krijgen ze last.

Toch is het teleurstellend, want er zijn ook goede bestuurders in dit Chinese
bestuurssysteem, mensen die het in hun hart wel anders zouden willen. Maar ze
worden op dit soort hoogtijdagen totaal overvleugeld door de mannen met de
petten en de harde koppen vol achterdocht die elk afwijkend geluid als een
aanval op de natie wensen te beschouwen.

En wat rest je dan, als regent van de jongere, breder ontwikkelde generatie die
eigenlijk wel weet dat China zichzelf zo in de voet schiet? Je schikt je en
verdedigt de huichelarij over persvrijheid en protestparken en een Grondwet die
alle vrijheden nominaal garandeert. Het is de achterkant van het met goud
overladen China - zo heeft het IOC zich door Peking in het pak laten naaien.

LOAD-DATE: August 15, 2008

LANGUAGE: DUTCH; NEDERLANDS

NOTES: Bovenbazenwensen deSpelen alskroon op hunpartijwerk

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              68 of 161 DOCUMENTS



                                 de Volkskrant

                                August 14, 2008
                                   donderdag

Afscheidsfeest met ongewenste gasten

BYLINE: Marije Randewijk

SECTION: SPORT; Blz. 13

LENGTH: 776 woorden

DATELINE: peking

SAMENVATTING:

Klasse -90 kg, mannen

Olympische illusie Mark Huizinga na tweede ronde voorbij.

VOLLEDIGE TEKST:

peking Wie een afscheid aankondigt, nodigt op zijn feest alleen de mensen uit
die hem lief zijn. Maar bij gebrek aan vrienden, besloot Mark Huizinga zijn
vaarwel te plannen tijdens de Olympische Spelen. Daar werd het een feestje met
ongewenste gasten.

Geen betere dromers dan olympische sporters. Al slapend heeft zelfs Michael
Phelps meer medailles gewonnen dan de elf die hij in zijn zwemcarrière tot nu
toe verzamelde. Huizinga is bedachtzamer en nuchterder dan de Amerikaan, maar
ook hij wist precies hoe hij in Peking de navelstreng met het judo zou
doorsnijden.

En nee, dat was niet in de tweede ronde.

Je kunt in de sport niet kiezen van wie je verliest. Huizinga zou Sergej
Aschwanden niet hebben aangewezen. Een Zwitser nota bene, niet het judoland bij
uitstek. Niet de man die verlies draaglijk maakt. Hij won twee keer bij een EK,
maar dat was alweer jaren geleden. Wat stelt dat voor als je eigen erelijst twee
keer zo lang is?

Als Huizinga het zelf voor het zeggen had gehad, zou hij voor Ilias Iliadis
hebben gekozen als de man die de band tussen hem en het judo mocht doorsnijden.
Als hij van de Griek verloor, dan wist hij tenminste dat hij op waarde zou zijn
geklopt. Dan zou de titelverdediger waarschijnlijk beter zijn geweest.

Het lot bepaalde in Peking anders. Huizinga won in de eerste ronde met ippon van
Iliadis en verloor in de tweede met ippon van Aschwanden. Het was een vreselijk
lot, Huizinga berustte er in eerste instantie in. Hij verliest altijd met
gratie.

Huizinga nestelde zich in de opwarmruimte voor de televisie om de kwartfinale
van de Zwitser te aanschouwen. In de volle overtuiging dat die ervoor zou zorgen
dat de Nederlander zich via de herkansingen kon terugvechten naar een bronzen
medaille.

Het was van begin af aan het doel geweest in Peking het podium te halen. Nimmer
in de olympische geschiedenis slaagde een judoka erin bij de vierde
achtereenvolgende Spelen met een medaille om de nek naar huis terug te keren.

Huizinga vond het een acceptabele uitdaging, de enige die hem de laatste maanden
op de been heeft gehouden als sportman. De 34-jarige judoka van Budokan uit
Rotterdam heeft gevoel voor historie. Hij maakt er graag zelf deel van uit.

Twaalf jaar geleden begon hij aan zijn olympische omzwervingen. In Atlanta
veroverde Huizinga bij zijn debuut brons. In Sydney veroverde hij de titel. In
Athene was er weer brons. In Peking verzamelde hij vraagtekens.

Huizinga zag op tv Aschwanden als ongenode gast zijn afscheidsfeest verpesten.
De Zwitser verloor van de Algerijn Amar Beniklef, een judoka die door de
Nederlander de laatste twee keer met speels gemak op zijn rug werd gesmeten.
Huizinga wendde zijn ogen af van het scherm en huilde.

Niet omdat hij zich realiseerde dat hij voor het laatst op een internationale
tatami had gestaan, daarover kan hij later altijd nog nadenken. Maar omdat hij
bruiste van energie en dat hij de 'tank', die hij zo zorgvuldig had gevuld de
afgelopen jaren, nu door het afvoerputje moest laten leeglopen.

Huizinga snakt naar een bestaan zonder topsport. Hij heeft hoge verwachtingen
van het leven van de gewone man. Dat gaat hem tegenvallen, maar de judoka is
bereid dat risico te nemen. 'Misschien ga ik wel op mijn bek, maar als ik op
safe ga, blijf ik altijd dezelfde.'

Hij wil het niet. Hij wil weten hoe het zwarte gat er uit ziet. Andere
topsporters hebben er angst voor. 'Ik hoop er midden in te springen.' Eigenlijk
was hij veel liever eerder gestopt. Maar het voelde als een plicht zijn
indrukwekkende carrière op een waardige manier af te sluiten.

Waar anderen naar nieuwe uitdagingen zoeken, wil hij een leven zonder
uitdagingen. Huizinga vreest de verplichtingen die die met zich zullen
meebrengen. Daar heeft hij de afgelopen maanden genoeg mee geworsteld. 'Ik wil
op de bank hangen en me vervelen.'

Huizinga heeft lange tijd gedacht dat het leven maakbaar is. Hij is goed geweest
in het creëren van succes. In het judo, bij defensie, zijn eigen website, het
vissen: als hij maar zijn best deed en structuur aanbracht, dan kwam het voor
elkaar. 'Ik dacht dat als je je doel haalt, je het dan goed doet. Maar er is
meer. Je kunt ook een mooi mens worden zonder succesvol te zijn.'

Hij is nog niet de persoon die hij wil zijn. Huizinga gaat de komende maanden op
zoek naar zichzelf. Zijn huis in Schiedam verkoopt hij. Hij woont er prima, maar
de wijk is hem niet bruisend genoeg.

Angst dat zijn zoektocht vruchteloos zal zijn en dat hij nimmer de antwoorden op
zijn vragen vindt, kent hij niet. 'Het is goed je bescheiden op te stellen. Er
is meer dan één waarheid.'

LOAD-DATE: August 13, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              69 of 161 DOCUMENTS



                                 de Volkskrant

                                 August 7, 2008

U en ik op reis;
TV Gijs Zandbergen a.i.

BYLINE: Gijs Zandbergen a.i.

SECTION: SERVICE; Blz. 18

LENGTH: 429 woorden


De afgelopen dagen heb ik voor u enkele vakantieprogramma's bekeken, die deze
zomer op de publieke en de commerciële zenders worden vertoond. Mocht u ze tot
nog toe hebben gemist, dan moet u dat vooral zo houden, tenzij u van geteut en
gezeur houdt. Het ergste is nog dat de programma's over gewone Nederlanders
gaan. Dus over u en mij. Met een beetje pech herkent u zichzelf op een
jeu-de-boulesveldje in Marokko, op een parkeerplaats langs de snelweg, onder de
luifel van de bungalowtent, of op een stoeltje naast de caravan.

De allerergste programma's worden uitgezonden door de commerciële omroepen. Dan
heb ik het over Campinglife (RTL 4) of NL vertrekt (RTL 4). Dat zijn door
reisorganisaties betaalde programma's, gemaakt met een goedkope camera, waarvan
de batterijen opraken, zodat alles zo snel mogelijk moet worden gefilmd. De
hoofdpersonen doen werkelijk niets wat hen onderscheidt van gewone mensen. Ze
bekijken een grot, duiken het zwembad in, maken een praatje met de buren, en de
durfals gaan abseilen of parapenten. Kortom, ze zijn precies als u en ik, met
dit verschil dat de televisie het mag uitzenden.

Een klein tikkeltje plezieriger om naar te kijken zijn de verongelijkte
vakantiegangers. Die hebben een programma bij de publieke omroep, want voor
klaagtelevisie is het moeilijk sponsors vinden. Dat programma heet Groeten van
MAX en gaat over vakantiegangers die zich onheus bejegend voelen.

Dat overkomt iedereen wel eens. Maar als een vliegmaatschappij, reisorganisatie
of een campingbedrijf ouderen onheus bejegent, haalt Max ze naar de studio,
daarmee de indruk versterkend dat senioren weinig kunnen hebben. Het vliegschema
voor de terugreis is veranderd, er zit te veel chloor in het zwembad, of in een
folder wordt aanbevolen tijdens een excursie fooien te geven. Mag dat zomaar?
Meestal wel, want elk reisdocument bevat reisvoorwaarden, vertellen de
deskundigen aan tafel.

Wat wel gezegd moet worden is dat de publieke omroep deze overbodigheid
zorgvuldiger filmt dan de commerciële omroepen, waardoor het niveau van een
avondje vakantiedia's kijken bijna wordt gehaald.

Die zorgvuldigheid geldt met name voor De Vakantierechter (NCRV), waarin mr.
Frank Visser zo geniet van zijn Bekende Nederlanderschap dat hij zelfs een
kwestie rond de gedwongen aanschaf van een scheerapparaat serieus neemt.

Ook de makers van Gezellig naar Marokko (KRO), over een groep senioren-echtparen
die met de caravan door Marokko reizen, hebben er meer werk van gemaakt dan
hupsefluts wat zendtijd volschieten, al blijft de bedoeling van het programma
volstrekt onduidelijk.

LOAD-DATE: August 7, 2008

LANGUAGE: DUTCH; NEDERLANDS

NOTES: De verongelijkte vakantiegangers zijn een klein tikkeltje plezieriger om
naar te kijken

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              70 of 161 DOCUMENTS



                                 de Volkskrant

                                 August 6, 2008

Slim en onuitstaanbaar;
Evelien Tonkens

BYLINE: Evelien Tonkens Slim en onuitstaanbaar

SECTION: FORUM; Blz. 09

LENGTH: 759 woorden


De allerslimsten zijn voortaan vanaf hun 4de onder dak. Ze kunnen nu hun hele
schoolloopbaan apart onderwijs volgen conform het Leonardo-concept. Van groep 1
tot en met het honoursprogramma op de universiteit kunnen ze de hele tijd onder
elkaar zijn, niet gehinderd door dommerds. Zo hoeven ze zich nooit meer te
vervelen, en hun talent wordt optimaal ontplooid. Die afzondering is nodig,
aldus initiatiefnemer van de Leonardo-leerlijn, Jan Hendrickx, want
hoogbegaafden hebben 'een heel andere manier van onderwijs nodig, gedurende de
hele schooltijd'. Ze zijn 'intellectueel vaak zes tot acht jaar ouder dan hun
leeftijdgenoten. Hun leeftijdgenoten begrijpen hen vaak niet, wat tot
onderpresteren en schooluitval kan leiden' (Trouw, 9 juli).

Het NOS-journaal liet onlangs in een item over hoogbegaafdenonderwijs ook in
elke zin het woord 'allerslimsten' vallen. Hoe het nu is om de allerslimste te
zijn, vroeg de verslaggever zelfs aan de kinderen. Ook de naam 'Leonardo' is
vragen om arrogantie. Een zelfingenomen, onuitstaanbare elite kweken we zo, ver
boven het gewone volk verheven, maar wel in de positie om over dat gewone volk
besluiten te nemen.

Vreemd dat het aparte hoogbegaafdenonderwijs zich zo snel ontwikkelt, zonder
maatschappelijk debat. We maken ons wel geweldig druk om witte en zwarte
scholen. Dit wordt een nog veel hardnekkiger zwart-wit tegenstelling. Sommige
witte ouders zullen eisen dat hun kinderen in de Leonardo-klassen komen,
desnoods met bijlessen, bijspijkerprogramma's en dreigen met rechtszaken. Zwarte
ouders zullen dat veel minder doen. Zwarte kinderen hebben op hun vierde
trouwens vaak een taalachterstand, waardoor ze niet als hoogbegaafd zullen
tellen. Als het ze lukt om binnen een paar jaar die taalachterstand in te halen
en ze dan alsnog heel slim blijken, komen ze toch niet meer in de Leonardo-klas,
want de leerlingen daar zijn dan al lichtjaren verder, als we Hendrickx mogen
geloven.

Is het echt niet mogelijk kinderen van verschillende niveaus bij elkaar te
houden, zelfs niet op de basisschool? Dit is een ernstige constatering. Daar
moeten we eerst maar eens goed bij stilstaan. Hoe kan dat? Ligt het aan de te
grote klassen? Zijn de verschillen tussen leerlingen groter geworden? Verdragen
we een beetje verveling niet meer?

Waarom is hier geen maatschappelijke discussie over? Omdat het vooral de
kinderen van de bestuurlijke elite zijn, een elite die voor zijn eigen kinderen
natuurlijk het beste wil en hier dus zeker geen Kamervragen over gaat stellen?
Of is het vooral onze angst voor een zwakke concurrentiepositie in een
globaliserende economie? De angst dat we anders de concurrentie met Harvard en
aanstaande topuniversiteiten in China niet aankunnen. Dat we dus alles moeten
doen om al ons talent optimaal te ontplooien. Dat er dus geen centimeter van hun
kostbare hersenruimte ongebruikt mag blijven. In onze obsessie om alle talent te
ontplooien, ontgaat het ons dat we zo hun karakter verpesten en ze vervreemden
van de Nederlandse samenleving. Als de Leonardo-leerlingen later Nederland gaan
besturen, zullen ze niet weten waar Escamp of de Geitenkamp liggen, want
studeren doen ze in Harvard en hun eerste banen zijn in Delhi en Berlijn. (De
wetenschappelijke top scheert nu al over de aardbol en landt soms, even.)

Zelfs als we zouden vaststellen dat kinderen op de basisschool al niet meer met
z'n allen in een klas kunnen zitten, moeten we ons heil niet zoeken in een
hoogbegaafdenleerlijn. Dan kunnen we beter de niveauverschillen van het
voortgezet onderwijs kopiëren. Met een vwo-basisschool, een havo-basisschool,
een vmbo-t-school enzovoort. Dat zijn gewoon schooltypen, geen typeringen van
degenen die ze volgen.

De prijs van dat speciaal en nadrukkelijk uitlichten van slimme kinderen is
ongetemperde arrogantie van onze aanstaande elite. Nederigheid is een elite niet
van nature gegeven. Elites neigen eerder tot verwaandheid en zelfingenomenheid.
Het vereist een vitale democratie om elites hun plaats te wijzen. De
bescheidenheid van ons koningshuis bijvoorbeeld is niet alleen een kwestie van
karakter, maar ook van externe druk. De Oranjes hebben de afgelopen decennia
veel kritiek en spot moeten incasseren. De discussie om het koningshuis af te
schaffen, laait regelmatig op. Met de boodschap dat ze uiteindelijk overbodig
zijn en hun positie van het Nederlandse volk afhangt. Dat stemt nederig. Daarom
moeten we ons koningshuis koesteren, en regelmatig dreigen het af te schaffen.
En daarom moeten we de meritocratische elite niet al van jongs af aan op een
voetstuk plaatsen.

LOAD-DATE: August 6, 2008

LANGUAGE: DUTCH; NEDERLANDS

NOTES: Reageren? Vk.nl/opinie

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              71 of 161 DOCUMENTS



                                 de Volkskrant

                                 August 2, 2008

De gewone man achter de bijbel wetenschap / graven in galilea

BYLINE: Alex Burghoorn

SECTION: Blz. 24-25

LENGTH: 1503 woorden

SAMENVATTING:

In Galilea zoeken wetenschappers uit Leiden naar sporen van het alledaagse leven
achter het bijbelverhaal. Zonder wonderen van Jezus. Door Alex Burghoorn

VOLLEDIGE TEKST:

De antieke drempel stak nog boven de grond uit. Twee uitgehakte traptreden in
een langwerpige grijze steen, verweerd door wind, regen en het verglijden van de
tijd.

De drempel lag er als het ware ontheemd bij. De deurpost, de muren, de ramen en
het dak, die ooit samen met die eeuwenoude dorpel een gebouw hadden gevormd,
waren helemaal verdwenen. De treden boden toegang tot niets.

Of toch.

Wie over de drempel stapte, liep niet alleen verder in een veld van verdroogde
grasstengels op de verlaten heuveltop Horvat Kur - wie over de drempel stapte,
liep in het landschap van het Nieuwe Testament, waar zich volgens Matteüs,
Marcus, Lucas en Johannes de avonturen van Jezus Christus hebben afgespeeld, met
uitzicht op het Meer van Galilea waar Hij op het water liep, en op de
heuvelweide waar Hij de bergrede hield.

Wie over de drempel stapte, ging tweeduizend jaar terug in de tijd en liep
pardoes de wereld van de evangeliën binnen.

Het is in Galilea niet moeilijk om op sleeptouw te worden genomen door
dagdromerijen - de natuur is er pastoraal genoeg voor. Maar dat is níet waar
theoloog Jürgen Zangenberg (44) en archeoloog Mark van der Enden (25) hun
wandelschoenen voor hebben aangetrokken.

De drempel van Horvat Kur was drie weken geleden nog een eenzame rest van een
voorbije geschiedenis. Maar na ijverig graafwerk van studenten en onderzoekers
van de Universiteit Leiden staat de steen nu weer in verbinding met muren en
vloeren.

De warme namiddagwind is net opgestoken als Zangenberg en Van der Enden wijzen
op resten uit de Romeinse tijd en de latere Byzantijnse periode. Slechts een
paar centimeter onder het aardoppervlak lagen de typische sporen van een antieke
verbouwing verscholen: de Byzantijnse vloer is een jaar of vijftienhonderd
geleden vlak over de Romeinse vloer gelegd. Dwars erop is nog een derde muur
gezet, maar wanneer precies is voor de Leidse onderzoekers nog onduidelijk.
Misschien dat de zeventig munten die binnen de muren zijn gevonden, er nader
uitsluitsel over geven als ze zijn schoongemaakt.

'Zeker is dat deze plek vijfhonderd tot zeshonderd jaar lang bewoond is
geweest', zegt Zangenberg. 'We hebben wel wat potscherven gevonden uit de 1ste
eeuw voor Christus, maar het meeste materiaal dat we nu hebben gevonden, dateert
van de late Romeinse en de Byzantijnse tijd. Na de aardbeving van 746 is het
gebied verlaten.'

Proefproject

Het zijn de prille bevindingen van de eerste Nederlandse archeologische
opgraving in Israël. Hoewel de grond van het bijbelse land de laatste
tweehonderd jaar vrijwel onafgebroken door oudheidkundigen is omgewoeld, hebben
Nederlandse onderzoekers hier nooit eerder een opgraving geleid. De verkenningen
in juli zijn onderdeel van een proefproject. Hopelijk, zegt Zangenberg, zijn de
resultaten overtuigend genoeg voor de Nederlandse organisatie voor
Wetenschappelijk Onderzoek (NWO) om een vijfjarige expeditie naar Horvat Kur te
financieren.

De eerste vondsten lijken op het eerste gezicht wat onbeduidend. Romeinse en
Byzantijnse muurresten zijn er tenslotte in overvloed in het land tussen de
Middellandse Zee en de Jordaan. Maar daar gaat het niet om. Hoe vreemd het
misschien ook mag klinken, de theoloog en zijn staf zijn er niet op uit een
oudheidkundige schat te vinden - een bijbelrol, een sandaal van Petrus of een
inscriptie van de naam Jezus op een synagogevloer.

'Het gaat ons om de context, het alledaagse dorpsleven, waarin de Jezus-beweging
is ontstaan', zegt Zangenberg, die sinds twee jaar hoogleraar Nieuwe
Testament-exegese en vroeg-christelijke literatuur is aan de faculteit
Godsdienstwetenschappen.

'Het zoeken naar plekken die worden genoemd in bijbelpassages, leidt vooral af
van serieus onderzoek. Vaak blijven aan die vondsten losse eindjes zitten. Met
het goedpraten daarvan gaat veel energie verloren. Ik wil meer weten over de
anonieme achtergrond van die tijd. Met het najagen van bijbelplaatsen krijg je
misschien meer geld los bij financiers, maar ik wil onafhankelijke wetenschap
bedrijven.'

Rabbijnse teksten

Het is een revolutionaire aanpak in Israël, waar het zoeken naar het paleis van
David of de muren van Jericho jarenlang de toon heeft gezet in de 'bijbelse
archeologie'. Opgetogen zegt Zangenberg: 'Nergens in de bijbel wordt Horvat Kur
genoemd.'

Het gaat in Horvat Kur niet om de aartsvaders, profeten, evangelisten,
discipelen of manden met broden en vissen. Het gaat er om de gewone man uit
Galilea.

De archeologie is voor theoloog Zangenberg geen nieuw terrein. Al sinds het
einde van de jaren tachtig is hij betrokken geweest bij opgravingen in het
Midden-Oosten. Voor hem is het een essentiële aanvulling op het
bibliotheekonderzoek waartoe de Nieuw Testament-vorsers zich doorgaans beperken.

'Ik zie mezelf als een historicus van religies. De bijbel is een artefact uit
een verdwenen wereld. Het is niet een perfecte spiegel van die tijd. Als je meer
wilt weten over de sociale en historische context waarin de boeken geschreven
zijn, dan kan de tekst niet als de enige bron fungeren.'

De brug tussen theologie en archeologie is wel nieuw voor Leiden. Sinds
Zangenberg in 2006 zijn aanstelling als hoogleraar kreeg, heeft de in Duitsland
geboren theoloog er een lans gebroken voor samenwerking tussen theologen en
archeologen. Hij heeft aan de toch al rijke geschiedenis van het
godsdienstonderzoek in Leiden een nieuwe draai gegeven.

Horvat Kur trof Zangenberg aan op een kaart die de Duitse ingenieur Gottlieb
Schumacher in 1889 heeft getekend. 'Het stond daar al aangemerkt als ruïne',
zegt Zangenberg. De heuveltop ligt vlak bij de opgraving op de heuvel Tel
Kinrot, waar de universiteiten van Bern, Helsinki en Mainz al jaren een stad uit
de IJzertijd aan het opgraven zijn. Leiden heeft zich bij hen geschaard met het
Horvat Kur-project. Leidse studenten archeologie én theologie zullen er
jaarlijks op veldwerk gaan.

'Ik heb Horvat Kur uitgekozen, omdat het klein en landelijk was en zodoende
geschikt leek voor mijn doelstellingen', zegt Zangenberg. 'Maar daarmee ben je
er nog niet. Dan rijzen vragen als: van wie is het land? Kun je er makkelijk
komen? Zijn studenten in de buurt onder te brengen? Wil de Israëlische
Oudheidkundige Dienst toestemming geven? En: kun je er eigenlijk wel een
chemisch toilet laten plaatsen?'

Verlosser

Over de toestand in Galilea in de 1ste eeuw na Christus bestaat in
wetenschappelijke kring een levendig debat. De gangbare theorie is dat het een
arme streek was waar de bevolking verlangde naar een verlosser. Maar
archeologisch onderzoek heeft aangetoond dat de steden 'opmerkelijk welvarend'
waren, zegt Zangenberg. Het dorpse perspectief ontbreekt echter nog. 'Het
plattelandsleven dient in het Nieuwe Testament als decor, meer niet. Over de
dorpen is zodoende nog te weinig bekend. Er is er vrijwel geen een uitgegraven.'

In de pioniersfase van het Leidse onderzoek heeft archeoloog Mark van der Enden
met enkele studenten de velden en heuvels rond het dorp Horvat Kur systematisch
afgezocht op potscherven. 'We letten dan op aardewerkconcentraties aan de
oppervlakte', zegt hij. Lopend in een rij naast elkaar hebben ze de grond
afgespeurd. Alle scherven, groot en klein, zijn opgeraapt en gerubriceerd. Op
een kaart zijn alle vondsten ingetekend: zoveel scherven uit de 1ste eeuw voor
Christus, zoveel uit de Romeinse tijd, zoveel uit de Byzantijnse tijd. 'Een
enorme berg scherven geeft aan dat daar ooit mensen hebben gewoond.' De
verkenning dient als basis voor toekomstig graafwerk.

Het is een methode die de laatste jaren veel is gebruikt bij
plattelandsonderzoek in Griekenland en de Levant in het Midden-Oosten. Maar in
Israël is de techniek nog nauwelijks toegepast.

'Het onderzoek heeft zich hier toegespitst op het vinden en identificeren van
plaatsen', zegt Van der Enden. 'Het heeft als resultaat dat er een heleboel
stippen op de kaart van Israël staan, die aangeven dat daar wat ligt. Maar van
het tussenliggende terrein is vaak niets bekend. Hoe verhield een woonplaats
zich tot zijn omgeving? Wij willen proberen te achterhalen hoe Horvat Kur heeft
gefunctioneerd in het landschap: een dorp houdt niet op bij de laatste straat.'

Aan de overkant van de landerijen die de ruïnes van Horvat Kur omringen, hebben
de Leidse onderzoekers al een oude wijnpers gevonden. Ook zijn in de rotsen
uitgehakte waterkanalen waargenomen en zijn twaalf cisternen, ondergrondse
wateropslagplaatsen, aangetroffen.

Het suggereert dat de dorpelingen met noeste handarbeid een ingenieus systeem
hadden aangelegd om regenwater te verzamelen. Ze hadden geen beschikking over
een natuurlijke bron. Het Meer van Galilea lag hun natuurlijk wel aan de voeten,
maar dat water kreeg je tweeduizend jaar geleden niet zo een-twee-drie naar de
top van de heuvel verplaatst.

Ga maar na: omhoog stromend water, dát was pas een waar mirakel geweest. Maar
Jezus Christus heeft in Horvat Kur geen wonderen verricht.

LOAD-DATE: August 1, 2008

LANGUAGE: DUTCH; NEDERLANDS

NOTES: Tijdens de mis kijkt de priester als het ware in de keuken van Petrus;
Het zoeken naar plaatsen uit het Nieuwe Testament dateert van ver voor de
moderne wetenschap. De bekering tot het christendom van de Romeinse keizer
Constantijn in het jaar 312 gaf de aanzet tot pelgrimsreizen naar het 'Heilige
Land'. De gelovigen dachten plaatsen uit de bijbel te herkennen en stichtten er
kerken die soms nog steeds dienstdoen.; Het beroemdste voorbeeld is de
ontdekking van het kruis van Jezus door Helena, de moeder van Constantijn. De
Heilige Grafkerk in Jeruzalem markeert die vindplek nog steeds.; De Leidse
hoogleraar theologie Jürgen Zangenberg leidt in Galilea de Nederlandse opgraving
van het in de bijbel afwezige dorp Horvat Kur. Hij houdt zich omwille van
'professionaliteit' ver van het zoeken naar bijbelplaatsen.; De in Duitsland
geboren Zangenberg is een Lutheraan. Is zijn sobere wetenschappelijke benadering
misschien ingegeven door het protestantisme? Hij glimlacht. 'Als je scepsis
tegenover hagiografie een protestantse eigenschap vindt, ja, dan sta ik in die
traditie.'; Het is een zeldzaamheid in Galilea, de provincie waar Jezus zijn
eerste volgelingen om zich heen verzamelde. Al in de Byzantijnse periode van het
'Heilige Land' (324-640 na Chr.) zijn zogezegd de voetsporen van Jezus
blootgelegd. Na de opkomst van de moderne archeologie in de 19de eeuw is
geprobeerd die vondsten wetenschappelijk te onderbouwen.; Capernaum, het dorp
waar Jezus zijn toevlucht zocht bij zijn discipel Petrus, is een curieus geval.
Katholieke priesters hebben er in de loop der tijd de resten van een Byzantijns,
achtzijdig kerkgebouw opgegraven. Het zou in de 5de eeuw over de kamers van
Petrus heen zijn gebouwd. In 1990 is recht boven die heilige plek een nieuwe
katholieke kerk op palen gezet. Het gebouw heeft de vorm van een vliegende
schotel, met een vloer van glas. Tijdens het opdragen van de mis kijkt de
priester als het ware recht in de keuken van Petrus.

GRAPHIC: 02IMwetenschap_ph02
02IMwetenschap_ph03
02IMwetenschap_ph03~(1)
02IMwetenschap_ph04
02IMwetenschap_ph05, De archeologische site op de Horvat Kur aan het Meer van
Galilea. Links archeoloog Mark van der Enden achter een kruiwagen., Foto's
Kinneret Regional Project

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              72 of 161 DOCUMENTS



                                 de Volkskrant

                                 August 2, 2008

SECTION: Blz. 2-3

LENGTH: 33 woorden

SAMENVATTING:

Karadzic vast. Nu de nazibeulen nog. De 'most wanted' op een rijtje. 4

De gouden toekomst van de zonne-energie. 14

Archeologie in bijbelse grond. Op zoek naar de gewone man van Galilea. 24

LOAD-DATE: August 1, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              73 of 161 DOCUMENTS



                                 de Volkskrant

                                 August 2, 2008

GAT IN HET NET

BYLINE: HANS MOLEMAN

SECTION: Blz. 24-25

LENGTH: 1107 woorden

SAMENVATTING:

CHEN LIANGYU WAS EEN NETWERKER VAN DE HOOGSTE CATEGORIE. ALS PARTIJSECRETARIS
GOLD HIJ ALS DE MACHTIGSTE MAN VAN SHANGHAI, DE METROPOOL DIE ZICH GRAAG
AFFICHEERT ALS HET MODERNE FINANCIËLE CENTRUM VAN CHINA. MET ZIJN VAL IN EEN
MILJARDENSCHANDAAL TROK HIJ TIENTALLEN MENSEN UIT ZIJN NETWERK MEE DE AFGROND
IN. DOOR HANS MOLEMAN

VOLLEDIGE TEKST:

Niemand kan mij wat maken, ik ben de keizer van Shanghai, dacht Chen Liangyu. Ik
heb vrienden die mij dekken, en ik dek mijn vrienden. Met mijn guanxi zit het
wel goed.

Die hoogmoed, in de hand gewerkt door de ondoorzichtigheid van het Chinese
systeem, maakte het mogelijk dat Chen met miljarden uit de sociale kassen van
zijn stad kon gaan spelen. Hij was secretaris van de Communistische Partij in
Shanghai en daarmee de facto de machtigste man in de rijkste stad van China.

Jarenlang dacht hij onaantastbaar te zijn.

Twee jaar geleden viel de keizer van Shanghai echter van zijn troon, en hard
ook. Op de een of andere manier had Chen de irritatie gewekt van het hoogste
gezag in Peking. Mogelijk kwam het omdat hij tot het kamp wordt gerekend van
oud-president Jiang Zemin, die zijn machtsbasis in de handelsmetropool heeft.
Shanghai moest een toontje lager zingen van Peking.

De nieuwe president Hu Jintao maakte in 2006 korte metten met Chen, die ook in
het Chinese Politbureau zitting had, het hoogste orgaan van de partij. Hij werd
opgepakt, uit al zijn functies gezet en door een rechtbank in Tianjin, ver van
Shanghai, in april van dit jaar uiteindelijk tot 18 jaar gevangenisstraf
veroordeeld.

Het proces voltrok zich in de traditie van China's partijgestuurde rechtsysteem
geheel achter gesloten deuren. Zelfs de familie van Chen mocht er niet bij zijn.
Maar de autoriteiten zorgden er wel voor dat er voldoende informatie naar buiten
kwam om de gevallen 62-jarige partijchef af te schilderen als
propagandavoorbeeld van een amorele graaier. Zijn misdaden waren 'afzichtelijk',
noteerde staatspersbureau Nieuw China uit de mond van de rechters, zonder veel
details te geven.

Chen Liangyu was echter geen reuzengraaier. Hij vergaarde persoonlijk volgens
officiële opgave maar een paar miljoen renminbi - enkele honderdduizenden euro's
- aan smeergeld, de kickback voor zijn bereidheid om miljarden renminbi aan
leningen (geld uit gemeentelijke sociale fondsen), land en vergunningen toe te
schuiven aan zakenrelaties en familieleden.

De betrekkelijk geringe bedragen duiden erop dat de val van Chen en de zijnen
vooral een politieke afrekening was, bedoeld om de clan van oud-president Jiang
in te tomen. Dat verklaart ook de grote nadruk op het feit dat Chen sociale
fondsen misbruikte waaruit veel gewone burgers een klein pensioentje krijgen. Al
het geld zou na de arrestaties ook weer zijn teruggevonden, inclusief gederfde
rente - een miraculeus happy end dat door de staatsmedia niet nader werd
uitgelegd.

Wat de affaire echter vooral intrigerend maakt, is dat ze een inkijkje geeft in
een wereld die normaal potdicht is voor buitenstaanders. Het is de wereld van de
'haute guanxi', die innig verbonden is met de werking van het politieke systeem.
Want zoals de partijleider van Shanghai en zijn entourage opereerden, gaat het
wel vaker in China. Heel vaak, schatten de somberste politieke analisten. Alleen
hoor je er maar zelden van. Zwijgen, meespelen of de andere kant op kijken is in
een autoritaire eenpartijstaat nu eenmaal verstandiger dan de klokkenluider
uithangen.

Want wie waren de guanxi-genoten die Chen meesleepte? De lijst leest als een who
is who van de gemeentelijke partijmachine: zo'n dertig mensen die veelal
sleutelfuncties in de Shanghaise bureaucratie hadden. Chef Zhu van het
Arbeidsbureau, dat over de sociale fondsen gaat, de directeuren Wang en Han van
het grote gemeentebedrijf Shanghai Electric, directeur Sun van het gemeentelijk
partijbureau dat over de baantjes gaat, en natuurlijk de twee persoonlijk
secretarissen van de partijchef zelf. Zelfs de directeur van het nieuwe
Formule1-racecircuit van Shanghai, Yu Zhifei, tevens voorzitter van de lokale
voetbalclub Shanghai Shenhua, zat erbij.

De meesten zijn eigenlijk net als Chen betrekkelijk kleine krabbelaars. De
54-jarige racebaas Yu bijvoorbeeld verduisterde tachtigduizend euro omdat hij
zijn nieuwe villa moest afbetalen. Hij ontfutselde de kas nog eens 25duizend
euro met de smoes dat het geld was voor 'publieke welzijnsadvertenties' bij het
jaarlijkse Shanghaise bloemengala.

Toch kende Yu de regels van de haute guanxi. Hij zorgde ervoor dat Weili, de
30-jarige zoon van partijleider Chen, een leuk betaalde functie kreeg bij zijn
voetbalclub. Zoonlief hoefde niet op het werk te komen. Ook voor de jongere
broer van de leider werd goed gezorgd. Die kreeg 24 hectare gemeentegrond die
hij met een forse winst mocht doorverkopen aan projektontwikkelaars.

De speelkameraden van Shanghai's begerige politieke elite waren een reeks
handige zakentypes. Een aparte rol in het geheel is weggelegd voor Zhang
Rongkun, een jonge stoffenhandelaar die het dankzij handelsinstinct, een vlotte
babbel en zorgvuldig opgebouwde relaties met de gemeentelijke partijbonzen in
enkele jaren wist te schoppen tot multimiljonair in onroerend goed. Voordat hij
viel was hij even een van de rijkste mannen van China.

Zhang fungeerde als dealmaker in het guanxigenootschap van Chen. Hij ging aan
het werk met de miljarden die hem door zijn politieke vrienden werden
toegeschoven. Het leek een kansspel zonder nieten: als de investeringen van
snelle jongen Zhang in grote onroerend goed-projecten en tolwegen plus zijn
speculatie op de jonge beurs van Shanghai op verlies uitliepen, was Chen er
altijd weer om de puinhopen met gemeentegeld financieel te laten toedekken.

Zhang bleek echter niet zo handig als hij zich voordeed. Door al te opvallend
gerommel op de beurs liep hij in 2006 als eerste tegen de lamp. Daarna begon hij
de vuile was buiten te hangen van zijn politieke vrienden, in een poging zijn
eigen huid te redden. Het was een manoeuvre die snelle Zhang uiteindelijk duur
kwam te staan: hij werd tot negentien jaar cel verdeeld, nog een jaar meer dan
politieke spin in het web Chen.

De moraal van het verhaal? Je kunt hoog klimmen als behendig partijkader in een
gesloten politiek systeem waarin burgers niets te vertellen hebben en officials
en zakenlui elkaar ongehinderd de bal mogen toespelen. Je waant je voor de rest
van je leven in de VIP-Lounge, en dan opeens gebeurt het: je wordt weggeplukt
uit je luxe leven vol zwarte Audi's, knipmessende onderdanen en geheime
vriendinnetjes, en verbannen achter tralies - omdat door een aantal foute
manoeuvres en onhandigheden je netwerk in elkaar klapt.

LOAD-DATE: August 1, 2008

LANGUAGE: DUTCH; NEDERLANDS

NOTES: 'Haute guanxi' en partijpolitiek zijn innig met elkaar verbonden; Niets
voor niets; Goede relaties zijn onmisbaar in elke samenleving en op elk niveau,
maar in China is het netwerken een essentieel en formeel georganiseerd fenomeen
- hoewel dat voor Westerlingen op het eerste gezicht veel informeler oogt.
'Guanxi' betekent een relatie aangaan, een contact aanknopen.; Zo'n contact
lijkt aanvankelijk weinig om het lijf te hebben. Of het nu om zaken, informatie
of andere gunsten gaat, goede guanxi begint met eten en uitwisseling van
luchtige beleefdheden. Maar als je besluit het contact verder uit te bouwen, is
dat nooit zonder wederzijdse verplichtingen. Niets voor niets: dat geldt op
materieel, maar zeker ook op moreel vlak.; Zonder guanxi kom je niet ver in
China. In Westerse termen wordt guanxi ook wel omschreven als sociaal kapitaal
en het werkt precies zo. Als je er veel van hebt, heb je genoeg macht en invloed
om je netwerk vanzelf uit te breiden.; Om ergens binnen te komen, heb je
connecties nodig. Als buitenlander moet je dus zorgen dat je Chinezen vindt die
je willen introduceren; die een deel van hun netwerk - dat is opgebouwd uit
familie, (school)vrienden, zakenrelaties en collega's - met jou willen delen.;
Uiteraard begint daar je eigen guanxi en ben je de mensen die dat voor je doen
minimaal een gift, maar ook een wederdienst schuldig. Daar tegenover staat dat
als jij met je buitenlandse connecties iets voor elkaar weet te krijgen, je ook
altijd een beroep kunt doen op de ander - mits in verhouding tot de bewezen
dienst en de positie van de betreffende persoon.; Een complicatie is dat de
onderlinge verhoudingen vaak sterk hiërarchisch zijn en dat die hiërarchie nog
stoelt op confucianistische principes. Dat betekent dat een ondergeschikte
altijd meer aan zijn baas verplicht is dan andersom, maar ook dat
familierelaties in principe altijd boven andersoortige relaties staan.; Hier
ligt de kiem voor heftige loyaliteits- en gewetensconflicten aan de ene kant en
corruptie aan de andere. In gunstige zin biedt guanxi een sociaal systeem van
zekerheden, vertrouwen en wederzijds respect, maar juist door de formalisering
kan het ook uitmonden in systematisch machtsmisbruik en omkoperij zoals niet
ongebruikelijk is in triades en synodes waar vaak maffiose gedrags- en erecodes
gelden.; Een ander belangrijk principe in de Chinese omgangsvormen is namelijk
behoud van gezicht (mianzi). Gezichtsverlies is in sociaal opzicht het ergste
wat een Chinees kan overkomen en wanneer dit gebeurt, kun je er zeker van zijn
dat er ergens iets ernstig mis is gegaan in de guanxi. En als Westerling is het
moeilijk daar je vinger op te leggen, want dat kan een voor ons schijnbaar
futiel detail zijn.; Niets voor niets; Je hebt veilige en foute guanxi, zeggen
de kenners. Veilige guanxi betekent je relaties laten merken dat ze gewaardeerd
worden. In de top van de markt betekent dat bijvoorbeeld dat je een imposante
selectie van het Rijksmuseum met werken van Hollandse meesters als Rembrandt
naar China haalt, zoals Philips en ING vorig jaar deden.; Of je brengt het
Rotterdam Philharmonisch Orkest mee, om het samen met de gerenommeerde Chinese
pianist Li Yundi te laten optreden, zoals burgemeester Ivo Opstelten onlangs
deed toen hij de banden van de Maasstad met grote containerklant Shanghai
onderhield.; Zo geef je politieke en zakenrelaties de lian - het aanzien,
respect - die in netwerken overal ter wereld belangrijk is, maar in China nog
een beetje meer.; Je knoopt er een receptie of een diner aan vast en je nodigt
de movers and shakers uit die voor jou van belang zijn. Het helpt als er later
zaken gedaan moeten worden over een nieuw havencontract of een bankvergunning:
'Je staat duidelijker op de radar', stelt een Nederlandse professionele
netwerker in China.; Het drinken tijdens zakenetentjes is overigens een kunst
apart. Het is in China goede gewoonte bij het proosten het glas, 'ganbei!', in
een slok achterover te slaan. Chinezen maken er niet zelden een vrolijk
gezelschapsspel van elkaar onder tafel te drinken.; Niets voor niets; Foute
guanxi staat voor schemerige vriendjespolitiek en nepotisme - en het gaat
onverbrekelijk gepaard met hoeren en snoeren. Statistieken van de Chinese
justitie tonen aan dat in bijna alle gevallen van hoge corruptie moderne
concubines in het spel zijn.; De nieuwe Chinese maîtresse blijkt vaak een
lastige tante die zelf een deel van de corruptie-opbrengsten opeist. Soms slaat
haar baas meedogenloos terug, zoals vorig jaar toen de auto van Liu Haiping
explodeerde.; De 31-jarige vrouw was al zeven jaar de geheime concubine van Duan
Yihe, een partijchef in Jinan, hoofdstad van de provincie Shandong. Hij had een
huis voor haar gekocht en Haiping en haar twee zussen aan goedbetaalde baantjes
geholpen. Toen de politicus genoeg van haar kreeg, eiste ze geld. Hij besloot
haar met hulp van een familielid bij de politie uit de weg te ruimen. Duan, die
minstens 300 duizend euro aan smeergeld had opgestreken, werd ervoor ter dood
veroordeeld.; Ook de Shanghaise partijleider Chen hield er diverse concubines op
na. Een ervan zou hij zelfs twee keer tot abortus hebben gedwongen. Nog bonter
maakte Pang Jiayu het, een partij-official uit de grauwe kolenprovincie Shaanxi.
Hij verzamelde elf maîtresses. De vrouwen brachten hem uiteindelijk ten val,
omdat hij zich niet aan zijn beloftes hield.; Concubines kunnen sinds kort hoge
straffen krijgen, als ze het corrupte netwerk van hun beschermheer faciliteren.
De Chinese regering richtte vorig jaar een Nationaal Bureau ter Preventie van
Corruptie op. De website van het nieuwe staatsorgaan bezweek meteen onder de
massale belangstelling van de burgerij.

GRAPHIC: 02CHnetwerk_ph01
02CHnetwerk_ph02, Chen Liangyu (bruine stoel rechts) in gesprek met David Stern
van de Amerikaanse basketbalbond., Foto Getty Images

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              74 of 161 DOCUMENTS



                                 de Volkskrant

                                 August 1, 2008
                                    vrijdag

Recordwinst Shell 'goed voor klant'

BYLINE: Bard van de Weijer

SECTION: ECONOMIE; Blz. 7

LENGTH: 513 woorden

DATELINE: Amsterdam

SAMENVATTING:

Shell breekt opnieuw records, dankzij dure olie.

Roep om afroming winst blijft in Nederland achterwege.

VOLLEDIGE TEKST:

Amsterdam Shell-topman Jeroen van der Veer klonk donderdag bijna
verontschuldigend, tijdens de toelichting op de tweede kwartaalcijfers van het
olieconcern. 'De winst is enorm hoog, dat weet ik', was zo ongeveer de eerste
zin die hij uitsprak. 'Maar we doen enorme investeringen. Die doen we voor onze
aandeelhouders, maar ook om de energievoorziening zeker te stellen voor onze
klanten.'

De winst die Shell presenteerde, is inderdaad enorm: 7,9miljard dollar bleef er
de afgelopen maanden onder de streep staan. Dankzij de geëxplodeerde olieprijs
kon de grootste oliemaatschappij van Europa opnieuw een record boeken. De winst
was zelfs nog hoger dan voorspeld door analisten.

Dat Van der Veer zich leek te verexcuseren, maakt duidelijk dat het concern zich
ervan bewust is dat niet iedereen blij is met de resultaten. Eerder deze week,
toen de Britse concurrent BP ook al een megawinst publiceerde, spraken de Britse
bonden er schande van. De oliemaatschappijen vullen hun zakken ten koste van de
gewone man, die zich blauw betaalt aan de pomp. De regering-Brown moet de
winsten maar eens gaan afromen, zeiden de bonden. Ook in Frankrijk klinkt
geregeld zulk protest.

In Nederland doen de vakbonden niet mee aan deze roep om 'gerechtigheid'. 'Het
lijkt een sympathiek idee', zegt een woordvoerster van FNV, 'maar zowel qua
uitvoering als politieke haalbaarheid zijn er nogal wat vragen'. Want wanneer is
een winst ontoelaatbaar hoog? En welk percentage moet worden afgeroomd? En: voor
welke bedrijven geldt de afroombelasting wel, en voor welke niet? 'Je moet er
iets langer over nadenken voor je zoiets roept', stelt de woordvoerster. De
vakbeweging zegt bedrijven niet te willen straffen voor hun succes en wil zich
liever op andere manieren inzetten om de koopkracht van zwakkeren te beschermen.
'Bijvoorbeeld door te pogen de btw-verhoging van 1januari 2009 tegen te houden,
en via loononderhandelingen.'

Dat neemt niet weg dat ook in Nederland wordt gemord. Vorige week gelastte de
Kamer een onderzoek naar de hoge brandstofprijzen in Nederland. Die zijn al
hoog, maar brandstof is -als accijnzen en btw buiten beschouwing worden gelaten-
hier acht cent duurder dan in het nabije buitenland.

Het lijkt erop dat Van der Veer eventueel negatieve gevoelens vóór wil zijn,
door te stellen dat zijn onderneming niet bezig is de zakken te vullen. Alleen
al de afgelopen drie maanden werd meer dan 8miljard dollar geïnvesteerd. Over
heel het jaar zal dat bedrag uitkomen op 35 tot 36miljard; twee keer zoveel als
vorig jaar.

Al dat geld is volgens Shell nodig om nieuwe oliebronnen in gebruik te kunnen
nemen. Die liggen op plaatsen waar olie (en gas) niet meer zomaar uit de grond
spuit. Er zijn nieuwe, dure technieken nodig om de productie op peil te houden.
Als Shell niet meer kan investeren, wil Van der Veer maar zeggen, dan wordt olie
nog schaarser en krijgt de consument de rekening later alsnog gepresenteerd: in
de vorm van nog duurdere benzine.

LOAD-DATE: July 31, 2008

LANGUAGE: DUTCH; NEDERLANDS

NOTES: Exxon Mobil, 'swerelds grootste oliefirma, heeft donderdag de grootste
winst uit zijn geschiedenis geboekt: 11,7miljard dollar over het tweede
kwartaal. Het resultaat was bovendien het hoogste dat een Amerikaans concern
ooit had geboekt. Niettemin vielen de cijfers tegen; beleggers hadden - onder
meer door de goede cijfers die concurrent Shell eerder op de dag had gemeld -
gerekend op meer. Het aandeel Exxon daalde daardoor op de beurs.; De omzet van
Exxon steeg de afgelopen drie maanden met 40procent tot 138,1miljard dollar,
tegen 98,4miljard vorig jaar.; De hoge winst van Exxon was verwacht: de hoge
olieprijs had de verwachtingen opgedreven. Een vat olie kostte de afgelopen drie
maanden bijna twee keer zoveel als een jaar geleden. Ook de prijzen van gas
waren substantieel hoger. De olieprijs daalde gisteren met ruim 4 dollar na
tegenvallende economische cijfers uit de VS.

GRAPHIC: EC shell 010808

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              75 of 161 DOCUMENTS



                                 de Volkskrant

                                 July 31, 2008
                                   donderdag

Betrek deskundige leek bij de herziening van strafzaken

SECTION: FORUM; Blz. 11

LENGTH: 674 woorden

SAMENVATTING:

Bij de beslissing om een strafzaak al dan niet te herzien, moeten ook deskundige
niet-juristen betrokken worden, net zoals elders gebeurt, vindt Marijke Malsch.


VOLLEDIGE TEKST:

Minister Hirsch Ballin van Justitie heeft bekendgemaakt dat mensen die denken
onterecht veroordeeld te zijn makkelijker een herziening van hun strafzaak
kunnen krijgen (Binnenland, 16 juli). Nieuwe inzichten van deskundigen zijn daar
in de toekomst voldoende reden voor. De huidige herzieningsprocedure werkt
onvoldoende. Bovendien heeft een aantal zaken, waaronder de Schiedammer
parkmoord, laten zien dat het rechterlijk oordeel niet altijd onfeilbaar is.

Het beslissen over een herziening wordt wel aan de rechterlijke macht zélf
overgelaten. Er komt geen orgaan waarin ook buitenstaanders zitten om te
beslissen welke zaken voor herziening in aanmerking komen en welke niet. Dat is
jammer en een gemiste kans, want de rechtspraak kan veel leren van deskundigen.

In andere landen, bijvoorbeeld Engeland, worden veel vaker buitenstaanders
betrokken in organen als een herzieningsraad. Bovendien kennen vrijwel alle
landen in de wereld vormen van lekenrechtspraak waarbij 'gewone burgers'
deelnemen aan de rechtspraak. Nederland houdt daarentegen, als vrijwel het enige
land, de 'gewone burger' verre van enige deelname aan de rechtspraak.

Toch is er in Nederland wel ervaring met deelname van deskundigen aan de
rechtspraak. Dat gebeurt bijvoorbeeld in de Ondernemingskamer van het Hof
Amsterdam, in de pachtkamers (hierin nemen agrariërs deel) en in de
Penitentiaire Kamer van het Hof Arnhem, waarin psychologen en psychiaters
rechtspreken. In deze procedures blijken opeens alle bezwaren tegen deelname van
niet-juristen te zijn verdwenen.

Uit onderzoek is gebleken dat zowel rechters als de deskundigen heel enthousiast
zijn over hoe zij samen rechtspreken. Deskundigen draaien volledig mee in deze
procedures en zij hebben veel invloed op de uiteindelijke beslissingen, zonder
dat de rechters het idee hebben dat dat niet deugt. Iedereen vindt dat de
deskundigen in deze procedures de kwaliteit van de beslissingen sterk verhogen.
De typen deskundigheid (juridisch en niet-juridisch) vullen elkaar op een goede
manier aan. Hieruit blijkt dat een herzieningsraad waarin naast rechters ook
anderen zitten, helemaal niet ondenkbaar is, en juist veel voordelen kan bieden.

Maar er is nog een andere reden voor het betrekken van buitenstaanders in een
herzieningsraad, maar ook in de rechtspraak zelf. Uit Amerikaans onderzoek is
gebleken dat kleine, homogeen samengestelde groepen die langere tijd met elkaar
samenwerken, op den duur te snel beslissingen gaan nemen. Men kent elkaars voor-
en afkeuren en men spreekt elkaars taal. Zeker als men onder tijdsdruk staat, is
men geneigd snel naar een compromis toe te werken. Het risico bestaat dat
daardoor informatie die niet past in het 'plaatje' wordt genegeerd. Men wordt,
met andere woorden, steeds minder kritisch.

Dit soort homogene groepen kent soms een druk tot conformiteit, zeker als zij
afgeschermd van de maatschappij opereren. Een buitenstaander die af en toe een
knuppel in het hoenderhok gooit, kan voorkomen dat een homogene groep terugvalt
op routine en het niet meer doorheeft als beslissingen onjuist zijn.

Buitenstaanders kunnen bijvoorbeeld de vraag naar voren brengen waarom er zoveel
vertrouwen wordt gesteld in een (dubieuze) bekentenis, of waarom een bepaald
onderdeel van de zaak niet goed is nagezocht. Ook bij de rechtspraak of bij de
beslissing om een zaak al dan niet te herzien, kan (deskundige) deelname van
buitenstaanders dus een goede invloed hebben. De beslissingen die in het recht
worden genomen, zijn immers vaak een mengvorm tussen juridisch en
niet-juridisch.

Het is dus wel degelijk zinvol om ook anderen te betrekken bij de vraag of
herziening nodig is, zélfs als beslisser. Maar nog beter is het natuurlijk te
voorkómen dat herziening nodig is. Ook op dit punt kan het inschakelen van
niet-juridische expertise, bijvoorbeeld uit de rechtspsychologie, zeker nuttig
zijn.

LOAD-DATE: July 30, 2008

LANGUAGE: DUTCH; NEDERLANDS

NOTES: Marijke Malsch is senior onderzoeker bij het Nederlands Studiecentrum
Criminaliteit en Rechtshandhaving (NSCR) te Leiden. Zij doet onderzoek naar de
inbreng van leken en deskundigen in de rechtspraak.; Alleen Nederland houdt de
'gewone burger' buiten de rechtspraak

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              76 of 161 DOCUMENTS



                                 de Volkskrant

                             12 juli 2008 zaterdag

Teder en ruig tegelijk;
languedoc / thuisreizen

BYLINE: Loethe Olthuis Illustratie Kim Raad

SECTION: INTERMEZZO

LENGTH: 575 woorden

SAMENVATTING

Laat de koffers op zolder en zet de auto in de garage. Thuisblijvers,
voorpretters en nagenieters reizen de aardbol rond met i een wereld aan boeken,
films, cd's en natuurlijk eten en drinken. Vandaag de Languedoc: puur, rotsig en
ruig, maar heerlijk comfortabel met tomatensalade uit eigen keuken en De Da
Vinci Code op de buis. Door Loethe Olthuis Illustratie Kim Raad

VOLLEDIGE TEKST:

In de Languedoc is alles anders dan in de rest van Frankrijk. Fransen zijn er
Liguriërs, Kelten, Vandalen, Visigothen en nog veel meer. Dwars en eigenzinnig.
Het Frans heet er Occitaans; ze zeggen er 'oc' in plaats van 'oui'. Het is er
niet lieflijk, als in de Provence, maar puur en rotsig en ruig. Zoals alles wat
je er proeft en ruikt.

De tomaten zijn er grillig, de hammen bespikkeld door de wind en de grove
zoutkristallen van de zoutpannen bij Gruissan. De kleine ronde geitenkaasjes, de
pélardons, zijn er niet romig en weidezacht, maar pittig en gehard als de
berggeiten zelf en doortrokken met de kruidige smaak van de garrigue - de wilde
begroeiing van stekelige, kruipende kermiseik, bleekblauwe rozemarijn en
zoetgeurende salie en tijm. Nergens eet je oesters zo vers als in Bouzigues aan
de rotsige blauwe kust, uitkijkend op het mistige water van het Bassin de Thau.
En nergens proef je de smaak van de Mediterranée zo heftig gepeperd als in de
rauwe violettes, modderig-bruine schelpen met hun stralend oranje-paarse hart.

De religie is er net zo eigenzinnig. De Languedocien gelooft niet in de pracht
en praal van schatrijke kathedralen. Al in de Middeleeuwen was er een groeiende
groep van monniken die samen met gewone burgers de rooms-katholieke kerk liet
voor wat hij was. Ze zochten contact met het goddelijke in spirituele
zuiverheid, inkeer en meditatie, om zich zo te ontdoen van egoïsme, hebzucht en
lust: persoonlijke 'katharsis', zuivering, was het doel, niet het volgen van de
katholieke rituelen en dogma's.

Het liep niet goed af met deze Katharen. In 1244 lieten de laatst overgebleven
200 mannen,vrouwen en kinderen zich aan de voet van de burcht Montségur levend
verbranden door de Inquisitie. Maar het verhaal gaat, dat vier van hen wisten te
ontsnappen met de schat van de Katharen. Was het de Heilige Graal?

De Languedoc zoemt en gonst nog steeds van zulke verhalen. Zo zou Maria
Magdalena na de kruisiging van Jezus de Middellandse Zee zijn overgestoken om in
de Camargue, het oosten van de Languedoc, te belanden, bij het plaatsje dat nu
Saintes-Maries-de-la-Mer heet. Ze begon er een nieuw leven met Sarah, haar
dochter  en die van niemand minder dan Jezus zelf. Lees erover in het in 1982
uitgekomen boek  Holy blood, holy grail. Was de Graal de stamboom van Jezus'
nazaten?

In de indrukwekkende vestingstad  Carcassonne is dit raadselachtige verleden nog
verrassend dichtbij. Je hoort het in de klanken van het Occitan, de taal die al
eeuwenlang alleen hier wordt gesproken. Je ziet het in de robuuste, metersdikke
muren. En je proeft het in de galettes occitanes, simpele, pure honingkoeken in
de vorm van de Katharen-distel die je beschermt tegen het boze oog.

Dan Brown schrijft over de Katharen in de thriller De Da Vinci-code, een boek
waarin je half Frankrijk doorkruist.  Maak voor je gaat lezen een salade van
gefrituurde tomaten met pélardons en een scheut groengloeiende olijfolie en neem
er een glas rode Vin de Pays d'Oc bij. Niet verfijnd, geen grand cru, maar teder
en ruig tegelijk. Zoals de hele Languedoc.

LOAD-DATE: May 31, 2010

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2008 PCM Uitgevers B.V.
                              All Rights Reserved

                              77 of 161 DOCUMENTS



                                 de Volkskrant

                                 July 11, 2008
                                    vrijdag

Zeg mij welke krant nog links is;
PvdA-kritiek Geven de Volkskrant-columnisten de PvdA er te hard van langs?

SECTION: FORUM; Blz. 10

LENGTH: 2093 woorden

SAMENVATTING:

Botheid en rancune jegens de PvdA hebben vrij spel in de Volkskrant, schreef Tom
Kohlbeck dinsdag (Forum, 8 juli). Volgens hem spreekt uit de kolommen van 'zijn
krant' te vaak veel onverholen afkeer van zijn partij. Waar is de relevante
kritiek, precies geformuleerd, puntig en niet generaliserend?

En waarom grijpt de redactie niet in?

Vele tientallen lezers gaven antwoord op de website vk.nl/opinie. Hieronder een
selectie.

VOLLEDIGE TEKST:

Sandra Schoppers: 'Zo. Dat mocht ook wel eens gezegd worden. Laten we eens
ophouden met alles wat we lelijk vinden aan Nederland te projecteren op de
PvdA.'

J. Buijsen: 'De Volkskrant is de angst voor de PvdA ontgroeid en is hierdoor een
van de beste kranten van Nederland geworden, zo niet de beste krant. De waarheid
in de columns van Nausicaa Marbe is niet te verdragen voor de PvdA en doet erg
veel pijn.'

Rinus Aldus: 'Er zijn maar weinig PvdA-politici heden ten dage die ook maar in
de schaduw kunnen staan van het inzicht, intellect, en moreel gezag van Marcel
van Dam. Bovendien: wie kan er bogen op een staat van dienst als hij? En dat al
sinds hij toetrad tot het kabinet-Den Uyl, dat nog echt opkwam voor de gewone
man/vrouw.'

Erik Wils: 'Positieve kritiek moeten we ter harte nemen. Negatieve kritiek, daar
moeten we boven staan. We moeten rooskleurig naar de toekomst kijken.'

Ruud Zweistra: 'Een oproep tot het monddood maken van kritiek, zonder daarvoor
inhoudelijke argumenten te geven, is een oproep tot censuur. De vrijheid van
meningsuiting heeft alweer schade opgelopen.'

Koos van Gorp: 'Geachte hoofdredactie van de Volkskrant, ik wacht gespannen uw
antwoord af op de bescheiden vraag van Ton Kohlbeck. Waar staat u eigenlijk? Ik
hoop op een journalistiek integer antwoord.'

Robert van Waning: 'Deze vraag moet worden beantwoord door de aangesproken
columnisten, wier positie en opvattingen los staan (nou ja..) van de krant. Ik
heb er niet zo'n moeite mee dat de Volkskrant soms pure agitprop bedrijft ter
behartiging van belangen die losstaan van het algemeen belang, maar ik zou ten
eerste graag zien dat zij dit onder een eerlijke en duidelijke vlag deed en ten
tweede dat zij zich niet zou onttrekken aan de kritiek en de discussies die zij
zelf teweegbrengt.'

Paul Groot: 'Dat de PvdA met de tijdgeest mee verandert, wordt deze partij
kwalijk genomen. Maar dat andere partijen ook veranderen, daar hoor je nooit
iets over.'

Sander Willemsen: 'De PvdA vormt een gemakkelijke kop van jut. Begrijpelijk dus
dat er vanuit zowat alle standjes op wordt geschoten, maar tegelijkertijd ook
wel wat laf. Het CDA verdient toch echt vele malen meer drek, maar vooral
inhoudelijke kritiek. En daar lijkt me toch ook aardig wat ruimte braak te
liggen, voor bijvoorbeeld een paarsige, post-linkse of anderszins
identiteitzoekende krant.'

Rowy van Hest: 'Wat werkelijk gebeurd is, beste Kohlbeck, is dat de PvdA door de
mand is gevallen. De mensen zijn de schellen van de ogen gevallen. Heel die
knusse 'ons kent ons' wordt weggevaagd en het is te laat om met slappe
artikeltjes de zaak nog te redden. De PvdA is dood, overleden.'

Hannes Minkema: 'De feiten tonen dat Nederland sinds jaar en dag vooral door
'rechtse meerderheidskabinetten' is geregeerd, zodat het beleid echt niet door
'de linkse kerk' kon worden geblokkeerd. Roepen dat Nederland in die 48 jaar
toch door de 'linkse kerk' in de klem is gehouden, is ofwel een teken van een
slecht geheugen, ofwel het toegeven dat de talloze rechtse kabinetten onmachtig
zijn geweest hun eigen beleid te voeren. Een brevet van onvermogen voor 'rechts'
dus.'

Anton Kalter: 'De teleurstelling in de politiek heeft dermate grote hoogtes
bereikt dat grote groepen het nodig achten helemaal extreem te gaan - links of
rechts. De mensen met nog enige zelfbeheersing hullen zich in stilzwijgen en
degenen die niet langer zijn emoties kunnen beheersen, beginnen te schelden en
beledigen.'

Carla Grootjen: 'Ik denk wel eens dat het zou kunnen helpen als startende
journalisten wat langer zouden meelopen met ervaren collega's. Maar ik mis
minstens even vaak bij de zeer ervaren redacteuren van mijn krant de nuance, de
van weinig respect getuigende omschrijvingen van keuzen, meningen,
onderhandelingsresultaten van PvdA-politici, die, echt, ook mensen zijn. Past de
benadering van de krant bij deze tijd? Met one-liners, op de persoon spelen?
Vast, maar het raakt me en ik zou een bijdrage willen leveren aan een
omwenteling in dit denken en schrijven.'

Alexander Bouwens: Vergeet niet dat er maar één partij is geweest die de
afgelopen zestig jaar, op acht jaar na, altijd geregeerd heeft en dat is het CDA
(als voortzetting van de KVP). Als er dus één partij de huidige situatie in
Nederland heeft vormgegeven, dan is het CDA dat wel. Mijn complimenten aan de
CDA-spindoctors voor het succesvol afschuiven van de verantwoordelijkheid van de
huidige problemen op de PvdA.'

Kees-Jan Kindt: 'Je zou haast denken dat Nederland zonder PvdA beter af is. Het
lijkt allemaal kort door de bocht, een hype. Toch is er genoeg mis binnen onze
PvdA. Maar helpt opzeggen of kiezen voor een andere partij? Ik zie dat niet
zitten. Moeilijke keuzes moeten niet uit de weg gegaan worden, maar de keuzes
moeten in dialoog worden gerijpt, en horen gemaakt te worden door bewindslieden,
niet door ambtelijke aristocratie.'

K. Tissingh: 'Er is iets echt mis met de PvdA als je ongezouten kritiek als die
van columniste Nausicaa Marbe niet meer kunt verdragen. Ik heb altijd gedacht
dat je juist degene die je het naast aan het hart liggen, het duidelijkst kunt
zeggen wat je van hem/haar vindt. De cultuur van pappen en nathouden waar
Kohlbeck blijkbaar voor kiest, is te lang volgehouden. Ook door deze krant.

'Ik denk verder dat de PvdA niet alleen ten onder gaat aan verouderde ideeën en
te weinig voeling met de 'oude achterban', maar ook aan corruptie,
vriendjespolitiek, en zelfgenoegzaamheid. Het lijkt de partij van de
subsidiestromen voor mensen die het niet nodig hebben, van quota die er ook in
de Tweede Kamer voor gezorgd hebben dat middelmaat werd beloond (de positieve
discriminatie waardoor onervaren mensen de voorkeur kregen boven types als Van
Gijzel en De Vries), van het regenteske gedrag van mensen als Melkert, en van de
vriendjespolitiek van types als Felix Rottenberg.'

H. Posthumus: 'Dat de PvdA doorgaans wordt aangegrepen om alle 'fouten' uit het
verleden aan toe te schrijven, geeft toch vooral inzicht in de hedendaagse drang
tot polariseren, het onvermogen tot zelfkritiek, en het genoegen dat velen nemen
met het halve verhaal.'

Leo Strik: 'Het is te merken dat Kohlbeck een actief partijlid is. Maar als hij
zijn energie nou eens in echte politiek steekt in plaats van zijn oproep tot
censuur van nota bene de Volkskrant. Een krant die voor en door het volk is.
Juist kritiek uit die hoek is terecht en nodig; het zou de partij scherp moeten
houden. Door de jaren heen is de PvdA vervreemd van zijn achterban. Dus is het
logisch dat deze massaal het zinkende schip gaat verlaten. Misschien tijd om je
partij te ontbinden, Kohlbeck, want als je zo reageert, is jouw partij op
sterven na dood.'

Francine van den Broek: 'Mijnheer Kohlbeck, u schrijft 'de Volkskrant, mijn
krant?' Is de Volkskrant uw krant, alleen van u? Of kunnen andere abonnees dat
gevoel na 35 jaar ook hebben en tevreden zijn met hun krant? Ik vind dat u,
wanneer u niet tevreden bent met uw krant, uw abonnement moet opzeggen. Ik kan
de columns van een aantal van de door u gewraakte columnisten namelijk wel
waarderen. Met name die van Nausicaa Marbe die de spijkers (door u op laag water
gesitueerd) precies op de kop slaat. Die van Marcel van Dam lees ik niet omdat
ik uit ervaring weet dat ik me daaraan erger. Kan ik u ook aanraden. Ik ben nog
steeds tevreden met een krant die de politiek zo objectief mogelijk probeert te
benaderen.'

Joop Schouten: 'Sinds de sociaal-democraten hun ideologie hebben ingeruild voor
het neo-liberalisme, is het logischerwijs bergafwaarts gegaan. Gezien het feit
dat deze club het neoliberalisme steunt en verregaande samenwerking met de SP
categorisch afwijst, is het niet zo vreemd dat er diep wantrouwen is ontstaan
onder de bevolking. Deze partij heeft haar bestaansrecht zelf verkwanseld.'

A.H. Koelink: 'Volkomen eens met Kohlback. Het doet pijn om de spreekbuis voor
meer rechtvaardigheid, die de Volkskrant eens was, zo te zien veranderen in een
doorlopende kritikaster op de PvdA. Vooral Marcel van Dam heeft er patent op om
alles wat PvdA is te verzuren. Hij denkt van zichzelf dat hij dit doet uit
idealisme, maar het lijkt erg veel op rancune.'

Piet Notebomer: 'Misschien is er een kentering gaande. Ik heb Marcel van Dam nog
niet horen beweren dat de wereldwijde kredietcrisis is veroorzaakt door onze
minister van Financiën, Wouter Bos.'

Anton Haas: 'Tja, een zinkend schip neemt in haar verwoestende draaikolk alles
mee wat ooit dierbaar was voor de zich veilig wanende opvarenden, zelfs de
Volkskrant. De oorzaak? Dat zijn de beste stuurlui die aan wal stonden te
schreeuwen dat het allemaal beter moest ('Ons land kan zoveel beter'). Die staan
nu zelf aan boord en doen alles anders en dus verkeerd als hetgeen ze eerst
riepen.'

Gre van der Valk: 'Ik wil Kohlbeck bedanken voor zijn artikel. Het is schijnbaar
in om de PvdA systematisch negatief verwijten te maken. Iets positiefs is er
zeker niet meer. Wat ik het ergste vind, is dat ook de zogeheten linkse pers en
media, zoals de Volkskrant en Nova, er aan mee doen. Zo zie je de macht van de
media. Zeg mij welke krant nog een beetje links is, de Volkskrant zeker niet.'

Piet Knollema: 'Vroeger was ik op de Volkskrant geabonneerd. Ik vond het toen
een goed geïnformeerde linksige krant, die ik met plezier las. De sportjongens
waren een beetje zeurderig, maar je kunt niet alles hebben. Nadat de krant naar
rechts afgleed onder leiding van Pieter Broertjes, ben ik afgehaakt.

'En nu links, met de PvdA voorop, steeds minder populair lijkt te worden bij de
kiezers, durft de Volkskrant er blijkbaar helemaal niets positiefs meer over te
zeggen. Soms lijkt het alsof de krant zich staande probeert te houden om de
Telegraaf-lezer voor zich te winnen. Heel zielig allemaal.'

Gerrit van der Niet: 'Van harte eens met het artikel van Kohlbeck. Maar je hoeft
je in feite over de toon van de Volkskrant niet te verbazen: toen links
landelijk goed lag, was de Volkskrant een linkse krant te noemen. Nu rechts de
wind in de zeilen heeft, laat de Volkskrant z'n oren meer naar rechts hangen. De
krant blijkt een meneer met een draaikontje. '

Dirk Raat: 'Volgens Kohlbeck is de PvdA niet heilig, maar heeft zij kritiek
broodnodig. Maar is de PvdA, in z'n huidige staat van zijn, überhaupt nog wel zo
nodig? Ik denk van niet; in mijn optiek is ze totaal irrelevant geworden. De
PvdA kan niet helder en objectiveerbaar maken waarom zij nog bestaansrecht
heeft. Dat laatste is de grondslag van bijna elke politieke partij: een partij
existeert bij de gratie van onvrede en onverzadigde behoeften bij haar leden en
kiezers.

'Het gaat in de politiek primair om de partij. Als er poppetjes zijn die de
geloofwaardigheid van een partij aantasten (zoals het triumviraat Adelmund,
Netelenbos en Wallage dat nog geen sorry heeft gezegd voor de
onderwijsvernieuwingen die op een nationale ramp zijn uitgelopen), dan dienen er
gewoon andere poppetjes te komen. Partijbelangen gaan voor persoonlijke
belangen. Laat Bos dan meteen z'n excuses maken voor de gebroken belofte van het
onderzoek naar de deelname aan de Irak-oorlog. En als Bos dat weigert? Ook
terstond royeren. Wil de PvdA overleven, dan zal zij snel een grote schoonmaak
moeten durven houden. Niemand kan daarbij onaantastbaar zijn.'

Jan Venekamp: 'Geachte meneer Kohlbeck, het ontbreekt uw (en voorheen mijn)
partij volstrekt aan visie en ruggegraat. Er is geen plan, geen concept of idee
hoe het verder moet. De heer Bos wentelt zich in zijn financiële cijferbrij en
zal na zijn aftreden tot zijn schrik moeten vaststellen dat hij Nederland in de
perceptie van 'de mensen in het land' in de grootste crisis na de Tweede
Wereldoorlog heeft gestort (de kredietcrisis). Natuurlijk is dat niet zijn
schuld, maar de beeldvorming zal beklijven. Timmermans zal de geschiedenis
ingaan als een arrogante, stronteigenwijze bureaucraat, die zich eerst liet
castreren in het debat over de JSF, en vervolgens zijn eigen land te grabbel
gooide in zijn streven naar nog meer Brusselse inmenging.

'Tja, het wordt een fijne erfenis, en een fijne grafrede bij de ter
aardebestelling van de PvdA. Het wordt hoog tijd voor een sociaaldemocratische
partij in dit land.'

LOAD-DATE: July 10, 2008

LANGUAGE: DUTCH; NEDERLANDS

NOTES: xxx; xxx; xxx

GRAPHIC: 11FOinternet_ph01, Columnisten Frank Kalshoven en Marcel van Dam bij De
Volkskrant op Zondag (28 oktober 2007). Onder leiding van Pieter Broertjes
debatteerden zij onder meer over Van Dams PvdA-kritiek., Foto Bart Mühl/de
Volkskrant
11FOinternet_ph02

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              78 of 161 DOCUMENTS



                                 de Volkskrant

                                  July 5, 2008

Volkstribuun is teken van nieuwe tijd

SECTION: HET BETOOG; Blz. 1

LENGTH: 1734 woorden


Wie waren de smaakmakers van het afgelopen parlementaire jaar? Het antwoord zal
niemand verbazen. Van links naar rechts: Marianne Thieme, Jan Marijnissen, Rita
Verdonk en Geert Wilders.

Wat hebben zij gemeen? Ze zijn volkstribunen met een duidelijke boodschap. Ze
zetten zich af tegen de gevestigde politieke orde en voelen perfect aan wat er
onder het volk leeft. Daardoor weten ze kiezers die hun hoofd van het Binnenhof
hadden afgewend, opnieuw bij de publieke zaak te betrekken. Maar ze schuwen de
vuile handen van de politieke verantwoordelijkheid. Ze blijven hangen in
agitatie en profilering. Ze gebruiken de Tweede Kamer als gehoorzaal, niet als
een werkkamer waar maatschappelijke problemen worden opgelost.

Toch is de rest van het politieke bedrijf in de ban van de populistische
smaakmakers. Dat blijkt allereerst uit de epidemie van de spoeddebatten - het
waren er dit parlementaire jaar 75 - en Kamervragen. Deze dienen doorgaans geen
enkel landsbelang, maar worden gehouden uit politieke profileringsdrang. Ook de
grote Kamerdebatten - of het nu gaat over dierenwelzijn, de film Fitna of de
verantwoording over het afgelopen begrotingsjaar - staan vooral in dat teken.
Opvallend is dat de gevestigde middenpartijen niet zelf de agenda bepalen, maar
zich richten op wat je hun satellieten zou kunnen noemen. De SP is de satelliet
van de PvdA, de Partij voor de Dieren de satelliet van GroenLinks, de
ChristenUnie de satelliet van het CDA. De VVD heeft er zelfs twee: Trots op
Nederland en de Partij voor de Vrijheid.

Marianne Thieme was een opvallende politieke verschijning. In het grote debat
over het dierenwelzijn van begin februari vloog Thieme uit de bocht. De Partij
voor de Dieren gebruikte haar volledige spreektijd voor het indienen van veertig
kansloze moties. Konijnen mogen niet eenzaam in hun hok zitten. Duivenhouders
mogen hun duiven niet meer dwingen tot meerdaagse vluchten. De overheid moet de
vissenkom verbieden. GroenLinks zag zich gedwongen een - onzinnige - motie om
circuspaarden uit het circus te 'bevrijden', te steunen.

Groene agenda

Ondanks deze flauwiteiten heeft Thieme zich verdienstelijk gemaakt. Zij heeft de
groene agenda, die nog slechts sluimerde in het onderbewustzijn van de kiezer,
gepolitiseerd. Terwijl de fractie van GroenLinks tal van doordachte
beleidsvoorstellen deed, tot vergroening van de belastingen bijvoorbeeld, stal
Thieme de show. Ze hamerde steeds op het zelfde aambeeld: de bio-industrie als
bron van alle kwaad. Zij koppelde het lot van de kippen en de varkens aan de
gigantische milieudruk van de Nederlandse vleesverwerkende industrie qua
uitstoot van broeikasgassen, energie en water - tot aan de kap van regenwoud ten
behoeve van de productie van veevoeder toe.

Jan Marijnissen verscheen - ook vanwege zijn delicate gezondheid - slechts
selectief in de Kamer, maar was des te meer aanwezig in de nachtmerries van de
collega's van de PvdA. Daar zijn ze doodsbenauwd dat de SP de
sociaal-democratische hegemonie overneemt. Het kortstondige
PvdA-fractievoorzitterschap van Jacques Tichelaar stond, net als dat van zijn
opvolgster Mariëtte Hamer, in het teken van de satelliet SP.

De SP mobiliseert de 'frontsoldaten van de publieke sector': politiemensen,
verpleegkundigen, onderwijzers en loket-ambtenaren. In de vakbeweging steekt de
club van Marijnissen en zijn opvolgster Agnes Kant de PvdA naar de kroon. Dit
heeft tot gevolg dat de ruimte van met name de FNV om zaken te doen met het
kabinet en de werkgevers miniem is geworden. De SP heeft zo de overlegeconomie,
beter bekend als het poldermodel, onklaar gemaakt.

Aan de rechterkant laat de VVD zich door Verdonk en Wilders uit het politieke
midden trekken. Alexander Pechtold van D66 springt in het gat dat Mark Rutte
laat vallen, maar een gecoördineerde liberale oppositie tegen het
christelijk-sociale beschavingsoffensief van het kabinet komt zo niet van de
grond.

Rita Verdonk vertegenwoordigt niet zozeer een duidelijk programma, als wel een
levenshouding: zelfstandig, ondernemend en vaderlandslievend in de monoculturele
betekenis van het woord. Dat spreekt enorm aan, maar Verdonk mist het
organisatorische genie van een Marijnissen. In de stijl van Fortuyn wil Verdonk
de kampioen van 'gewone' Nederlanders worden. Rutte beantwoordt dat offensief
met zijn 'hardwerkende' Nederlanders, maar die kijken de kat uit de boom.

Strijd om De Telegraaf

Interessant is overigens dat de strijd om de gunst van deze hardwerkende
Nederlander wordt uitgevochten in De Telegraaf. Rutte, Verdonk en Wilders doen
alles om zo vaak mogelijk in de kolommen van De Telegraaf te komen. De krant
laat hen graag aan het woord, maar houdt wijselijk afstand en weigert te kiezen
tussen één van de drie.

Geert Wilders hield de Haagse politiek in gijzeling met zijn Fitna-filmpje. Het
opvallende was dat het Binnenhof in rep en roer was, maar dat daarbuiten
iedereen de schouders ophaalde. Wilders bedient met zijn compromisloze aanpak
een groep kiezers die zich bedreigd en ontheemd voelt. Maar verder dan
provoceren komt de PVV niet. Het wangedrag van Wilders en Hero Brinkman ten
opzichte van de Antillianen verziekt alleen maar de toch al gespannen
verhoudingen. Maar de Kamer, de VVD voorop, weigert de PVV tot de orde te
roepen.

Het populisme is dus geen intermezzo, zoals de gangbare theorie luidt, maar een
blijvend verschijnsel. Volgens de klassieke theorie (ook door mij verdedigd in
De erfenis van Fortuyn) zijn populistische bewegingen vluchtig. Ze stellen een
maatschappelijk probleem dat door de traditionele partijen wordt genegeerd, aan
de orde. Maar ze sterven snel af als zij gedwongen worden om
verantwoordelijkheid te nemen. Volgens die theorie nemen de gevestigde partijen
het programma van de populisten in gematigde vorm over en wordt aldus de kloof
tussen kiezers en gekozenen gedicht.

Van dat overbruggen van de kloof komt weinig terecht. Het vermogen van
traditionele partijen zichzelf te vernieuwen en het vertrouwen van de kiezers te
herwinnen, blijkt gering. We hebben te maken met een duurzame verandering van
het politieke bedrijf. De originele Amerikaanse historicus Morton Keller spreekt
van een 'populistisch-bureaucratisch regime', als opvolger van het 'regime van
de partijen-democratie'. Keller heeft het over de politieke geschiedenis van de
VS, maar zijn karakterisering is ook voor Nederland verhelderend.

Keller geeft aan het begrip populisme een veel ruimere betekenis dan het
optreden van vluchtige bewegingen zoals de Leefbaren en de fortuynisten. Alle
politieke agitatie van onderop en van buiten de traditionele partijen noemt hij
populistisch.

Geleidelijk aan zijn de politieke partijen hun dominante rol inzake het
agenderen van maatschappelijke vraagstukken kwijtgeraakt aan mediagenieke
activisten. Veel meer dan verenigingen van politiek personeel en zij die dat
willen worden, zijn de meeste partijen niet (lees Gerard van Westerloo's Niet
spreken met de bestuurder).

Ook de betekenis van het parlement als centrum van politiek debat over de
publieke zaak is geleidelijk aan afgenomen. De staat manifesteert zich ten
opzichte van de burgers niet als volksvertegenwoordiger, maar des te meer als
bureaucraat. Want de politieke agenda wordt niet alleen door populisten en
activisten bepaald, maar minstens zo sterk door de bureaucratie.

Om te beginnen domineert het gebrekkig functioneren van overheidsapparaten de
parlementaire agenda: zie het onderwijs, de zorg, het stelsel van sociale
zekerheid, het justitiële apparaat, de jeugdzorg, de immigratiedienst. Het
belangrijkste parlementaire evenement was de evaluatie van de fatale
beleidsdrift die het voortgezet onderwijs heeft getroffen. De
commissie-Dijsselbloem constateerde dat een kleine groep topambtenaren en
beleidsadviseurs haar wetenschappelijk onhoudbare opvattingen over de inrichting
van het onderwijs jarenlang heeft kunnen botvieren. De betrokken
onderwijsspecialisten behoorden tot dezelfde sekte, zodat de Tweede Kamer geen
enkele weerstand bood. Dankzij de volharding van de landelijke kwaliteitskranten
en een groep verontruste leraren (verenigd in Beter Onderwijs Nederland) is de
onderwijscrisis uiteindelijk op de politieke agenda gekomen.

Dijsselbloem en de zijnen lieten zien dat de neutrale, de publieke zaak loyaal
dienende rijksambtenaar een mythe is. Sommige diensten zijn broeinesten van
'oud-links' - en niet alleen het ministerie van Onderwijs. Zo klagen collega's
van minister Vogelaar van Integratie over de 'multiculti-teksten' die haar
ambtenaren naar de onderraden van de ministerraad sturen.

Op de departementen groeien de communicatie-afdelingen in tal en last. Ze gaan
steeds agressiever te werk. Steeds meer groeit daar de praktijk om
beleidsvoornemens die nog door het parlement moeten worden goedgekeurd, alvast
breeduit aan de man te brengen.

Volksinvloed

Ook de stijl van regeren is bureaucratisch: gericht op het depolitiseren van
vraagstukken en het voorkomen van volksinvloed. De gang van zaken rond het
afblazen van het onderzoek naar het beleid van de regering inzake Irak en het
vermijden van een tweede Europees referendum zijn hier voorbeelden van. Evenals
het van de agenda afvoeren van bestuurlijke vernieuwing, zelfs in zijn zachtste
vorm (de voorstellen van de Nationale Conventie). Regeren door vooruitschuiven
is een ander bewijs van de bureaucratische stijl: een externe commissie-Bakker
moest de crisis rond het ontslagrecht uit de wereld helpen.

Het kabinet-Balkenende leek niet eens de wil te hebben om het politieke debat
naar zich toe te trekken. Het zelfde geldt voor de politieke leiders van de
gevestigde partijen. Zo evolueert de representatieve democratie van de politieke
elites naar een nieuw regime, waarin de politiek wordt gemaakt door
volkstribunen en bureaucraten.

De kiezers zullen zich aan deze situatie aanpassen, door zich aan te sluiten bij
politieke ondernemers, lobby's en actiegroepen. Ook zullen zij zich, daartoe in
staat gesteld door nieuwe media als internet, steeds intensiever direct verstaan
met de bureaucratie in al zijn gedaanten.

Herstel van het gezag van de politieke elite en de volksvertegenwoordiging is
wenselijk, maar niet waarschijnlijk.

Wenselijk, omdat het wezen van democratische politiek het maken van en
verantwoording afleggen over pijnlijke keuzen is.

Onwaarschijnlijk, omdat het de huidige generatie politieke leiders aan het
zelfvertrouwen ontbreekt om de kiezers met die pijnlijke keuzen onder ogen te
komen.

LOAD-DATE: July 4, 2008

LANGUAGE: DUTCH; NEDERLANDS

NOTES: Hans Wansink is politiek commentator van de Volkskrant.; Staat
manifesteert zich tegenover de burger steeds meer als bureaucraat; De drie
regimes van Morton Keller; De Amerikaanse historicus Morton Keller verdeelt de
Amerikaanse politieke geschiedenis in drie 'regimes'. Het eerste regime was
'deferential-republican'. De stijl van besturen had het meest weg van een
hoffelijke conversatie tussen aanzienlijken. Het 'party-democratic regime'
begint in 1830 en loopt rond 1930, met het aantreden van Franklin D. Roosevelt
als president, ten einde. Twee grote, nationale partijen, die beide
verschillende klassen en etnische groepen organiseren, bepalen het openbare
leven. Zij ontwikkelen zich tot democratische massa-organisaties. De overgang
naar het hedendaagse 'populist-bureaucratic regime' verloopt heel geleidelijk.
De rol van politici in het agenderen van maatschappelijke vraagstukken wordt
overgenomen door actiegroepen, denktanks en politieke ondernemers die
betrekkelijk los staan van de gevestigde partijen. Onafhankelijke media bieden
het platform voor wat Keller populistische politiek noemt: the politics of the
little guy against the big guy. Populistische politiek is gericht op het
gebruiken van de staatsmacht om rechten en belangen van actiegroepen en
belanghebbenden veilig te stellen. De apparaten van de uitvoerende macht worden
steeds groter en machtiger. Bureaucraten en rechters vervangen politici als de
belangrijkste beslissers over publieke zaken.; Morton Keller: America' s Three
Regimes. A New Political History, Oxford University Press.

GRAPHIC: 05BE1open_ph01, Illustratie Ien van Laanen
05BE1open_ph02

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              79 of 161 DOCUMENTS



                                 de Volkskrant

                                  July 5, 2008

Berlusconi's haar in het tijdperk van technische reproduceerbaarheid

BYLINE: Maarten; Frank Meester

SECTION: HET VERVOLG; Blz. 36

LENGTH: 752 woorden

SAMENVATTING:

Door Maarten en Frank Meester

VOLLEDIGE TEKST:

Maarten: Mag ik nu we het zomerreces ingaan kort reflecteren op iets wat alleen
zijdelings met de actualiteit te maken heeft? Stel, ik zeg: 'De huidige premier
van Italië is niet kaal.' Met die zin doe ik een ware uitspraak. Anders dan in
de jaren 2001-2006, terwijl dezelfde persoon toen premier was.

Frank: Precies, Berlusconi is niet méér kaal.

Maarten: Maar sinds wanneer? Denk aan de Sorites-paradox, toegeschreven aan
Eubulides van Milete. Zou je een man met één haar op zijn hoofd als kaal
omschrijven? Ja. En een man met twee haren? Ja. Een man met tienduizend haren?
Nee. Waar ligt dan de grens?

Frank: Bij Berlusconi lag die grens onder de doek die hij om zijn hoofd had
gebonden om de wonden van zijn haartransplantatie te verbergen. Ik heb de foto
bewaard waarop hij, met bandana, naast Tony en Cherry Blair staat. Net alsof de
Blairs rondliepen op de set van Pirates of the Carribean.

Maarten: Dat was in 2004. Inmiddels zijn we weer een paar transplantaties
verder. Laten we ons nu op de ethische kant van de zaak richten. Weet je nog wat
Piero Rosati zei, de plastisch chirurg die de eerste operatie had uitgevoerd?
'De premier moest geen wonderen verwachten.' Terecht, want je kunt die paar
haarzakjes achter op het hoofd van Berlusconi nooit zo verdelen dat de premier
weer een volle haardos krijgt. Maar als je nu kijkt: het zit er echt lekker dik
op. Rara, hoe kan dat?

Frank: De chirurg kan haarzakjes van derden hebben getransplanteerd.

Maarten: 'Eigenlijk zijn ze allemaal van mij', zei Berlusconi zelf. 'Ze zijn
alleen verplaatst van de achterkant naar de voorkant.'

Frank: Wie gelooft Berlusconi op zijn woord? Maar zelfs als hij de waarheid
spreekt, kan de chirurg nog altijd haarzakjes van andere plaatsen op zijn
lichaam hebben getransplanteerd: schaamhaar-, borsthaar-, rughaarzakjes--

Maarten: Dat zou je zien. Het haar dat daaruit groeit, heeft een andere kleur,
structuur en dikte dan hoofdhaar. Nee, er blijft maar één optie over: de
plastisch chirurg heeft haarzakjes van de premier gekloond! Ik ben oprecht
verheugd dat dat in het katholieke Italië geen problemen geeft.

Frank: Mooi, maar ik vind de ethische discussie niet de interessantste. Want als
jij gelijk hebt, krijgt het fenomeen 'haar' een totaal nieuwe betekenis. Het
volgt dan met een paar eeuwen achterstand een ontwikkeling die de Duitse
filosoof Walter Benjamin heeft beschreven in het essay Das Kunstwerk im
Zeitalter seiner Technischen Reproduzierbarkeit. Lange tijd onderscheidde het
kunstwerk zich door zijn unieke karakter en zijn aura, een 'eenmalige
verschijning van een verte, hoe nabij die ook mag zijn'.

Maarten: Benjamin is geen filosoof maar een mysticus: de aura van een kunstwerk.

Frank: En toch bedoelt hij het concreet. Als je in het nu naar een antiek
Venusbeeld kijkt, verschijnt de verte, de traditie waar dat beeld in staat. Voor
de oude Grieken was de Venus misschien eerder een voorwerp dat een rol speelde
bij de verering van hun Goden, de middeleeuwse kerkvaders zagen er een
onheilspellend afgodsbeeld in.

Maar wie er ook naar kijkt, hij weet dat dit Venusbeeld uniek is, en die
uniciteit alleen al verleent het beeld waarde. Maar hoe zit het dan met foto's
of films, waarvan we oneindig veel reproducties kunnen maken? Terwijl critici
oeverloos hadden gediscussieerd over de vraag of fotografie wel kunst was, ging
het volgens Benjamin allang weer om een andere vraag: 'of door de uitvinding van
de fotografie de kunst zelf zich veranderd had.'

Maarten: Graag terug naar het haar--

Frank: Juist. Ten eerste denk ik dat de waarde van een volle haarbos afneemt in
dit tijdperk waarin iedereen zijn haar tot in het oneindige kan laten
reproduceren. Nu onderscheidt een zeventiger als Berlusconi zich daardoor van
zijn lijftijdgenoten, zoals Duisenberg zijn gezag ook altijd voor een flink deel
ontleende aan wat de Duitsers zijn Fliegendes Haar noemden. Berlusconi zei zelf
al dat collega-regeringsleiders hem in de marges van internationale
bijeenkomsten om het adres van zijn plastische chirurg vragen. Als meer mensen
hun haarzakjes laten klonen, zullen de kosten afnemen. Dan komt een volle
haarbos ook voor de gewone man nabij, zoals we nu ook allemaal een reproductie
van Paul Klees Angelus Novus kunnen kopen.

Ten tweede denk ik dat onze hoofden aan aura gaan verliezen. Nu kunnen we aan
inhammen en ongewilde tonsuren de verte aflezen; we reconstrueren wat er ooit
heeft gegroeid. Maar straks zien we op elkaars hoofden alleen een eindeloos nu.

LOAD-DATE: July 5, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              80 of 161 DOCUMENTS



                                 de Volkskrant

                                 June 30, 2008
                                    maandag

Winnaar op souplesse en techniek

BYLINE: Willem Vissers

SECTION: SPORT; Blz. 15

LENGTH: 775 woorden

DATELINE: WENEN

SAMENVATTING:

EK

De kleine en slimme Spanjaarden zijn de waardige kampioenen van Europa. Het
elftal mist alleen een wereldster.

VOLLEDIGE TEKST:

WENEN De Spaanse mannetjes zijn waardige opvolgers van de Griekse reuzen. Spanje
spotte op een zwoele avond in Wenen met de mode in het voetbal dat spelers
vooral groot en sterk moeten zijn. Klein en slim, dat kan ook.

Dát was het goede nieuws over de Spanjaarden. Het slechte nieuws is dat alle
internationals van het Zuid-Europese land weliswaar goed zijn en technisch
onderlegd, maar dat geen van de winnaars zich opwerpt als wereldster.

De nieuwe Europese vedette, de opvolger van de na het WK van 2006 gestopte
Zidane, bestaat nog niet. Cristiano Ronaldo draagt de belofte in zich, maar de
Portugees verloor in de kwartfinale met zijn ploeg van Duitsland.

Hoewel de finale vooral door de onmacht van de Duitsers tegenviel als kijkspel,
was het voetbal dankzij de Spanjaarden best om aan te zien. En dat in het
stadion dat is vernoemd naar Ernst Happel, de Oostenrijker die hield van mooi,
op techniek gebaseerd spel.

Techniek won van kracht en souplesse van stijfheid, hoewel de Duitse spelers met
dank aan hun onverwoestbare mentaliteit weer sterk kwamen opzetten in de
slotfase.

De bal loopt, als het goed gaat tenminste, altijd sneller dan de mens. In
Spanje, dat zo lang hunkerde naar succes en pas zijn tweede Europese titel greep
na 1964, hebben ze dat begrepen. Eindelijk hebben ze de trofee te pakken waarop
ze al zo lang dachten recht te hebben.

Spanje is een waardige kampioen van Europa, een aardiger winnaar ook dan
voorganger Griekenland. De Grieken sloegen in 2004 in Portugal vanaf de tweede
fase louter toe met kopballen vanuit spelhervattingen, door Charisteas (twee
keer) en Dellas.

Bondscoach Rehhagel vormde een hecht collectief dat leunde op de defensie. Het
was knap dat de Grieken met hun beperkte spelersmateriaal konden winnen, maar
qua amusementswaarde voegden ze weinig tot niets toe aan het spel.

Met de Spanjaarden is het tegenovergestelde aan de hand. Zij zijn juist de
koningen van de combinatie, de strategen van het middenveld. Ze scoorden ook het
meest tijdens Euro 2008, twaalf keer. Bij hen zie je soms het straatvoetbal
terug.

Wie ze aanschouwt, heeft het idee dat ze zonder al te veel opdrachten in het
veld zijn gestuurd door bondscoach Luis Aragones, 70 jaar. De oude baas is ook
sluw en probeerde met zijn wissels controle te houden over de wedstrijd.
Jongens, maak er iets moois van, leek hij te zeggen. En dat deden ze, bij
vlagen. Spanje bleef ook jagen op de 2-0, meer dan de Duitsers op 1-1.

Ze tikken de bal soms eindeloos rond, hoewel dat tegen de geslepen Duitsers
minder goed lukte dan tegen de Russen in de halve finale. Silva, Iniesta en Xavi
zijn allen 1.70 meter, en ook Senna en Fabregas zijn niet al te groot: 1.77. En
dat terwijl vrijwel alle Duitsers de 1.80 meter overstijgen, en sommigen zelfs
de 1.90.

De Duitsers bouwden voort op hun Sommermärchen van twee jaar geleden in eigen
land, maar ze voetbalden veel minder goed dan destijds onder Klinsmann, die
zondag als toeschouwer aanwezig was.

Door het ene doelpunt van Torres vielen precies evenveel treffers als vier jaar
geleden, 77. Alle verhalen over het superaanvallende karakter van Euro 2008 zijn
dan ook enigszins overdreven.

Spanje is ook een verdiende kampioen omdat het eigenlijk als enige land een heel
toernooi behoorlijk speelde en geen inzinking kende. Want wat blijft straks
werkelijk in de herinnering bewaard van dit toernooi? Favorieten bestaan niet
meer. Bijna iedereen is favoriet.

De al bijna legendarische groepsduels van Oranje leverden eigenlijk niets anders
op dan lof. De opmars van de Russen werd bruut gestuit door Spanje. Hiddink,
terug in Moskou, zei zaterdag dat hij aan de gezichten van de Russen kon zien
dat de gewone man in de straat plezier had beleefd.

Blijft dus over: het middenveldspel van de Spanjaarden, of de passie van de
Turken. Het was een toernooi van de gelijkmatigheid, juist omdat die echte ster
niet opstond en het échte drama ontbrak. Voetballers zijn fit, ze rennen veel,
ze spelen bijna allemaal in min of meer hetzelfde systeem, vaak slechts met één
spits.

En die spitsen waren niet op hun best. De talloze makers van
elftallen-van-het-toernooi hadden moeite om een geschikte spits te vinden:
Pavljoetsjenko, Villa, Klose, of toch Torres?

Leuk voetbal. Leuke wedstrijden, dat is het wel. Het maakt de UEFA blijkbaar
overmoedig. De Europese bond wil meer wedstrijden bieden door het toernooi in
2016 uit te breiden naar 24 deelnemers. Bijna de helft van de 53 aangesloten
bonden doet dan mee aan de eindronde.

Dat is alleen meer van hetzelfde.

Willem Vissers

LOAD-DATE: June 29, 2008

LANGUAGE: DUTCH; NEDERLANDS

GRAPHIC: SP EKfinale d-sp 300608

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              81 of 161 DOCUMENTS



                                 de Volkskrant

                                 June 28, 2008

Echte botenmannen;
Achtergrond Een zeiljacht als beloning

BYLINE: Merijn Rengers; John Schoorl

SECTION: HET VERVOLG; Blz. 36-37

LENGTH: 1728 woorden

SAMENVATTING:

In de vastgoedsector zijn 'bootjes' een factor van belang. Geen wonder dat een
van de hoofdrollen in de zogeheten vastgoedfraudezaak intussen is weggelegd voor
de peperdure zeiljachten van Hallberg-Rassy. Door Merijn Rengers en John Schoorl


VOLLEDIGE TEKST:

Cees had een Franse boot, een Wauquiez, die aan vervanging toe was. Het werd
tijd voor een Zweedse Hallberg-Rassy, de 'Rolls-Royce onder de zeiljachten'. En
dan liever het type HR 62 dan de HR 24. De Bouwfonds-topman nam Jan, zijn
directeur projectontwikkeling, mee naar Nova Yachting International in
Bruinisse, de enige Nederlandse importeur.

Ze zijn tegenwoordig beter bekend als Cees H. en Jan van V., verdachten in de
vastgoedfraude-zaak. Toen op 13 november 2007 zeshonderd opsporingsambtenaren op
54 plaatsen in Nederland, België en Zwitserland invallen deden, werden de boten
van de verdachten niet vergeten. In Menton, aan de Zuid-Franse kust, werd beslag
gelegd op de boot van Jan vanV. Op die boot nodigde Jan zijn zakenrelaties uit,
bijvoorbeeld tijdens grote vastgoedcongressen. Bezoekers herinneren zich 'een
ontzagwekkende boot', waarop Jan zelf aan het roer stond.

Diezelfde dag meldden de rechercheurs zich in Bruinisse bij Nova Yachting. De
FIOD-ECD-ambtenaren wilden alles weten over Jan van V. Documenten met zijn naam
erin werden in beslag genomen. De directeur van de botenimporteur werd verhoord,
vooral over de gemeenschappelijke botengeschiedenis van de projectontwikkelaars
Jan en Cees.

Jan kenden ze in Bruinisse als 'een aardige en correcte' vaste klant. Een echte
botenman bovenal, 'een man die geniet van boten, en die zijn hele leven al boten
heeft gehad'. Ook over Cees spraken ze lovend: 'H. heeft ook kennis van zaken.
Hij is wedstrijdzeiler.'

Justitie was vooral geïnteresseerd in de Christel, een peperdure Hallberg-Rassy.
Het OM wilde weten wie de eigenaar was van dit zeiljacht. De Christel zou een
cadeautje zijn, en zeilende projectontwikkelaars geven geen cadeautjes zonder
daarvoor iets terug te verlangen, wist het OM inmiddels.

Geur van corruptie

In het justitieel onderzoek naar de megafraude bij het Rabo Bouwfonds en het
Philips Pensioenfonds draait het om 'niet-ambtelijke corruptie'. Volgens het OM
hangt rondom veel grote vastgoeddeals de geur van corruptie. Zo werden de
beslissers bij Bouwfonds en Philips - managers in loondienst met salarissen van
een ton - peperdure Cartier-horloges, woningen en grote sommen geld in het
vooruitzicht gesteld. De mannen beslisten over gebouwen en complexen die voor
tientallen miljoenen van de hand gingen, een veelvoud van hun salaris.

En er werden dus boten ingezet. Vreemd is dat niet. Een boot telt, in de wereld
van het vastgoed. Vastgoedmannen houden van 'bootjes' - het verkleinwoord is
essentieel. Geregeld staat een handelaar in het zakenblad Quote afgebeeld naast
zijn nieuwste bootje. Op de Mipim, het jaarlijkse vastgoedcircus in Cannes,
worden de echte deals gesloten op grote jachten, die voor even liggen afgemeerd
in de haven.

Vastgoedmannen zijn verzamelaars. Ze stapelen: een huis, en dan een
buitenhuisje. Een vrouw, vriendin ernaast. Auto's, liefst voor elke gelegenheid.
En dan een boot, en nog een grotere boot.

In de vastgoedbotenwereld bestaat een duidelijke hiërarchie. De snelle
vastgoedmannen varen in Sunseekers of andere grote polyester sportboten.
Motorboten zijn voor makelaars; de projectontwikkelaars zeilen. De Hallberg
Rassy-mannen, met hun rode broeken. Een stijlvolle zeilboot is handig voor
representatieve activiteiten; een dagje zeilen met relaties, een gezamenlijke
inspanning leveren - dat werkt.

Cees H., een van de hoofdverdachten in de vastgoedfraude, was een echte zeiler.
Toen hij in 2001 afscheid nam als voorzitter van de raad van bestuur van
Bouwfonds, liet hij zich in het vakblad Vastgoedmarkt trots fotograferen naast
een model van een historische zeilboot. Eindelijk zou hij echt tijd hebben om
samen met zijn vrouw op het water te zijn, zei hij. Alleen nog zijn groots
gevierde afscheid -een door Bouwfonds betaald, flitsend theaterprogramma van het
Nationaal Ballet in het Muziektheater- scheidde hem van zijn nieuwe leven op de
boot.

In de jaren negentig werd hij wel 'mooie Cees' genoemd, vanwege zijn ijdelheid
en voorliefde voor mooie spullen. Die bijnaam paste wel bij de ambities van zijn
werkgever, het Bouwfonds Nederlandse Gemeenten, een overheidsbedrijf dat in 2000
werd verkocht aan ABNAmro, waarna Cees H. nog een jaar aanbleef als
bestuursvoorzitter. Daar stond hij onder toezicht van de VVD-coryfee Hans
Wiegel, die er vanaf 1998 tot 2006 president-commissaris was.

De privatisering van het Bouwfonds was de laatste grote klus in loondienst van
Cees. 'Mooie Cees' werd 'Beauty Cees', iemand die sindsdien werd gerekend tot de
Nederlandse vastgoedelite. Hij werd adviseur van de overheid op vastgoedgebied,
bekleedde vele commissariaten in de bouw- en vastgoedwereld, en werkte samen met
mensen als oud-minister Ed Nijpels.

Maar het echte geld, blijkt uit het strafrechtdossier, verdiende Cees de
afgelopen jaren via Jan van V., die hem jaarlijks vele tienduizenden euro's zou
hebben betaald. Justitie onderzoekt of Cees wel echt gewerkt heeft voor dat
geld, of dat de betalingen een andere achtergrond hebben. Zo wordt bijvoorbeeld
onderzocht wat hij precies deed voor de 150 duizend euro die hij in 2006 kreeg
betaald.

Verbazing

Cees H. ijverde er midden jaren negentig voor Jan van V. binnen te halen bij het
Bouwfonds. De relatief onbekende Van V. was net een paar jaar
projectontwikkelaar in Heemstede, maar werd door Cees naar voren geschoven als
de perfecte kandidaat om de vastgoedtak van het Bouwfonds te laten floreren.
Bouwfonds kocht in 1995 het vastgoedbedrijf van Van V. voor tien miljoen euro.
Jan ging mee, en werd directeur bij Bouwfonds. De verbazing in de branche was
groot, zeggen insiders. Waarom werd juist het bedrijf van Jan van V. opgekocht
en werd die zelf directeur projectontwikkeling? En was zijn bedrijf wel zo veel
waard?

Uit het strafrechtdossier blijkt dat ook justitie twijfels had over deze gang
van zaken. Onder meer om die reden wordt onderzocht wie de bootjesliefhebberij
van Jan en Cees betaalde. Was hier sprake van omkoping? Kocht Jan misschien een
boot voor 'Beauty Cees' om hem te bedanken voor het inlijven van zijn bedrijf?

Samen reden Cees en Jan een aantal keren naar Bruinisse, op zoek naar de nieuwe
boot. Uit een groot aanbod Hallberg-Rassy's kozen zij op 10 oktober 1997 de HR
46. Bijna vijftien meter lang, en vier en een halve meter breed. Een prachtig
motorzeiljacht, eersteklas materialen, op maat gemaakt voor de klant. Prijs:
circa 600.000euro.

Jan, cliëntnummer 310.482, betaalde Nova Yachting het bedrag. De rekeningen voor
de verdere afwerking gingen ook naar hem. Ook vertrokken de topmannen naar
Zweden, naar de werf van Hallberg-Rassy in Ellös, op het eiland Orust.

De HR 46 was een ontwerp van Germán Frers, de vermaarde Argentijnse
scheepsarchitect. Tussen 1995 en 2005 werden 123jachten van dit type
vervaardigd. Een droomboot, volgens kenners, die in de jaren negentig in
Duitsland nog werd uitgeroepen tot 'Jacht van het Jaar'.

'Man of the year'

Hoewel hij alles betaalde, werd de HR 46 niet de boot van Jan van V. De Christel
was van Cees H., ooit door een vastgoedvakblad uitgeroepen tot 'man of the
year'. Tegenover Nova Yachting en Hallberg-Rassy presenteerde Cees zich ook als
de nieuwe eigenaar. Hij wilde alles weten over de uitvoering van de boot en de
zogeheten extra's. 'H. is zich toen ook gaan bemoeien met de aanschaf van
extra's', aldus de importeur tegenover de opsporingsambtenaren.

Jan had trouwens voor de oplevering al tegen de botenhandelaar gezegd dat het
zeiljacht naar Cees zou gaan. De Bouwfonds-directeur deed zijn baas de
bestuursvoorzitter een boot cadeau.

Cees haalde de boot zelf op en de HR 46 werd gearchiveerd onder zijn naam. De
boot werd in 2000 onder de door H. bedachte naam Christel in het kadaster
geregistreerd. 'Hoe Van V. en H. dat onderling zouden regelen of geregeld
hebben, is mij volledig onbekend', aldus de botenimporteur.

De tewaterlating van de Christel werd een feestelijke gebeurtenis. De hele top
van het Bouwfonds was erbij. In het Brabantse Dinteloord, aan de overkant van
Bruinisse, werd het geschenk voor Cees H. gedoopt.

In het najaar van 2002 verkocht hij de Christel weer. Zoals bij zeilers vaker
het geval is, kwam het moment dat hij wilde overstappen op een motorjacht. Cees
liet Nova Yachting het schip verkopen. De opbrengst was zeker een half miljoen
euro -een zeilboot is zeer waardevast. Cees kocht vervolgens een klein
motorjacht, de Victor, waarmee hij nog weleens in Zeeland werd gezien. Later
schafte hij in het Friese Heeg een Grand Banks Europe 42 aan. Hij noemde de in
mahonie en teakhout uitgevoerde boot naar zijn vrouw, Pieternel.

Ook de Pieternel is onderwerp van justitieel onderzoek. Er werd bij de
grootscheepse huiszoekingen een in sierlijke letters geschreven contract
aangetroffen, van de hand van Cees H. Daaruit viel op te maken dat ook deze boot
niet, of niet volledig, door hem zelf was betaald. In het contract bood Cees H.
Jan van V. ter compensatie veertien vaardagen per jaar aan, en een gedeelte van
de opbrengst bij verkoop. Justitie stuitte ook op een brief van Cees H. aan een
zakenrelatie in Duitsland. Daarin werd deze gesommeerd 'als de sodemieter' door
te komen met de Grand Banks 42, een boot van zeker een half miljoen euro.

In de Spray, het periodiek voor Grand Banks-eigenaren, staat Cees trots
afgebeeld op zijn boot, met zijn vrouw aan zijn zijde. Hij was, aldus de Spray,
een man van Hallberg-Rassy, waarmee hij vooral de Noord-Europese wateren bevoer.
En nu was hij een Grand Banks-man, met in Stellendam zijn thuishaven. In de boot
hing nog wel een foto van Cees, afgebeeld als zeiler op zijn Franse
Wauquiez-boot.

Droomplek

Jan van V. kocht later bij Nova Yachting nog een Hallberg-Rassy, nu eentje voor
zichzelf. Hij noemde de boot Nicolette, naar zijn vrouw, en gaf hem een
droomplek in Menton. Als er wat aan de boot mankeerde, kwam een medewerker van
Nova Yachting over voor de reparaties. Maar wat vooral van belang was, zeker in
vastgoedkringen: Jan kocht een grotere boot dan Cees. Het werd een nóg luxer
uitgevoerd type, de Hallberg-Rassy 53, voor 800.000euro.

Het verschil in lengte met de Christel van Cees H. bedroeg tweeënhalve meter.
Cruciale meters, voor zeilers én vastgoedjongens.

LOAD-DATE: June 27, 2008

LANGUAGE: DUTCH; NEDERLANDS

NOTES: 17VeBo--streamerstreamerstreamerstreamerstreamerstreamer; Corruptie; De
projectontwikkelaars Cees H. en Jan van V. zijn twee van de hoofdrolspelers in
de door justitie onderzochte vastgoedfraude. Het onderzoek, het grootst
fraudeonderzoek ooit in Nederland, draait om omkoping in de top van het
Nederlandse bedrijfsleven.; Justitie vermoedt dat de vastgoeddirecteuren van
onder meer het Bouwfonds en het Philips Pensioenfonds corrupt waren en zich
achter de rug van hun werkgever om lieten uitbetalen door projecontwikkelaars
met wie zij zaken deden.; Cees H. en Jan van V. werkten allebei bij het
Bouwfonds, een van de grootste vastgoedbedrijven van Nederland. Bouwfonds
(vroeger: het Bouwfonds der Nederlandse Gemeenten) werd ooit opgericht om de
gewone man aan een betaalbare woning te helpen.; Cees H. was de drijvende kracht
achter de privatisering van het Bouwfonds, dat in 2000 door de gemeenten werd
verkocht aan ABN Amro. H. bleef aan en ging in 2001 na een enorm feest in het
Muziektheater met pensioen. Op instigatie van H. was Van V. tussen 1995 en 2001
directeur projectontwikkeling bij het bedrijf.; Het Bouwfonds was de sociale
status toen al lang voorbij en richtte zich op projectontwikkeling en het
financieren van bouwprojecten in heel Europa.; ABN Amro knipte het Bouwfonds
naderhand op en verkocht de onderdelen aan de Rabobank en aan de SNS-bank.

GRAPHIC: 28VV3open_ph01, De jachthaven van Cannes, die elk jaar prominent
figureert bij de in de Zuid-Franse kustplaats georganiseerde vastgoedbeurs
Mipim., Foto Reuters

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              82 of 161 DOCUMENTS



                                 de Volkskrant

                                 June 24, 2008
                                    dinsdag

'Ik verkoop wel mijn voorraad, anders kost het me geld'

BYLINE: Rob Vreeken

SECTION: ECONOMIE; Blz. 7

LENGTH: 659 woorden

DATELINE: amman

SAMENVATTING:

Nog niet iedereen in Jordanië is op de hoogte van de boycot van Nederlandse
producten. Maar dat kan niet lang duren.

VOLLEDIGE TEKST:

amman Eén ding wordt wel duidelijk tijdens een verkenningstocht door de
winkelstraatjes van Al Nasr, een druistige volkswijk in het oosten van Amman:
iedereen in Jordanië weet van de boycot van Deense producten. Dat nu ook
Nederlandse producten worden getroffen, is nog niet overal doorgesijpeld, maar
lang kan dat niet duren. In heel veel winkels hangen de affiches en flyers, en
overal is dat de nieuwste versie - die met de logo's van onder meer KLM en
Philips.

Duidelijk wordt ook dat de boycot met overtuiging wordt gesteund door de grote
meerderheid van de Jordaniërs, althans van de Jordaniërs in het arme Oost-Amman.

In de supermarkt Al Najah, een buurtkruidenier aan de Nasr-straat, is Maher Said
zeer stellig: bij hem géén Deense en Nederlandse producten. 'De klanten vragen
er trouwens toch niet om', zegt de eigenaar. 'We worden boos als de Profeet
wordt beledigd. We hopen dat de Denen en de Nederlanders veel geld verliezen.'

Said weet precies om welke producten het gaat, hij bezit een poster van het
comité The Messenger of Allah Unites Us.

'Hier, Sun Quick, een Deense vruchtendrank. Die verkocht ik veel. Nu niet meer.'

Maar wat is dat? Daar, achter hem in de koelvitrine? Een stapel Vonk-kaas, van
Eyssen in Oosthuizen! Die staat wel degelijk op het affiche.

Said grijnst betrapt. 'Die had ik al ingekocht. Ik verkoop wel mijn voorraad,
anders kost het me geld.' En akkoord, hij heeft ook nog wat blikken lunchvlees
van Zwan, 3 dinar à 850 gram.

De steun voor de boycot beperkt zich niet tot kruideniers. Ook in de
schoenenwinkel Zaharet, een eindje verderop, prijkt het affiche. Geen Hollandse
klomp is er te vinden, maar de jonge verkopers verdringen zich om de lekkernijen
aan te wijzen waar ze zich tot voor kort, als ze op hun woord geloofd mogen
worden, ongans aan vraten.

'Hier, fantastische biscuit', zegt de 24-jarige Amjad, wijzend op het logo van
'Rich Country Style'-boterkoekjes. 'Ik raak ze niet meer aan.'

Zo gaat het bij elke winkel hier in Al Nasr. Iedereen kent de cartoon-affaire.
De naam 'Geert Wilders' zegt niemand iets, maar bij de woorden 'film Fitna '
gaat menig lampje branden.

Bijna overal hangt een flyer of een poster. Hoe dat zo gekomen is, blijkt bij
een bezoek aan de Jeruzalem-supermarkt. Kruidenier Jalal Jacub Mousa (54), een
vrome moslim, haalt een stapel affiches tevoorschijn. Hij heeft ze in deze buurt
verspreid, samen met een 'team'. 'In alle buurten in Oost-Amman is zo'n team',
zegt hij.

Het comité The Messenger of Allah Unites Us heeft een effectieve campagne
opgezet. 'Ze zijn goed georganiseerd', zegt verslaggeefster Linda Hindi van The
Jordan Times.'En ze krijgen veel financiële steun.' Hindi voorziet dat de
campagne 'heel, heel lang' gaat duren. 'Deze mensen zijn zéér vasthoudend.'
Zeker is dat de boycot volop steun geniet. Dat wil, nogmaals, zeggen: in
oostelijk Amman. In de moderne Carrefour in West-Amman ligt de Deense kaas
ongestoord naast het schap met 'Holand cheese'. 'We bouwen het af', zegt manager
Tony El Rechdan geruststellend.

'In Oost-Amman is de steun vrijwel algemeen', zegt Hindi. 'In West-Amman niet.
Daar trekt men zich er weinig van aan.' Waar Oost-Amman staat voor volks, arm en
religieus, staat West-Amman voor welgesteld, liberaal, ontwikkeld.

Van geweld moet volgens haar in Oost-Amman niemand iets hebben, maar de mensen
vinden het mooi als 'degenen door wie ze zich altijd bespot voelen, zelf ook
eens pijn lijden' - het Westen dus.

Maar laat niemand denken dat de gewone man in Oost-Amman iets tegen Nederlanders
heeft. 'We haten alleen jullie regering, niet jullie', lacht kruidenier Mousa,
en vriendelijk geeft hij een flesje fris cadeau.

In de Al Najah-supermarkt kent niemand Geert Wilders, maar wel - en alle
mannenduimen gaan vrolijk omhoog - 'Van Basten, Gullit.' En natuurlijk, voegt
Maher Said eraan toe: 'Hiddink!'

LOAD-DATE: June 23, 2008

LANGUAGE: DUTCH; NEDERLANDS

NOTES: 'We hopen dat de Denen en de Nederlanders veel geld verliezen'

GRAPHIC: 24ECfitna_ph01, Een oproep om in reactie op de film Fitna Nederlandse
producten te boycotten, in een supermarkt in Kuala Lumpur, Maleisië., Foto EPA

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              83 of 161 DOCUMENTS



                                 de Volkskrant

                                 June 23, 2008

Noeste kleisels of straathonden Alÿs?;
Vertrek genomineerde stelt jury van prijs voor talentvolle Europese kunstenaars
voor dilemma

BYLINE: Marina de Vries

SECTION: KUNST; Blz. 12

LENGTH: 716 woorden

DATELINE: amsterdam

SAMENVATTING:

Rel bij Vincent Award opent debat over belangenverstrengeling van kunstjury's en
autonomie van de kunstenaar.

VOLLEDIGE TEKST:

amsterdam 'Peter Friedl rules!' De anonieme dame die dit briefje op de
tentoonstelling van de Vincent Award in het Stedelijk Museum Amsterdam heeft
achtergelaten, weet niet half hoe groot haar gelijk is. De Oostenrijkse
kunstenaar Peter Friedl (1960) heerst inderdaad. Wat heet, Friedl heeft de prijs
in een lastig parket gebracht.

Even leek het eind vorige week een doelbewuste poging om de rumoerige reputatie
van de felbegeerde Britse Turnerprijs te evenaren: kunstenaar graait een uur
voor de officiële opening zijn spullen uit de ingerichte vitrines en verlaat de
tentoonstelling om niet meer mee te doen aan een prijs, waarbij hij kans maakt
op 50.000euro.

Rel geboren, publiciteit gegarandeerd voor de Vincent Award, de tweejaarlijkse
prijs van de Broere Charitable Foundation voor talentvolle kunstenaars uit
Europa. De prijs met bijbehorende tentoonstelling, voor de tweede keer
georganiseerd door het Stedelijk Museum, is omwille van extra aandacht al
uitgebreid met een publieksprijs van 5.000 euro. Naast Friedl zijn Francis Alÿs
(B), Liam Gillick (GB), Deimantas Narkevicius (LT) en Rebecca Warren (GB)
genomineerd.

Maar de rel is allesbehalve gecreëerd en blijkt een niet mis te verstaan
pleidooi voor de autonomie van de kunst. De weggelopen Friedl beschuldigt een
van de juryleden van belangenverstrengeling.

Ingvild Goetz, van de Duitse, particuliere Sammlung Goetz, verzamelt werk van
concurrent-genomineerde Francis Alÿs en wijdt bovendien gelijktijdig met de
expositie in het Stedelijk Museum een solotentoonstelling aan diens oeuvre. Dat
is op z'n minst een ongelukkige samenloop van omstandigheden.

Hoewel Stedelijk Museumdirecteur en juryvoorzitter Gijs van Tuyl het oproer
relativeert - volgens hem is in elke beeldende-kunstjury sprake van een mate van
belangenverstrengeling en heeft een van de andere juryleden in het verleden een
eenmanstentoonstelling met Friedl gemaakt - is de kiem van twijfel gezaaid. Wie
kan nu nog op 12 september met opgeheven hoofd de Vincent Award 2008 in
ontvangst nemen?

Friedl niet, ook al past zijn uitgesproken, maatschappelijke stellingname
uitstekend in het profiel van de Vincent Award. De prijs is namelijk niet zomaar
bedoeld voor een Europees talent 'met grote relevantie voor de hedendaagse
kunst'. Hij is ook bedoeld om 'de communicatie te bevorderen in een vrij,
verenigd en vreedzaam Europa'.

Friedls hele oeuvre is gewijd aan vrede en vrijheid. Zowel in zijn heftige video
Liberty City (2007) als in zijn absurdistische computeranimatie No Photography
(2004), die te zien zouden zijn op de tentoonstelling, stelt hij raciale
vooroordelen en religieuze nijd aan de kaak.

Zeker zonder Friedl is de in Mexico woonachtige Belg Alÿs dé kanshebber. Hij
toont in het Stedelijk naïef geschilderde miniaturen van lynchpartijen,
zelfgeknutselde wapens en een indrukwekkende video-ontmoeting met straathonden,
drie verschillende getuigenissen van een onveilige straat en een zwakke staat.
Zo serieus als Friedl, zo speels en persoonlijk is het engagement van Alÿs,
waarin verbeelding en creativiteit steevast voorop staan. Dat maakt Alÿs tot een
uitzonderlijk talent.

Maar de Belg heeft ook een nadeel. Zijn werk heeft een expliciete,
Zuid-Amerikaanse voedingsbodem, waarin de Europese vlag ver is te zoeken, wat
zijn nominatie in het licht van deze prijs merkwaardig maakt. Mocht Alÿs
desondanks winnen en met hem het vrije kunstenaarschap, dan nog kleeft aan zijn
zege altijd de verdachtmaking van belangenverstrengeling.

Wanneer de veiligste weg wordt bewandeld gaat de prijs of naar de Britse
beeldhouwer Rebecca Warren, vanwege haar apolitieke, poëtische wandkasten en
vrolijkstemmende, noeste kleisels, of naar de Litouwse filmmaker Deimantas
Narkevicius, die het recente Oost-Europese verleden met zijn monumentale heroïek
vanuit het gezichtspunt van de gewone man onderzoekt en reconstrueert.

Gezien het rijtje van vorige winnaars, waarbij drie van de vier uit het
voormalige Oostblok komen, ligt een keuze voor de Litouwer voor de hand.

Toch ontkomt ook de veiligste weg niet aan complicaties. In beide gevallen is de
winnaar behept met de smet van 'second best'. Wie een oplossing weet, mag het
zeggen.

LOAD-DATE: June 23, 2008

LANGUAGE: DUTCH; NEDERLANDS

NOTES: The Vincent Award 2008 , tot en met 30september Stedelijk Museum CS
Amsterdam, www.thevincentaward.eu. Prijsuitreiking 12 september. Francis Alÿs,
tot 11 oktober in Sammlung Goetz, München, www.sammlung-goetz.de

GRAPHIC: 23knvincent_ph01, Zelfgebouwde machinegeweren van Francis Alÿs., Foto
Gert Jan van Rooij
23knvincent_ph02, Kleisels van Rebecca Warren., Foto Gert Jan van Rooij
23knvincent_ph03, Deimantas Narkevicius, The Head, 2007., Foto courtesy gb
agency, Jan Mot, Narkevicius

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              84 of 161 DOCUMENTS



                                 de Volkskrant

                                 June 21, 2008

Marcouch, ik ken niet één moslimouder die islamonderwijs op school wenst;
Fadoua Bouali

BYLINE: Fadoua Bouali

SECTION: HET BETOOG; Blz. 5

LENGTH: 878 woorden

SAMENVATTING:

Fadoua Bouali

VOLLEDIGE TEKST:

Ik ben geen echte voetbalgek, maar ik geniet enorm van de saamhorigheid die
dankzij het voetbal overal in Nederland te voelen is. Overal zie je de trotse
Nederlandse vlag en oranje franje. Zo is de Nederlander in zijn opperbeste
stemming.

De Nederlander die bekend staat om zijn bescheidenheid en zijn motto 'doe maar
normaal dan doe je al gek genoeg', krijgt door het voetbal eindelijk de kans om
zijn liefde voor Nederland te uiten.

Het gevoel van trots op Nederland is belangrijker geworden nu er etnische
groepen zijn gekomen met zichtbare kledingdrachten en culturele en religieuze
rituelen die ze overduidelijk en niet bescheiden uitdragen.

Enfin, ik wil het met u hebben over hoe we een saamhorigheidsgevoel kunnen
creëren tussen de Nederlanders en de u-weet-wel-groepen.

De autochtone Nederlanders maken steeds openlijker kenbaar hun eigen vaderland
niet meer te herkennen met al die moskeeën in de buurt, waar geen gewone slager
meer te vinden is waar ze een onsje ossenworst kunnen kopen. De kleine
vanzelfsprekende alledaagse dingen zijn verdwenen voor de autochtone
Nederlanders die wonen op plekken waar ze zich een minderheid voelen in hun
eigen wijk, stad en land.

In het langzaam wegslinken van de PvdA kunnen we de noodkreet van deze groep
Nederlanders horen.

De PvdA zou zich grote zorgen moeten maken om deze groep Nederlanders en
realistisch moeten nadenken over hoe de harten van deze mensen weer gewonnen
kunnen worden.

Daarom las ik met grote interesse dat Wouter Bos op het partijcongres de nadruk
legde op het agendapunt dat integratie de nieuwe sociale kwestie moet worden
voor zijn partij. 'De islam in Nederland moet een volwaardige plaats krijgen,
maar de PvdA moet ook ondubbelzinnig blijven opkomen voor de vrije
meningsuiting', aldus Bos en daarnaast noemde hij een aantal exotische PvdA'ers
die hij als goud zag.

Natuurlijk is integratie belangrijk, maar die bevorder je niet door het steeds
te hebben over één religie waar maar 1 miljoen van de 16 miljoen mensen
aanhanger van zijn.

Terwijl de meerderheid van de autochtonen zich bedreigd voelt in hun
oer-Hollandse gebruiken, gewoontes en rituelen, wordt hier geen aandacht aan
besteed, maar worden de pijlen op de islam gericht die een volwaardige plek zou
moeten krijgen.

Ik bleef zitten met de vraag welke islam Wouter Bos bedoelt, de islam van imam
Fawaz of de islam van Marcouch?

Evelien Tonkens ziet wel brood in het plan van Marcouch om islamlessen op
openbare scholen te geven (Forumcolumn, 18 juni). Dan zou volgens haar met de
Koran van Kader Abdolah les gegeven moeten worden. Toen ik dat las, wist ik niet
of ik moest huilen of lachen, want inmiddels weet iedereen dat Kader Abdolah
niet de volledige Koran heeft vertaald.

De islam wordt door ieder individu anders ervaren en gepraktiseerd en is een
persoonlijk proces waar mensen zoals Marcouch en Fawaz niet over gaan.

Schadelijk is het voorstel van Marcouch om islamlessen in een apart klaslokaal
te organiseren voor moslimkinderen op openbare scholen, schadelijk voor zowel de
moslims als de PvdA (zie ook Forumpagina, 20 juni).

Marcouch wekt het idee dat deze wens van de moslims komt, terwijl ik in mijn
moslimgemeenschap die wens van ouders met kinderen nog nooit heb gehoord.

Zijn voorstel is schadelijk voor de PvdA omdat hij als vertegenwoordiger van
deze partij nu de indruk wekt dat hij een verborgen agenda heeft en dus een wolf
in schaapskleren is.

Inmiddels is het voor mij helder dat hoe meer de politiek over de islam spreekt,
hoe meer de moslims beschadigd raken.

Laat moslims zelf de discussie en de dialoog aangaan met autochtone Nederlanders
die vragen hebben over hoe zij hun geloof ervaren.

Ik stel het volgende voor: als de politiek zich bezighoudt met werk, veiligheid,
zorg en milieu dan nemen wij gewone burgers met een moslimachtergrond het
islamdeel op ons.

Dan zouden politici nooit meer domme uitspraken van Marcouch citeren zoals: kies
tussen een baard en baan. Wat is er in godsnaam mis met een baard? Ik ken een
geweldige arts met een baard.

Toen viel mijn oog op de Donald Duck. Alleen al bij het zien van de Donald Duck
krijg ik altijd een gevoel van geborgenheid. Er schijnen meer dan 330.000 mensen
een abonnement op de Donald Duck te hebben en niet alleen kinderen.

Wilders zat toch in de beurt toen hij de uitgedunde Koran vergeleek met de
Donald Duck. Ik bedoel het positief. Ineens begrijp ik waarom mensen die de
Nederlands vertaalde Koran kopen, teleurgesteld en boos het boek wegzetten. Ze
hopen misschien stiekem dat zij het wonderlijke en magische kunnen vinden waar
een miljard moslimaanhangers kennelijk door zijn geraakt. Ze zijn natuurlijk op
zoek naar dat Donald Duck-gevoel!

De Koran kun je eigenlijk alleen ervaren door hem in de oorspronkelijk taal, het
Arabisch, te lezen of er naar te luisteren. Het Donald Duck-gevoel zit hem in
het ritme en magische poëtische taalgebruik.

In de Nederlandse vertaling valt de veelgeroemde schoonheid weg en om de inhoud
te kunnen begrijpen en de achterliggende boodschap, heb je Tafsierwerken nodig,
dit zijn werken die de Koran uitleggen.

Ik ben er nog niet uit hoe we meer saamhorigheidsgevoel tussen moslims en
niet-moslims kunnen creëren. Maar we moeten het zoeken in de hoek van de sport
en de Donald Duck.

LOAD-DATE: June 20, 2008

LANGUAGE: DUTCH; NEDERLANDS

NOTES: De PvdA negeert de noodkreet van de autochtone Nederlander; Fadoua Bouali
(1970) verblijft een jaar in haar geboorteland Marokko. Ook bezoekt zij andere
landen in Noord-Afrika. Zij doet wekelijks verslag in het Betoog. Haar artikelen
zijn na te lezen op: bouali.volkskrantblog.nl

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              85 of 161 DOCUMENTS



                                 de Volkskrant

                                 June 21, 2008
                                    zaterdag

SECTION: FORUM; Blz. 9

LENGTH: 914 woorden


Haalt Trots op Nederland de Kamerverkiezingen van 2011? De beweging van Rita
Verdonk verkeert al in een staat van ontbinding vóór dat zij van de grond is
gekomen. Het lijkt wel een luchtspiegeling, dat natuurverschijnsel waarbij men
in de woestijn een oase denkt te zien, die er in werkelijkheid niet is.

Trots op Nederland leidt een virtueel bestaan in de opiniepeilingen, en een
juridisch bestaan als stichting, vereniging en besloten vennootschap. Maar
bestaat de partij eigenlijk wel in het echt, als levende organisatie?

Verdonk wil als premier de bezem halen door de Augiasstal van de Nederlandse
politiek. Zij profileert zich als de roerganger die het schip van staat door de
woelige baren naar een veilige haven kan loodsen. Maar een eigen organisatie op
poten zetten, met de bijbehorende financiële middelen, ideeën en mensen, lijkt
al te veel gevraagd.

Verdonk, die het als minister van Vreemdelingenzaken meer van haar
onverzettelijkheid dan van resultaten moest hebben, bleek in november 2006 een
enorme stemmentrekker. Als nummer twee op de VVD-lijst haalde ze 620.555
voorkeurstemmen, ruim 67.000 meer dan lijsttrekker Rutte. Deze uitslag was niet
alleen een blijk van aanhankelijkheid van honderdduizenden kiezers, maar ook ook
een protest tegen de lijn-Rutte. En het versterkte bij Verdonk het idee dat zij
een missie had om het vaderland te redden.

Maar de vraag was: wat te doen met dit formidabele mandaat van de kiezers? Op
die vraag heeft Rita Verdonk tot op de dag van vandaag geen antwoord weten te
geven. Toen ze door Rutte in september vorig jaar de VVD-fractie werd uitgezet,
slaagde ze er niet in VVD-Kamerleden of partijafdelingen mee te krijgen.

Ook de voormalige aanhang van de populistische beweging rond de Leefbaren en
Fortuyn keek de kat uit de boom. Het oprichtingsfeest van Trots op Nederland van
3 april werd matig bezocht. En nu gaat ze procederen tegen Ed Sinke, haar
voormalige steun- en toeverlaat, met wie ze al maanden ruzie heeft om enkele
tienduizenden euro's. Blijft over Kaj van de Linde, die als pr-adviseur van
Leefbaar Nederland goed was voor welgeteld twee Kamerzetels in 2002.

LPF-achtige toestanden, zo noemde Verdonk het zelf. De levensduur van de
gemiddelde populistische beweging is kort. We hebben Jan Nagel gehad, Henk
Westbroek, Marco Pastors, Pim Fortuyn, Herman Heinsbroek, Mat Herben, Gerard van
As, Hilbrand Nawijn en ook nog Peter R. de Vries. Naast Verdonk hebben we nog
Geert Wilders en Marianne Thieme. En natuurlijk Agnes Kant, op zijn minst een
halve populist.

Alle populistische bewegingen bestaan uit buitenstaanders die zich uit naam van
'het gewone volk' richten tegen het gevestigde politieke bestel, dat onvoldoende
oog heeft voor vraagstukken die de kiezers bezig houden. De opkomst van een
populistische beweging veronderstelt een psychologisch klimaat waarbij grote
groepen burgers het gevoel hebben dat zij door het gezag in de steek worden
gelaten. Dat klimaat bestaat in Nederland al sinds de opkomst van de
Leefbaar-beweging zo'n tien jaar geleden. De gevestigde politieke orde wordt
ervan verdacht samen te zweren tegen de 'gewone mensen', van wie wordt
verondersteld dat ze allemaal dezelfde belangen hebben.

De volkstribuun voelt dat wantrouwen tussen de kiezers en de gekozenen feilloos
aan. Hij of zij maakt zich tot tolk van het ongenoegen en profileert zich als
anti-politiek. Politici zijn oplichters die de problemen niet bij hun naam
durven noemen en de belangen van het volk onder het tapijt moffelen. De
affectieve band tussen de charismatische leider en zijn of haar achterban heeft
zo ook weer het karakter van een samenzwering: nu tegen de gevestigde orde.

De positieve kant van het populisme is dat het veronachtzaamde vraagstukken
agendeert en falende gezagsdragers corrigeert. Kiezers die hebben afgehaakt,
worden weer gemobiliseerd. Vandaar ook dat populisten voorstander zijn van
directe democratie: referenda en gekozen burgemeesters. Het onvermogen van de
Nederlandse (en de Europese) politiek om de zeggenschap van de kiezers te
vergroten, vormt een duurzame voedingsbodem voor populistische bewegingen.

Maar wanneer de populistische spelbrekers aan het bestuurlijke spel gaan
deelnemen, gaat het mis. Ze raken van hun achterban vervreemd, want die begrijpt
immers niet waarom bestuurders compromissen moeten sluiten en waarom de eisen
van de beweging niet onmiddellijk worden gerealiseerd. De beweging sterft af,
meestal in onderlinge ruzie, omdat de obsessie met samenzweringen als het ware
naar binnen slaat.

Geldt dit scenario ook voor de SP? Op het eerste gezicht niet, want de SP is
geen vluchtige beweging, maar een klassieke politieke partij. De SP is een
vereniging waarin de (veelal actieve) leden in principe het laatste woord hebben
en hun bestuurders, vertegenwoordigers en programma kiezen. Vertegenwoordigers
van de SP zijn geschoolde politieke vakmensen, die gezag hebben opgebouwd in
gemeenteraden en in maatschappelijke organisaties als de vakbeweging.

Maar toch is Jan Marijnissen op zijn 55ste nog steeds een knaap. Hoewel hij het
zelf ontkent, heeft hij in de formatie van 2006 zorgvuldig zijn politieke
maagdelijkheid gekoesterd - door niet in een kabinet met het CDA te stappen. Als
hij dat wel had gedaan, was in de SP de pleuris pas echt uitgebroken.

Agnes Kant zal bij de volgende kabinetsformatie het dilemma niet kunnen
ontlopen: vuile handen maken als volwassen politieke partij, of aan de zijlijn
blijven staan als populistische tegenpartij. Overleeft de SP 2011?

LOAD-DATE: June 20, 2008

LANGUAGE: DUTCH; NEDERLANDS

NOTES: h.wansink@volkskrant.nl

GRAPHIC: FO_Wansink

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              86 of 161 DOCUMENTS



                                 de Volkskrant

                                 June 18, 2008
                                    woensdag

SECTION: FORUM; Blz. 11

LENGTH: 526 woorden


Het besluit kwam toch nog onverwacht. Jan Marijnissen treedt terug als
fractievoorzitter van de SP. Hoeveel ruimte zijn opvolger zal krijgen om zich te
manifesteren als het nieuwe boegbeeld van de partij is onduidelijk. Marijnissen
gaat namelijk niet echt weg, maar blijft voorzitter van de partij én lid van de
fractie. Hij is er de man niet naar om het lot van de partij die hij heeft groot
gemaakt in de waagschaal te stellen. De SP is tenslotte zijn levenswerk .

Dit aanblijven in de coulissen doet denken aan de Russische ex-president Poetin,
die als premier zijn opvolger en beschermeling Medvedev in de gaten blijft
houden.

Juist het welzijn van de SP dwong Marijnissen zijn vertrek als fractievoorzitter
uit te stellen. Na de enorme verkiezingsoverwinning van november 2006 begon de
SP op drift te raken. Vooral van de nieuwe leden kwam verzet tegen de
centralistische leiding en de concentratie van macht bij de partijleider. De
hoofdredactrice van het partijblad De Tribune werd ontslagen, tal van
SP-raadsleden splitsten zich af. Marijnissen zag zich gedwongen zijn volle
gewicht in de schaal te werpen om de rust in de SP te herstellen. Het
consolideren van de eenheid in de partij heeft veel van zijn kwetsbare gestel
gevergd.

Maar hoezeer de schaduw van Marijnissen nog over de SP zal blijven vallen, zijn
afscheid als partijleider betekent het einde van een tijdperk. In de eerste
plaats voor de SP zelf. Maar ook voor de Nederlandse politiek als geheel is het
terugtreden van Jan Marijnissen een gevoelig verlies.

Begonnen als sektarisch clubje in de jaren zeventig, ontwikkelde de
Socialistische Partij zich al snel tot een strijdbare organisatie die met name
op het gebied van gezondheidszorg en milieu vele mensen wist te mobiliseren. Het
deelnemen aan verkiezingen stond van oudsher in dienst van de versterking van de
partij-organisatie. Gekozen volksvertegenwoordigers moesten verplicht een groot
deel van hun inkomen aan de partij afstaan. Daardoor bleven ze dicht bij het
gewone volk staan en spekten ze tegelijkertijd de partijkas.

De verkiezing van Marijnissen en Remy Poppe in de Tweede Kamer in 1994
verschafte de SP een landelijk podium. Met de leus 'Stem tegen, Stem SP'
gebruikte Marijnissen dat podium aanvankelijk om zich af te zetten tegen met
name de Partij van de Arbeid, die deelnam aan de paarse coalitie met D66 en de
rechtse aartsvijand VVD.

Maar Marijnissen zag mogelijkheden om de invloed van de SP, toen ook nog het
kleine broertje van GroenLinks, te vergroten. Geïnspireerd door het populisme
van de Leefbaren en Fortuyn, maakte Marijnissen optimaal gebruik van de
politieke mogelijkheden die er na 2002 lagen om met de SP een doorbraak te
bewerkstelligen.

Het politieke genie van Marijnissen is gelegen in het feit dat hij enerzijds het
karakter van de SP als actiepartij wist te behouden en anderzijds door
voortdurende programmatische vernieuwing de politieke agenda naar zich toe wist
te trekken. Door een unieke combinatie van organisatievermogen en politieke
intuïtie heeft Jan Marijnissen van de SP een inspiratiebron gemaakt voor
tienduizenden leden en honderdduizenden kiezers.

Reageren? volkskrant.nl/commentaar

LOAD-DATE: June 17, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              87 of 161 DOCUMENTS



                                 de Volkskrant

                                 June 14, 2008

Een keizerlijke president maakt als vanzelf fouten

SECTION: HET BETOOG; Blz. 5

LENGTH: 2114 woorden


Als op 20 januari 2009 de 44ste president van de Verenigde Staten zijn intrek
neemt in het Witte Huis moet hij eerst maar eens een kaartje naar George Bush en
Dick Cheney sturen. Niet als bedankje voor alle problemen die hij mag oplossen,
maar als blijk van waardering voor het fantastische instrumentarium waarmee hij
die te lijf kan. Want als er één ding nu al vaststaat, dan is het dat zij er de
afgelopen acht jaar in zijn geslaagd de macht van het Witte Huis tot ongekende
proporties op te stuwen.

Bush en Cheney concentreerden de macht in het Witte Huis ten koste van
ministeries en instellingen en perfectioneerden het regeren bij decreet. Door
het creatieve gebruik van executive orders en signing statements wisten zij de
bemoeienis van het Congres tot een minimum te beperken en de oppositie van de
Democraten in het Huis van Afgevaardigden en de Senaat te omzeilen.

De machtsgreep van Bush is niet onopgemerkt gebleven. Volgens journalist Charlie
Savage in zijn boek Takeover beleeft Amerika na dertig jaar weer de terugkeer
van de imperial presidency, het keizerlijke presidentschap. Matthew Crenson en
historicus Benjamin Ginsberg durven de handelwijze van Bush in hun boek
Presidential Power. Unchecked and unbalanced, zelfs misdadig te noemen.

Dat werpt een nieuw licht op het vermeende falen van Bush als president. Het is
veel te eenvoudig om dat toe te schrijven aan zijn neoconservatieve ideologie.
Veel belangrijker is het dat Bush als president te weinig tegenspel en debat
georganiseerd heeft en daarmee een van de mechanismen voor goede democratische
besluitvorming geschonden heeft. Zijn opvolger zal dan ook alleen in staat zijn
om Amerika's gigantische problemen aan te pakken door weer volop ruimte te geven
aan de inbreng van het Congres en de verleiding van het regeren bij decreet te
weerstaan.

Laten we om te beginnen eens kijken naar de besluitvaardigheid van Bush. Die was
grenzeloos dankzij het veelvuldige gebruik van executive orders, decreten. Hij
gebruikte ze regelmatig in de strijd tegen het terrorisme: voor de oprichting
van het Departement van Binnenlandse Veiligheid en het instellen van militaire
tribunalen; om de Amerikaanse tegoeden van handlangers te bevriezen en om
telefoontjes van Amerikanen naar het buitenland af te luisteren. Het gebruik van
deze decreten is niets nieuws, zeker niet in tijden van oorlog: Franklin
Roosevelt vaardigde er in de Tweede Wereldoorlog meer dan duizend uit. Dat Bush
snel moest kunnen handelen in de strijd tegen terreur was evident. Maar hij was
wel erg creatief in het interpreteren van de op 14 september 2001 haastig door
het Congres aangenomen resolutie die hem de bevoegdheid gaf om militaire
middelen te gebruiken als antwoord op de aanslagen. Het afluisteren van
telefoongesprekken of het bevriezen van banktegoeden vallen daar echt niet
onder.

Oppositie omzeilen

Historicus Arthur Schlesinger stelde begin jaren zeventig al dat keizerlijke
presidenten de neiging hebben om hun in tijden van oorlog verworven machtsbasis
ook voor binnenlandse doeleinden te gebruiken. Bush past uitstekend in dat
profiel. Hij gebruikte zijn executive orders namelijk ook om politieke oppositie
in het Congres te omzeilen. Bush nam op die manier vele besluiten ten faveure
van de olie-industrie - bijvoorbeeld om energiebedrijven makkelijker nieuwe
bronnen te laten ontginnen - maar ook om de macht van vakbonden te breken.

Maar Bush is niet de enige. Zijn voorganger Bill Clinton gebruikte de decreten
veelvuldig toen hij in de tweede helft van zijn presidentschap een Republikeins
Congres tegenover zich vond, in zijn geval voor een linkse beleidsagenda. Zo
vaardigde hij meer dan dertig executive orders uit ter bescherming van het
milieu. Toen projectontwikkelaars een van die decreten in 2003 voor het
hooggerechtshof aanvochten, kozen de juridische adviseurs van Bush verrassend
genoeg partij voor Clinton. Ze betoogden dat de president inherente bevoegdheden
op dat terrein had. Het hooggerechtshof gaf ze gelijk en sanctioneerde op die
manier ook de handelwijze van Bush. Het geeft maar aan dat de usurpatie van
presidentiële macht zich niet stoort aan partijpolitieke grenzen.

Maar Bush zal toch vooral de geschiedenis ingaan als de president van de signing
statements, door de president opgenomen verklaringen bij het ondertekenen van
een wet, waarin hij zegt delen van de wet niet te zullen uitvoeren. In zijn
eentje vaardigde hij er meer dan duizend uit, tegenover zeshonderd door al zijn
voorgangers tezamen, zo ontdekte politicoloog Christopher Kelley.

Deze verklaringen kwamen in het midden van de jaren tachtig tot wasdom toen de
staf van president Ronald Reagan ontdekte dat ze een belangrijk wapen in de
strijd met het Congres konden vormen. Tot die tijd beschikte de president
eigenlijk maar over twee opties: een wet ondertekenen of een veto uitspreken.
Maar in dat laatste geval gaat een wet terug naar het Congres en bestaat het
risico dat het Congres het veto met een tweederde meerderheid ongedaan maakt.
Reagans juridisch adviseur Ralph Tarr stelde vast dat signing statements een
interessante mogelijkheid vormden om een eigen draai aan wetgeving te geven,
zonder dat het Congres nog in staat zou zijn om de wet te veranderen.

In 2006 stelde de Amerikaanse orde van advocaten onomwonden vast dat signing
statements in strijd zijn met de Grondwet, die immers stelt dat een door de
president ondertekende wet 'trouwhartig' moet worden uitgevoerd. De verklaringen
geven de president een vrijbrief om een wet naar eigen goeddunken te
interpreteren. Daarmee gaat hij op de stoel van de rechter zitten en schendt hij
dus ook de in de VS zo belangrijke scheiding der machten.

Een van de meest geruchtmakende voorbeelden daarvan is Bush' signing statement
bij de ondertekening van de Torture Ban, de wet tegen marteling, die Senator
John McCain met veel hangen en wurgen eind 2005 door het Congres loodste. McCain
werd maandenlang tegengewerkt door vice-president Cheney die herhaaldelijk naar
het Capitool toog om de afgevaardigden en senators te waarschuwen dat een verbod
op martelen de strijd tegen terrorisme in gevaar zou kunnen brengen.

Verrassend genoeg kondigde het Witte Huis op 15 december 2005 aan om toch met
het verbod akkoord te gaan. Bush nodigde McCain uit voor een persconferentie,
dankte hem voor zijn steun in de strijd tegen terreur en schudde hem de hand.
Maar op vrijdagavond 30 december rond een uur of acht stuurde het Witte Huis een
nauwelijks leesbare tekst vol juridisch jargon rond waarin de uitvoerende macht
zich toch het recht voorbehield het verbod zodanig te interpreteren dat de
strijd tegen het terrorisme er niet door in gevaar kon komen. Daarmee kreeg
Amerikaans militair personeel toch de mogelijkheid om het verbod te negeren.

Al met al trekt het Congres in de strijd om de macht dus keer op keer aan het
kortste eind. En dat in een politiek systeem dat ooit door Woodrow Wilson als
congressional government werd getypeerd. Wie wil weten hoe het er in de 19de
eeuw aan toeging moet eens kijken naar de manier waarop de begroting vroeger tot
stand kwam. Vroeger bepaalde het Congres in afzonderlijke onderhandelingen met
de ministeries de budgetten.

Zo kreeg in 1871 het ministerie van Landbouw na langdurige onderhandelingen
toestemming om 1500 dollar aan het onderhoud van de stallen te besteden en 250
dollar aan tijdschriftabonnementen. Maar president Warren Harding draaide de
rollen om door in 1921 het Bureau of the Budget in te stellen. Vanaf dat moment
kwam de strategische openingszet in de begrotingsonderhandelingen niet meer
vanuit het Capitool maar vanuit het Witte Huis, dat op die manier ook meer grip
kreeg op de financiën van de afzonderlijke departementen.

Tentakels Witte Huis

Stukje bij beetje veroverde het Witte Huis invloed op de beleidsterreinen van
afzonderlijke ministeries door het instellen van onder het Witte Huis
ressorterende organen als de National Security Council (veiligheidsbeleid) en de
Office of Management and Budget (begrotingsbeleid). Langzaamaan spreidde het
Witte Huis zijn tentakels over meer en meer beleidsterreinen uit. Daarbij
gesterkt door de Unified Executive Theory, een door conservatieve juristen
ontwikkelde uitleg van de Amerikaanse Grondwet, die de president veel meer
autonomie toekent dan ooit de bedoeling was.

Het Congres heeft verscheidende malen geprobeerd om de machtsvergroting een halt
toe te roepen, maar komt daarbij keer op keer in een kat en muis spel terecht.
In 1972 namen ze de Case-Zablocki wet aan die de president verplicht om een
overzicht te geven van alle buitenlandse verplichtingen die de VS in het jaar
daarvoor zijn aangegaan. Die wet kwam er omdat presidenten meer en meer
afspraken met andere landen bleken te maken zonder ze in de vorm van een verdrag
te gieten, zodat ze niet langs de Senaat hoefden om zo'n verdrag te ratificeren.
Opnieuw een voorbeeld dus van regeren bij decreet. Maar de Case-Zablocki wet is
in de praktijk nooit volledig nageleefd, omdat presidenten met een beroep op de
nationale veiligheid zich niet verplicht voelen alle afspraken openbaar te
maken.

Waar komt de machtshonger van de moderne presidenten vandaan? Crenson en
Ginsberg wijzen in hun boek op de veranderde manier van kandidaatstelling.
Vroeger werden presidentskandidaten door hun partijen naar voren geschoven. Het
was in het belang van het partij-establishment om te zorgen voor zwakke
kandidaten die het Congres niet te veel voor de voeten zouden lopen. Neem James
Garfield, die in 1880 tijdens de Republikeinse conventie als campagnemanager van
John Sherman plots zelf als kandidaat genomineerd werd. Hij had daar helemaal
geen zin in en probeerde onder de nominatie uit te komen, maar de conventie gaf
geen krimp. Wie genomineerd werd, moest aanvaarden. Na niet minder dan 36
stemronden rolde hij als kandidaat uit de bus en een paar maanden later koos het
Amerikaanse volk hem - tegen wil en dank - tot twintigste president van de VS
(hij werd overigens een jaar later vermoord).

Maar de almacht van de partijen die zich uitte in het naar voren schuiven van
zwakke kandidaten, brokkelde langzaam af toen vanaf 1912 de voorverkiezingen hun
intrede deden en gewone burgers de presidentskandidaten gingen kiezen. Volgens
Ginsberg en Crenson heeft dat geleid tot een heel ander soort
presidentskandidaat: vervuld van een tomeloze ambitie en met het
uithoudingsvermogen een 'campaign of abuse' te doorstaan om de nominatie binnen
te halen. De dienaar van vlag en vaderland heeft plaatsgemaakt voor
persoonlijkheden die de loop van de geschiedenis willen veranderen.

En met hen een steeds groter wordende zwerm experts en adviseurs die tijdens de
campagne hun kandidaten pro deo ondersteunen, in de hoop om na de verkiezing met
een baan in of rondom het Witte Huis beloond te worden. De ambitie van de
individuele president wordt verveelvoudigd door al die souffleurs die ook hopen
op een plek in de zon.

Dat zijn er nogal wat. Toen Franklin Roosevelt in 1939 de executive office of
the president instelde, gaf het Congres hem toestemming om niet meer dan zes
betaalde krachten in dienst te nemen. Tegenwoordig werken er niet minder dan
vierhonderd mensen direct en 1400 mensen indirect voor het Witte Huis. Wie wil
begrijpen waarom Hillary Clinton zo lang wachtte met het opgeven van haar strijd
moet daarom niet alleen naar haar eigen ambitie kijken, maar vooral ook naar de
ambities haar adviseurs.

De grote vraag is natuurlijk of en hoe de nieuwe president de gereedschapskist
van Bush en Cheney zal inzetten. Als de voortekenen ons niet bedriegen gaat op
4november een record aantal kiezers naar de stembus. Op het eerste gezicht is
dat goed nieuws voor de Amerikaanse democratie die al decennialang geplaagd
wordt door een opkomst van minder dan vijftig procent. Maar zo'n historisch hoge
opkomst brengt ook het gevaar met zich mee dat de winnaar zich meer dan ooit
gerechtigd zal voelen uit naam van het Amerikaanse volk met volle kracht en alle
mogelijke middelen zijn agenda er door te drukken.

Lichtvaardig

Juist voor Barack Obama zou dat een verleidelijke optie zijn. Hij is als senator
veel minder ervaren dan oude rot John McCain, die het na al het gedoe rondom
zijn martelverbod wel uit zijn hoofd zal laten om als president zelf zo
lichtvaardig de wil van het Congres te negeren. Obama heeft bovendien veel
grotere ambities dan McCain, waardoor hij ook veel sneller met het Congres
overhoop kan komen te liggen, zelfs wanneer de meerderheid van de zetels in
handen is van Democraten.

Maar wie ook in het Witte Huis zal zetelen, McCain of Obama, de nieuwe president
kan de machtige erfenis van Bush en Cheney maar beter weer ongedaan maken en de
mechanismen van de democratie in ere herstellen.

LOAD-DATE: December 2, 2008

LANGUAGE: DUTCH; NEDERLANDS

NOTES: Herman Lelieveldt doceert politicologie aan de Roosevelt Academy, het
internationale honours college van de Universiteit Utrecht in Middelburg.;
President gaat met signing statements op de stoel van de rechter zitten; Congres
heeft vaak geprobeerd om de machtsvergroting halt toe te roepen; 12VeLi--;
VeBoL.

GRAPHIC: 14BE5open_ph01, Illustratie Ien van Laanen

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              88 of 161 DOCUMENTS



                                 de Volkskrant

                                  June 7, 2008

Bestel uw eigen geleerde

SECTION: KENNIS; Blz. 7

LENGTH: 213 woorden


Een heuse Nobelprijswinnaar? De eerste vrouw ter wereld met een volledige
genenkaart? De ontdekkers van de oudste oermensen in Europa? De wiskundige die
het spoorboekje maakte? Gammaflitsjagers? Klimaatvoorspellers?

Poolkap-onderzoekers? De bouwers van de grootste deeltjesversneller ter wereld,
de LHC in Genève? Wandelende robots en hun scheppers? Marsgeulengravers? De
schrijver van het mooiste wetenschapsboek? De krakers van de ov-chipkaart? De
man die een cholesterolremmer ontmaskerde? Een astronaut?

De makers van de bètacanon? Dinogravers? Bruinvissenkenners? De nieuwe baas van
de KNAW?

Wie, is de vraag die de Volkskrant, de Koninklijke Nederlandse Akademie van
Wetenschappen, science center NEMO en wetenschapsfinancier NWO zich stellen,
willen gewone Nederlanders met interesse in wetenschap en techniek wel eens in
levende lijve ontmoeten?

Op zondag 12 oktober staat NEMO in het teken van de wetenschap en zijn publiek,
met lezingen, presentaties, demonstraties, speed dates en ontmoetingen.
Vierhonderd lezers van de Volkskrant krijgen de komende week de gelegenheid te
bepalen welke wetenschappers daar acte de présence zouden moeten geven.

Stuur uw aanmelding en verlanglijst met drie onderwerpen en namen vóór 15 juni
naar kennis@volkskrant.nl ovv Kennis op Zondag.

LOAD-DATE: June 6, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              89 of 161 DOCUMENTS



                                 de Volkskrant

                                  June 7, 2008

Mode en filosofie hebben veel met elkaar gemeen

BYLINE: Maarten; Frank Meester

SECTION: HET VERVOLG; Blz. 38

LENGTH: 765 woorden

SAMENVATTING:

Door Maarten en Frank Meester

VOLLEDIGE TEKST:

Maarten: Sarkozy vergiste zich door Yves Saint Laurent een 'creatief genie' te
noemen. De man rommelde wat met kleding. Meer niet.

Frank: Als hij wat met begrippen had gerommeld, was hij een filosoof geweest en
had je geen probleem gehad met het woord 'genie'.

Maarten: Uiteraard niet. Filosofie duikt loodrecht de diepte in, terwijl de mode
alleen zwemvesten ontwerpt: ze kan niet anders dan aan de oppervlakte blijven
drijven. Mode richt zich op vernieuwing om de vernieuwing. De 18de-eeuwse Duitse
denker Immanuel Kant wist het al: 'Het is de nieuwheid die de mode geliefd
maakt'. Hans-Georg Gadamer, ook een Duits filosoof maar dan uit de vorige eeuw,
schrijft dat mode alleen gaat over dingen die net zo goed totaal anders hadden
kunnen zijn. Waarom is de rok korter? Omdat hij eerst langer was.

Frank: Yves Saint Laurent heeft juist bewezen dat mode niet willekeurig is. Door
mannelijke kleding, de smoking, in de damesgarderobe te introduceren,
emancipeerde hij de vrouw. Hij was een revolutionair denker. Waar Karl Marx het
had over 'opium van het volk', sprak Yves Saint Laurent van 'Opium Pour Homme'.
Hij kwam als laatste couturier nog echt met nieuwe mode, niet om de wereld
verschillend te kleden, maar omdat hij inzag dat het erop aankwam haar te
veranderen. Overigens zei hij zelf bescheiden: 'Ik ben voor de revolutie, maar
ik ben niet de revolutie'. Hij democratiseerde de mode met zijn Rive
Gauche-collectie, die haute couture betaalbaar maakte voor de gewone vrouw.

Maarten: Terwijl hij dacht dat hij de mode democratiseerde, totaliseerde hij in
werkelijkheid de massa. Hij verplichtte die zich te bekommeren om totaal
willekeurige zaken als de modekleuren en de wijdte van de pijpen. Wie nadenkt,
ziet in dat Laurent niet de wereld, maar slechts de mode wilde veranderen. Nou,
wie de mode verandert, verandert niets want de mode verandert altijd al. Ik
blijf erbij: oppervlakkige vernieuwing om de vernieuwing.

Frank: Dan nog zie ik weinig verschil tussen filosofie en mode. Waarom
verschijnen er zoveel geschiedenissen van de filosofie? En waarom vinden we de
geschiedenis van de natuurkunde een stuk minder interessant? Omdat de
geschiedenis van de natuurkunde ook echt geschiedenis is. Zo heeft de
17de-eeuwse natuurwetenschap het artistotelische wereldbeeld van het onvolmaakte
ondermaanse en de volmaakte hemelsferen definitief verdrongen. Maar in de
filosofie behoort Aristoteles nog altijd tot de grootsten. Omwentelingen zoals
die van Kant en Wittgenstein komen zelden tot stand doordat nieuwe denkers een
voorgaande theorie weerleggen. Wel doordat mensen verveeld raken van de
gevestigde filosofie. De filosoof en de couturier proberen beiden in de behoefte
aan variatie te voorzien. De een met verrassende ideeën, de ander met
verrassende kleren.

Maarten: De eerste filosoof die elk seizoen met een nieuwe collectie ideeën
komt, moet nog opstaan.

Frank: Wittgenstein ging radicaal tegen zijn eigen denken in, zodat we van
Wittgenstein-I en II spreken. Heidegger kwam met die Kehre. We hebben de vroege
en de late Foucault. Nietzsche bracht vaak alweer een nieuwe lijn uit op het
moment dat de oude nog niet eens in de winkels lag. Hij besefte zelf dat zijn
publiek hem niet meer kon volgen en zei dat hij schreef voor de nieuwe mens, de
'Europeaan van overmorgen'.

Maarten: Toch werken de meeste filosofen hun hele leven lang aan één collectie.
Gelukkig, want de mode is vastgelopen in haar eigen principe van nieuwer,
nieuwer, sneller, sneller. De Noorse filosoof Lars Svendsen noemt dat een
'vervangingslogica'. Maar die logica heeft zichzelf klemgezet, want wat uit was,
was al weer in en wat in was, was al weer uit. Daarom overheerst volgens
Svendsen sinds een jaar of tien de 'aanvullingslogica, waarbij alle trends
opnieuw kunnen worden gebruikt en een nieuwe mode er nauwelijks meer op mikt al
het vorige te vervangen'. De mode heeft zichzelf ingehaald en kan nu alleen nog
maar recyclen.

Frank: En zo is het ook met de filosofie gegaan. Jean-Paul Sartre was de laatste
echte filosoof. Hij deed nog een allerlaatste poging met een omvattend systeem
de hele wereld te verklaren en te veranderen. Filosofen na hem hebben die
pretentie opgegeven, ze kunnen niets nieuws meer bedenken. Zij zijn, zoals
filosoof Bernard-Henri Lévy zegt, nu allemaal professoren in de filosofie die
commentaar geven op het werk van anderen. Met deze aanvullingslogica liep de
filosofie zelfs voor op de mode. In 1980 stierf met Jean-Paul Sartre de laatste
echte filosoof, in 2008 met Yves Saint Laurent de laatste echte couturier.

LOAD-DATE: June 7, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              90 of 161 DOCUMENTS



                                 de Volkskrant

                                  May 30, 2008
                                    vrijdag

DEMOCRATIE 2.0

BYLINE: Philippe Remarque

SECTION: VOORKANT; Blz. 13

LENGTH: 935 woorden

SAMENVATTING:

Internet bleek cruciaal in de Democratische voorverkiezingen. Barack Obama weet
miljoenen te mobiliseren met netwerksites, e-mail en YouTube. De nieuwe
online-democratie geeft burgers een stem, zeggen experts. 'Terug naar vroeger
gaan we niet meer.' Door Philippe Remarque

VOLLEDIGE TEKST:

In vier jaar kan veel veranderen. Zack Exley had als online-chef van de
Democratische presidentskandidaat John Kerry in 2004 ook al lijsten met
aanhangers die zich op internet hadden gemeld. Maar de campagne-organisatoren in
het veld gooiden ze weg, vertelt hij. 'Ze zeiden: mensen van internet? Daar kun
je niets mee. Dat zijn rare types, die willen videospelletjes spelen.'

In 2008 heeft internet de Democratische voorverkiezingen beslist, zegt Exley, nu
politiek consultant bij het internetbedrijf Thoughtworks Inc. 'Het heeft de
politiek helemaal veranderd. Zonder internet was Barack Obama er nooit in
geslaagd al die energie bij jonge vrijwilligers aan te boren en had hij nooit
zoveel geld kunnen ophalen bij zoveel kleine donateurs. Hillary Clinton zou nu
de Democratische kandidaat zijn, daar is geen twijfel over mogelijk.'

Obama '08 is meer dan een gewone campagne, zegt Andrew Rasiej van Personal
Democracy Forum, een specialist op het gebied van politiek en internet. 'Het is
een media-operatie. Zij begrijpen hoe sterk deze nieuwe macht is. Ze maken
handig gebruik van de grote verandering die plaatsvindt.' De netwerksystemen die
ten grondslag liggen aan 'Internet 2.0', zoals YouTube en Facebook, leiden zo
tot wat hier en daar al 'Democratie 2.0' wordt genoemd.

Abraham Lincoln was de eerste politicus die op grote schaal de kranten gebruikte
om steun te verwerven. Franklin Delano Roosevelt maakte zich met zijn beroemde
'praatjes bij de haard' snel het nieuwe medium radio eigen. John F. Kennedy was
de eerste president die de kracht van de televisie onderkende. Barack Obama moet
nog winnen, maar hij wordt door internet-experts al moeiteloos in dat rijtje
geplaatst, als eerste kandidaat die de mogelijkheden van het nieuwe medium ten
volle uitbuit.

'Ze hebben vanaf het begin bewust gekozen voor de netwerk-benadering', zegt
Rasiej. Het werd een campagne van onderop. Hillary Clinton doet ook aan
internet-organisatie, maar begon veel later en denkt traditioneler. Zij heeft de
beste Democratische campagne ooit opgebouwd, maar wel van het oude model, met
een 'top-down' commando-systeem, zeggen de experts. Voor een netwerk-campagne
moet je vertrouwen stellen in je aanhangers en accepteren dat ze hun eigen
inbreng hebben. Zo stichtten Obama-aanhangers overal eigen kantoortjes zonder
toestemming van het campagnehoofdkwartier. 'Obama had daar meer sympathie voor,
door zijn ervaring als straathoekwerker in Chicago', zegt Rasiej.

Het is ook het verhaal van een nieuwe generatie Democratische organisatoren. Joe
Rospars, de man die Obama's internetoperatie leidt, had bij de sensationele,
maar mislukte campagne van de outsider Howard Dean vier jaar geleden voor het
eerst gemerkt hoe snel je mensen bijeen kunt brengen op internet. Ook de
organisatoren in het veld zijn vaak Dean-veteranen, opgegroeid met internet.
'Obama is de eerste die internet en de organisatie in het veld bij elkaar heeft
gebracht', zegt Exley.

De gevolgen zijn ernaar. 'Het is gigantisch wat hij hier heeft gedaan, ze hebben
zevenduizend precinct captains (kiesdistrict-leiders) gerecruteerd' , zegt Dan
Ancona, een internet-organisator in Californië. 'Ik ben zeer onder de indruk van
hun veldoperatie in North Carolina. Ik heb nog nooit zoiets gezien', zegt Zephyr
Teachout, hoogleraar aan Duke University en een van de internetpioniers van
Dean. 'Ze geven een half miljoen mensen een gevoel eigenaar te zijn van de
campagne', zegt Tracy Russo, die de internetoperatie van de gesneuvelde
kandidaat John Edwards leidde. 'Dit geeft gewone burgers veel meer macht dan ze
voorheen hadden.'

De internetspecialisten zijn het eens: Obama's campagne is een symptoom van een
nieuw tijdperk in de politiek, waarbij individuele burgers invloed hebben omdat
ze zich online zo makkelijk kunnen bundelen. 'We staan aan het begin van een
paradigma-wisseling', zegt Rasiej van Personal Democracy Forum.

Het geld is het duidelijkste voorbeeld. 'De kleine donateur verandert de
politiek', zegt hoogleraar Teachout. Traditioneel moet een kandidaat zijn oren
laten hangen naar grote geldschieters. Nu kan de kandidaat buiten de gevestigde
structuren om steun en geld vergaren, en buiten de gevestigde media om filmpjes
en ideeën verspreiden. 'Het is een grote zegen voor de democratie.'

'Vroeger kon je als kandidaat mislukken omdat rijke mensen een hekel aan je
hadden', zegt Zack Exley. Nu hebben outsiders een grotere kans, als ze mensen
aanspreken. De campagne van de libertaire Republikeinse rebel Ron Paul, groot
geworden op internet, is nog steeds gaande.

De nieuwe aanpak heeft ook gevolgen na de verkiezingen, denken de experts, omdat
Obama, als hij wint, 'de eerste president met vijf miljoen e-mail-adressen'
wordt. 'Stel dat hij de gezondheidszorg wil hervormen en het Congres ligt dwars,
dan kan hij miljoenen burgers mobiliseren', droomt Exley. 'Hij kan ruimer
denken, en eindelijk de grote dingen aanpakken.' Teachout, die Obama's campagne
nog iets te gecontroleerd vindt, hoopt juist dat het netwerk dat hij heeft
gecreëerd, zelfstandig voortleeft en Obama zonodig op de vingers tikt: 'Internet
wordt een extra controle op het presidentschap.'

Rasiej stelt dat de politiek van de 20ste eeuw nu plaatsmaakt voor die van de
21ste eeuw, en dat dat zichtbaar wordt in deze verkiezingscyclus. 'Terug naar
vroeger gaan we niet meer.'

LOAD-DATE: May 29, 2008

LANGUAGE: DUTCH; NEDERLANDS

NOTES: Virals; Internetgebruikers vertrouwen steeds vaker op nieuws dat ze
elkaar opsturen. Populaire filmpjes kunnen een kandidaat enorm helpen of
schaden. Bekendste voorbeeld is de Yes, We Can-song van Will.i.am, inmiddels 14
miljoen keer bekeken, waarin hippe artiesten een toespraak van Obama op muziek
zetten. Hillary Clinton had weer succes met een geestige Sopranos-pastiche.;
Maar nog steeds dient zich, als je bij YouTube de naam Hillary intikt, de
veelbekeken variant op een Apple-spotje uit 1984 aan waarin Clinton te zien is
als Big Brother; haar macht wordt doorbroken door de Obama-campagne. Net als de
muziekvideo is het filmpje spontaan gemaakt door aanhangers. En op dit moment
heeft een Democratische webregisseur veel succes met een filmcompilatie van
slechte McCain-momenten op Therealjohnmccain.com.; Nog interessanter voor de
kandidaten is dat hun eigen speeches worden bekeken en aangeraden aan vrienden,
zonder filtering van de traditionele media. Obama's toespraak over
rassentegenstellingen in Amerika werd zo 5 miljoen keer op YouTube bekeken.;
Netwerken; My.BarackObama.com gebruikt de techniek van populaire sociale
netwerk-websites als Facebook. Daardoor is de campagne er al vroeg in geslaagd
Obama-aanhangers met elkaar in contact te brengen. Lokale steungroepjes
organiseren zichzelf en doen vrijwilligerswerk voor de Obama-campagne zonder dat
het hoofdkwartier er veel omkijken naar heeft. Dat kan bestaan uit telefoontjes
plegen met kiezers, langs deuren gaan, maar ook een reis ondernemen naar een
andere staat om kiezers ter plekke te overtuigen.; De te bewerken kiezers vinden
ze door middel van moderne software die de Obama-campagne ter beschikking stelt.
De campagne traint vrijwilligers om deze instrumenten te kunnen gebruiken en
weer andere vrijwilligers aan te sturen. Er zijn nu 750duizend actieve
vrijwilligers en achtduizend steungroepen, waaronder 'Beards for Obama'. Een
formidabel leger dat volgens experts nog flink kan groeien. Met hen is de
Obama-campagne begonnen aan een grootscheepse kiezerregistratie, die de
kandidaat in november miljoenen nieuwe stemmen moet opleveren.; Geld; Het geld
ophalen via internet, dat in 2004 al een keer de onbekende kandidaat Howard Dean
omhoog deed schieten, is in 2008 tot volle wasdom gekomen. Obama heeft nu bijna
anderhalf miljoen kleine donateurs, die het grootste deel van zijn recordbedrag
van 250 miljoen dollar bijeen hebben gebracht. Vroeger was een kandidaat
afhankelijk van de luimen van de grote geldschieters. Nu kan hij een
alternatieve financieringsbasis opzetten. Outsiders hebben daardoor meer kans
door te dringen. Het stelt kandidaten soms ook in staat langer door te gaan,
waar vroeger het nee van de geldmannen het einde van de kandidatuur betekende.
Zo haalde Hillary Clinton onmiddellijk na haar zege in Pennsylvania 10 miljoen
dollar op van gewone donateurs die haar in de race wilden houden. Waar vroeger
een handvol rijken besliste over -en invloed had op- een kandidaat, ligt diens
lot nu in handen van miljoenen mensen.; Schandalen; Internet heeft ook nadelen:
geruchten en onwelgevallige filmpjes worden razendsnel verspreid. Zo kampt Obama
nog steeds met de eindeloos doorgestuurde e-mails waarin wordt beweerd dat hij
moslim is. De campagne vocht onder andere terug door bij zoekmachine Google een
prominente plaats te kopen voor een site die het gerucht ontkent.; Mobiele
telefoons en kleine camera's brengen kandidaten in de problemen. Obama had de
traditionele media uitgesloten van zijn bezoek aan een groep grotere
geldschieters in Californië. Maar een blogger nam toch op hoe hij zei dat de
arbeiders in Pennsylvania 'bitter' waren en 'zich vastklampen' aan religie en
geweren. Op internet werd de opmerking onmiddellijk een hit die Obama menige
stem kostte.; Memorabel is ook de ondergang van de Republikein George Allen,
gouverneur van Virginia en getipt als een sterke kandidaat voor het
presidentschap -totdat hij een Amerikaan met Indiaas bloed uitschold voor
makaak, het filmpje ervan een websensatie werd en Allen zijn zeker gewaande
herverkiezing misliep.

GRAPHIC: 30VOvoorkant_ph01, Hillary Clinton en Barack Obama (boven) worden door
hun aanhangers geregeld in beeld gebracht. Zo nu en dan duiken op internet
foto's en filmpjes op, gemaakt tijdens de campagne van de presidentskandidaten,
waar ze bij nader inzien niet zo blij mee zijn. Niet altijd met de beste
bedoelingen worden de beelden vervolgens weer door anderen verspreid., Foto's
AP, AFP
30VOvoorkant_ph02
30VOvoorkant_ph03

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              91 of 161 DOCUMENTS



                                 de Volkskrant

                                  May 29, 2008
                                   donderdag

SECTION: FORUM; Blz. 13

LENGTH: 353 woorden


Eveline Herfkens is 'verbijsterd' over alle ophef rond de haar ten onrechte
verstrekte huursubsidie, maar heeft die ophef grotendeels aan zichzelf te
wijten. Het is pijnlijk dat zij dit niet wenst in te zien.

De oud-minister voor Ontwikkelingssamenwerking ontving als medewerker van de
Verenigde Naties in New York een bijdrage in haar woonkosten van in totaal zo'n
280 duizend dollar (190 duizend euro), betaald door het Nederlandse ministerie
van Buitenlandse Zaken. De reglementen van de UNDP, het ontwikkelingsprogramma
van de VN waarvoor Herfkens werkt, staan zulke giften niet toe. BZ en Herfkens
wisten dat niet, ook al stonden de regels in de arbeidsovereenkomst van Herfkens
vermeld.

Het was verstandig geweest als Herfkens vier maanden geleden, toen de zaak
bekend werd, onmiddellijk had toegezegd het geld terug te betalen indien na
onderzoek zou blijken dat zij inderdaad geen aanspraak kon maken op de bijdrage
uit Den Haag. In plaats daarvan spuwde zij in een kranteninterview haar gal over
Nederland.

Het onderzoek naar de gang van zaken is nu voltooid en de uitkomst is klip en
klaar. Herfkens heeft te goeder trouw gehandeld, maar heeft geen recht op het
geld. De Tweede Kamer heeft uitgesproken dat zij de subsidie dient terug te
betalen, maar opnieuw verweert Herfkens zich heftig.

Natuurlijk valt het departement van minister Verhagen aan te rekenen dat het
gelden verstrekt aan mensen die daarop geen recht hebben. Maar dat ontslaat
Herfkens niet van de morele plicht tot restitutie bereid te zijn. Temeer omdat
zij als hooggeplaatste vrouw voor de gewone burger een voorbeeldfunctie vervult.
Iedere Nederlander die ten onrechte subsidie ontvangt, weet dat deze kan worden
teruggevorderd. Dat behoort geen kwestie te zijn.

Het is daarom van groot belang dat deze zaak snel wordt opgelost. Verhagen moet
alle betrokkenen bij elkaar roepen en, met inachtneming van BZ's eigen falen, de
zaak schikken - een schikking waaraan Herfkens fors dient bij te dragen. Ook
alle vergelijkbare gevallen waarmee nu geschermd wordt, dienen te worden
geopenbaard en afgehandeld, opdat dit onverkwikkelijke dossier dicht kan.

LOAD-DATE: May 28, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              92 of 161 DOCUMENTS



                                 de Volkskrant

                                  May 27, 2008

Hardwerkend

BYLINE: Wim Westhoff, Hoorn

SECTION: FORUM; Blz. 13

LENGTH: 144 woorden

SAMENVATTING:

Meneer Rutte (Forum, 23 mei), ik ben zo'n hardwerkende Nederlander, al meer dan
veertig jaar en nog steeds met veel plezier. Maar wilt u ophouden mij als een
niet nadenkende burger te typeren. De verpakking(s)industrie is een grote bron
ven verspilling. Een heffing daarop kan een prikkel zijn tot minder verspilling.
Ik ben blij dat de meeropbrengst in de schatkist komt. Dat is toch ons geld;
geld van en voor de hardwerkende Nederlander.

VOLLEDIGE TEKST:

De Tweede Kamer kan aan dat geld een zinvolle besteding geven. Bijvoorbeeld
stimulering van windenergie, zodat deze overheid weer een betrouwbare overheid
wordt. Ter herinnering: toen de vorige regeling een succes bleek te worden en
bedrijven voorinvesteringen hadden gedaan, besloot dat kabinet met goedkeuring
van de Tweede Kamerfracties van VVD en CDA, deze subsidieregeling maar in te
trekken.

LOAD-DATE: May 28, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              93 of 161 DOCUMENTS



                                 de Volkskrant

                                  May 27, 2008
                                    dinsdag

Politiek blijft gaan om schijn én belangen

SECTION: FORUM; Blz. 12

LENGTH: 962 woorden

SAMENVATTING:

Niet internet bepaalt de verkiezingen in de VS, maar de belangen die in het
geding zijn. Zoals altijd staat Jan Modaal tegenover de elite, zegt Henri
Beunders.

VOLLEDIGE TEKST:

Wie vorige week dinsdag via CNN de verkiezingsavond in Kentucky en Oregon volgde
kon, zoals elke avond, the best political team on television bezig zien, voor en
naast die inderdaad wonderbaarlijke magic wall waarop John King alle mogelijke
uitslagen en berekeningen tovert. Dat was niet nieuw.

Nieuw was de plotselinge bedeesdheid van al die in rotten van drie opgestelde
commentatoren over de werkelijkheid: Hillary Clinton had in Kentucky wederom met
bijna tweederde meerderheid gewonnen van Barack Obama die slechts 30 procent van
de stemmen kreeg. Gut, tja, hm. Eindelijk werd een belangrijke conclusie
getrokken: meer nog dan om 'race and gender' gaat het nu om de blanke elites
versus de blanke Joe Sixpack, de Amerikaanse Jan Modaal.

Deze conclusie kon iedereen die niet naar het uiterlijk der dingen keek, maar
naar de uitslagen en 'exit polls', al vanaf maart trekken toen Clinton in
West-Virginia ook al met een dergelijke meerderheid won, en daarna in
Pennsylvania en elders. In het progressievere Oregon won Obama dinsdag, met 58
procent.

Onthullender was de vraag die een CNN-commentator stelde: hoe kan het dat
Clinton in Kentucky zo ruim won terwijl We, the Media haar al maanden hadden
afgeschreven, en ook in steeds ruwere bewoordingen hadden opgeroepen ermee op te
houden?

De Nederlandse media waren en zijn nog veel meer pro-Obama en anti-Clinton dan
de Amerikaanse. Zo noemt deze krant onder meer zijn vermogen geld aan te
trekken, en beschrijft de NRC dat het geweldige succes van Obama mede te danken
is aan die geweldig slimme, nieuwerwetse manier waarop zijn staf internet inzet.
De vraag is of hier niet oorzaak en gevolg door elkaar worden gehaald.

Veel politici en journalisten denken dat ze machtig zijn. Dat ze de hoofden van
de mensen kunnen vullen als betrof het holle vaten. Ze zijn als de kapitein van
het zeilschip, die denkt dat hij het is die de boot vooruit jaagt, terwijl het
toch echt de wind is die in de zeilen blaast. Zonder wind valt alles stil.
Zonder wind gebeurt er ook op internet niks.

En als er wel wat gebeurt, kan het een warme bries zijn of een vernietigende
orkaan. Elk medium kan ten goede en ten kwade aangewend worden. Alle praat over
'slim gebruik' van dé media miskent het feit dat de kracht van de winds of
change, die Obama vanaf eind vorig jaar in de rug had, helemaal niet zo simpel
samengesteld waren als het leek: George Bush, Irak, Oprah Winfrey. Nieuwheid,
welsprekendheid, zwart enthousiasme en blank schuldgevoel, van alles en nog wat
speelt i een rol.

Als altijd gaat het ook in dit mediatijdperk om de trits: tijd, boodschap,
boodschapper. De media komen pas hierna. Speelt hét dominante medium van een
tijdperk dan geen rol? Vanzelfsprekend. Met zijn adagium The Medium is the
Message bedoelde McLuhan echter niet wat menigeen denkt, namelijk dat als je
maar met je hoofd op de tv komt, het er niet toe doet wat je zegt. Hij bedoelde
dat elk nieuw medium de hele technische en sociale, en ook mentale,
infrastructuur van de samenleving verandert, ook de verhoudingen tussen de
mensen en groepen.

Zo heeft de komst van internet het emancipatieproces dermate versterkt dat er
sprake is van absolute gelijkheid: mensen kunnen met elkaar communiceren zonder
bemiddelaars zoals 'de oude media'. De afgelopen tien jaar is er zelfs sprake
van een bewustzijnsexplosie. Veel traditionele gezagsdragers en media werden er,
tijdelijk, bijna geheel door omver geblazen. Fortuyn's succes in 2001/2002 was
deels internet-driven, door wel een tiental fansites.

Kenmerkend voor deze bewustzijnsexplosie zijn de recordaantallen kiezers die de
afgelopen jaren naar de stembus gaan. In Nederland bedroeg de opkomst bij het
EU-referendum in 2005 en de verkiezingen van 2006 circa 80 procent. In Frankrijk
was het bij dezelfde verkiezingen, in 2005 en 2007, niet anders, en bij de
recente lokale verkiezingen in Groot-Brittannië evenmin. En nu trekken ook in de
VS recordaantallen Democratische kiezers naar de stembus.

Maar hier rijst dezelfde vraag naar de macht van de media. Immers de grote
opkomst betekende in al deze landen geen grote consensus, maar grote
verdeeldheid. Waarom? Ongetwijfeld omdat internet - en die goede oude radio en
televisie - tezamen geleid hebben tot een soort hyperbewustzijn, van zichzelf en
van de eigen macht, en zo tot de overtuiging dat de eigen stem meer dan ooit
telt.

Of zou het toch, net iets meer nog, gaan om de belangen die mensen in het geding
wanen? Overal deze jonge eeuw voelen mensen in het Westen dat er onmisbare
waarden en dingen verloren dreigen te gaan of, zoals in Frankrijk en nu in de
VS, juist moeten veranderen om waarden en dingen niet verloren te laten gaan.

Bewustzijn en belangen, daar gaat het dus ook in dit internettijdperk om. We
laveren ook nu permanent tussen schijn en werkelijkheid. Mediacriticasters mogen
graag Machiavelli aanhalen die tegen De Vorst zei: 'Iedereen ziet wat je lijkt
te zijn, en slechts weinigen ervaren wie je werkelijk bent'. Ofwel, doe een
imagokunstje en belazer de kluit. Maar deze zin was slechts de intro van de clou
van zijn advies: verover en onderhoud de staat, dan zul je geprezen worden. 'Het
gewone volk is altijd onder de indruk van schijn en resultaten.'

In deze tijden van turbokapitalisme zien de mensen wat de resultaten voor hen
zelf zijn, en ze willen verandering, welke regering er nu ook zit. En wat 'de
media' ook zeggen. In de VS gelooft daarom Joe Sixpack dat ie beter af is met
Clinton dan Obama, hoeveel miljoen hits die ook op zijn site heeft, en hoezeer
hij ook al tot winnaar en nieuwe president is uitgeroepen door de andere media.

LOAD-DATE: May 26, 2008

LANGUAGE: DUTCH; NEDERLANDS

NOTES: Henri Beunders is hoogleraar geschiedenis, media en cultuur aan de
Erasmus Universiteit.

GRAPHIC: 27FObeunders_ph01, Barack Obama geeft interviews aan de lokale media in
Charleston, West-Virginia, nadat hij een potje pool gespeeld heeft., Foto AP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              94 of 161 DOCUMENTS



                                 de Volkskrant

                                  May 26, 2008
                                    maandag

Visie;
Bert Wagendorp

BYLINE: Bert Wagendorp

SECTION: BINNENLAND; Blz. 3

LENGTH: 517 woorden


Hoe moet het nou toch verder met Mark Rutte? Altijd als ik hem zie, is hij in
een opperbeste stemming en lijkt het wel alsof de VVD zojuist door de grens van
vijftig zetels is gebroken. In werkelijkheid gaat het richting tien zetels en
komt het moment dichterbij waarop de wens van voorzitter Opstelten (de VVD als
één man achter Mark Rutte) in vervulling gaat.

Tot ook de laatste man vertrekt, het licht uitdoet en Mark Rutte alleen
achterblijft.

Maar zelfs dan zal Mark Rutte monter voor de spiegel staan en verklaren dat het
allemaal goed komt.

Rutte gaat zich nu richten op belastingverlaging en de files, om de hardwerkende
Nederlander terug te winnen. Niet erg origineel. Maar Mark heeft gezien dat Rita
Verdonk, met als enig concreet programmapunt 'Sinterklaas moet blijven', zomaar
op 25 zetels is gekomen, dus hij gokt ook op de eenvoud van malle Henkie.

Foute tactiek en een even helder panieksignaal als Wouter Bos' 'Ták,
polariseren, ták'. Rutte is geen populist. Dat kon je afgelopen week wel horen,
toen hij de populist probeerde uit de hangen en tegen Balkenende zei: 'U bent
volkomen de weg kwijtgeraakt in het bord spaghetti dat u zelf hebt gekookt.'

Ik raakte meteen volkomen de weg kwijt in de zin die Mark had gebakken. Wat
bedoelde Mark nou toch? De weg kwijtraken in een bord spaghetti? Kon dat dan,
verdwalen in de pasta? Zelf gekookt? Welke boodschap wilde hij hiermee
overbrengen, ten aanzien van het kabinetsbeleid? Wat voor spaghetti was het?
Alla vongole of bolognese? Wat wilde Mark hiermee zeggen?! 'Zeg op, Mark!', riep
ik. 'Wat moet dat met dat spaghettidoolhof? Hè?'

Dat het een aanval op de premier betrof, was ik toen allang kwijt. Zijn woorden
hadden elk effect verloren, behalve dan dat ik dreigde door te draaien.

De ware populist had aardappels genomen en ook afgezien van de uiterst
gecompliceerde beeldspraak.

'Hé, halvegare pieper! Moven!'

Mark Rutte moet niet naar Rita kijken, maar naar Alexander Pechtold. Die staat
er altijd bij als het slimste jongetje van de klas, gebruikt nooit ruwe taal,
heeft het niet over belastingen en files en is Mark niettemin in de peilingen al
bijna voorbij.

Bij Buitenhof zag ik zondag Ben Verwaaijen, de vertrekkende topman van British
Telecom en mede-opsteller van het VVD-verkiezingsprogramma. Betrouwbare man die
destijds mijn hart stal met het voorstel Schiphol naar de Noordzee te
verplaatsen - een visionair idee waarover ik Mark Rutte nooit meer heb gehoord.

Verwaaijen zei dat hij van onze leiders verwachtte dat die een visie hadden, op
waar het met Nederland naartoe moest, maar dat hij die niet kon ontdekken.

We hebben toch het Innovatieplatform, probeerde Peter van Ingen nog. Maar dat
bedoelde Verwaaijen niet. En hij had het ook niet over de toekomst van
belastingen, Sinterklaas of de files. Hij bedoelde visie.

Terwijl ik naar hem luisterde, dacht ik hetzelfde als wat ik ook altijd denk
wanneer ik Herman Wijffels hoor, of Alexander Rinnooy Kan, Job Cohen of Bert
Heemskerk.

Maar net als die mannen had ook Verwaaijen geen trek in de landelijke politiek,
zei hij tegen Van Ingen, die kennelijk dezelfde gedachte had als ik.

LOAD-DATE: May 25, 2008

LANGUAGE: DUTCH; NEDERLANDS

NOTES: Zeg op Mark! Wat moet dat met dat spaghetti- doolhof? Hè?

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              95 of 161 DOCUMENTS



                                 de Volkskrant

                                  May 24, 2008

De van Calvijn luxe

BYLINE: Ad Bergsma

SECTION: HART EN ZIEL; Blz. 3

LENGTH: 1372 woorden

SAMENVATTING:

De Nederlander blijft wars van decadentie. Lippen laten opvullen, je laten
droppen met een helikopter op een bergtop om er daarna van af te skiën,
driekwart van de bevolking keurt het af. Vrijdag organiseerde de Radboud
Universiteit Nijmegen, in het kader van haar 85-jarige bestaan, het congres Luxe
en decadentie. Roomboter op je brood - dat is de ultieme luxe. Door Ad Bergsma

VOLLEDIGE TEKST:

Bij weinig woorden brengt het woordenboek zo weinig uitkomst als bij decadentie.
De officiële omschrijving van 'Verval in moreel of mentaal opzicht; overdreven
sterke zucht naar genot; geneigdheid tot zeer grote verfijning', licht alleen
een tipje van de sluier op.

Het eerste belangrijke onderscheid is dat tussen decadentie als maatschappelijk
verval en als psychologisch verschijnsel. Als maatschappelijk verschijnsel is
decadentie het gemakkelijkst te hanteren. Een cultuur beleeft een hoogtepunt van
macht en invloed, maar verliest zijn greep op de omstandigheden en raakt in
verval. De laatste fase van het Romeinse Rijk is het aansprekendste voorbeeld
van dit verschijnsel.

Als we decadentie als een psychologisch verschijnsel opvatten, is het
gemakkelijker een aantal beelden op te roepen dan om een definitie te geven. De
Amerikaanse auteur Richard Gilman noemde in een monografie over decadentie
keizerlijke slaapkamers met spiegels aan het plafond en zwart-satijnen lakens;
Turkse pasja's in hun speelzalen; een voyeur met een dure verrekijker gericht op
de vensters van de slaapzaal van een meisjeskostschool. Moderne aanvullingen
zijn de schoenenverzameling van Imelda Marcos, de echtgenote van de voormalige
president van de Filippijnen, of de op expliciete seksvideo's gestoelde
beroemdheid van Paris Hilton, achterkleindochter van de oprichter van de keten
van Hilton hotels.

In Nederland blijft het motto echter 'Doe maar gewoon dan doe je gek genoeg'.
Dit blijkt uit onderzoek van het Instituut van Toegepaste Sociale wetenschappen
(ITS) in Nijmegen, onder ruim 800 Nederlanders. De studie, gehouden naar
aanleiding van het 85-jarig bestaan van de Radboud Universiteit Nijmegen, werd
vrijdag gepresenteerd op het congres Luxe en decadentie.

Wat ervaren Nederlanders als 'meest luxe'? Roomboter op brood, zo blijkt uit een
selectie, maar ook 'kopen van goed vismateriaal'. De magnetron wordt gezien als
het meest luxe apparaat in huis. Wie zich te buiten gaat aan zaken als
helikopterskiën, het dragen van bont of het opvullen van de lippen, moet rekenen
op afkeurende reacties van ongeveer driekwart van de bevolking. Daniël
Wigboldus, hoogleraar sociale psychologie aan de Radboud Universiteit: 'We
blijven een volk van dominees, maar ook van kooplieden, want als we zelf 20.000
euro netto per maand kunnen verdienen, doen we dat heel graag.'

In het onderzoek is niet alleen gekeken naar wat we af- en goedkeuren voor
anderen, maar ook hoe we daar zelf in staan. Wie zowel voor zichzelf als voor
anderen soberheid wenst, is calvinistisch. Wie zowel zichzelf als anderen alle
luxe gunt, kan worden gekenschetst als bourgondiër.

Als naar onderwerpen wordt gekeken, verschilt het aantal bourgondiërs. Als het
gaat om luxe reizen (met Kerst drie weken naar Thailand, om het jaar een cruise
naar twee continenten of elke winter zes weken naar de Canarische eilanden), is
40 procent van de Nederlanders bourgondiër, terwijl dat bij schoonheidsoperaties
en overdadige luxe - zoals eten in toprestaurants, dure champagne en bont dragen
- geldt voor ongeveer 13 procent. Meer dan de helft van de Nederlanders is op de
laatstgenoemde terreinen calvinistisch en dus voor zichzelf en anderen sober. De
helft van de Nederlanders zou het prima vinden als er in ons land een
salarisplafond van 250.000 euro netto per jaar zou worden ingesteld.

Een deel van de bevolking is weinig consistent, en heeft bijvoorbeeld geen
enkele moeite met uit eten gaan in toprestaurants, of een weekeinde shoppen in
Milaan met het vliegtuig, maar vindt schaamlipcorrecties of door een operatie
mannen grote spierbundels geven, veel te ver gaan. Deze ondervraagden zijn soms
tolerant en soms hypocriet. Tolerant wil zeggen dat zij voor zichzelf sober
zijn, maar anderen de luxe wel gunnen. Dit geldt bijvoorbeeld voor het
overvloedig consumeren en voor schoonheidsoperaties.

Gaat het het echter over topsalarissen en luxe reizen, dan komt hypocrisie vaker
voor. We keuren de topsalarissen - of vier vliegreizen per jaar - af. Maar we
aarzelen niet om zelf een bonus of snoepreisje te accepteren.

Dat de calvinisten de grootste groep in Nederland vormen, blijkt ook uit de
antwoorden op de vraag over het persoonlijke summum aan luxe. Dan worden
genoemd: een fles whisky van 150 euro, een 13-gangendiner of een huwelijksreis
naar de Malediven; maar anderen noemen een weekje zonder de kinderen of dingen
doen als 'een dagje uit met de bus, terwijl ik het eigenlijk niet kan betalen'.
Slechts 5 procent van de ondervraagden denkt dat de eigen meest luxueuze
uitspatting door de meeste anderen als decadent wordt beschouwd.

Het woord decadentie wordt meestal gebruikt om een moreel oordeel over anderen
te vellen. Het gaat daarbij echter niet om dingen die in zichzelf slecht zijn.
Paul Cliteur, filosoof en publicist, geeft als voorbeeld dat niemand zal
oproepen terug te keren naar het 'zuivere nazisme', omdat het nazisme
tegenwoordig 'decadent' is geworden. In zijn boek Tegen de decadentie schrijft
hij: 'Zo men al van nazisme als een vorm van decadentie wil spreken, dan is het
nazisme een decadente verschijningsvorm van de westerse cultuur als zodanig -
het is de westerse cultuur in zijn meest vervallen vorm.'

We worden met andere woorden decadent als we een in wezen goedaardig principe te
ver of op een verkeerde manier doorvoeren. Toch blijft het vellen van een
oordeel over de vraag of al dan niet sprake is van decadentie moeilijk. Daniël
Wigboldus geeft de vleesindustrie als voorbeeld. 'Wij vinden het met zijn allen
heel gewoon om in de supermarkt een stukje vlees te kopen, maar misschien vinden
ze dat over honderd jaar wel uiterst decadent. Wij nemen dat alleen niet zo
waar, omdat we het gewend zijn. Andersom is het ook mogelijk dat juist de Partij
voor de Dieren of de enorme rekeningen die we aan de dierenarts betalen straks
als decadent veroordeeld zullen worden.' Ook het feit dat we de wc doospoelen
met schoon drinkwater, kan toekomstige generaties choqueren.

Recent onderzoek naar geluk biedt enig houvast. Als het om het welbevinden gaat,
is men het in westerse landen in grote lijnen eens over het belang van liefde,
seks, vriendschap, vrije tijd, rijkdom, werk en gezondheid. Bij ten minste vijf
van deze levensdomeinen geldt dat het geluk van de een niet ten koste gaat van
de vreugde van de ander. Voor relaties en vriendschap geldt zelfs het
tegenovergestelde. Grotere onderlinge verbondenheid doet alle betrokkenen
plezier. En bij geweldige seks heb je meestal een medeplichtige die ook
profiteert. Zoeken naar geluk op deze terreinen levert geen eenzaam genot, maar
maakt de wereld voor ons allemaal een beetje mooier. Het gevaar van decadentie
is hier niet groot.

Voor werk zou je echter kunnen volhouden dat de promotie van de een de
uitverkiezing van de ander belemmert. Ook rijkdom is een schaars goed. Bovendien
werkt een te sterke gerichtheid op materiële welvaart vaak averechts. De
overvloed kietelt de zintuigen maar kortdurend. Met salarisverhoging, een groter
huis of een mooie auto werkt het nu eenmaal zo dat we er razendsnel aan gewend
raken. Wat vandaag een reden is voor blijdschap, is volgende week alweer gewoon.
Bovendien kunnen we ons altijd vergelijken met mensen die nog meer hebben, zodat
het gevoel 'tekort te komen' onverslaanbaar is.

De Amerikaanse psycholoog Sonja Lyubomirsky spreekt over 'hedonistische
adaptatie'. Deze gewenning leidt ertoe dat we blijven zoeken naar steeds meer en
naar een grotere verfijning, om ons maar gelukkig te kunnen voelen. Als de
gerichtheid op hebbedingetjes en genot te eenzijdig wordt, dan brengt het niet
de vreugde die we ervan hopen, maar juist teleurstelling. We wentelen ons dan in
het meest luxueuze genot, maar oogsten op den duur verveling. Wie het genot
zoekt in een mate dat het verveelt, heeft het goede overdreven en is afgegleden
naar decadentie.

LOAD-DATE: May 23, 2008

LANGUAGE: DUTCH; NEDERLANDS

NOTES: 'Decadentie is voor mij synoniem aan een gebrek aan zelfdiscipline.' Dit
stelt hoogleraar Freek Verheugt, hoofd van de afdeling cardiologie van het
Universitair Medisch Centrum St.-Radboud in Nijmegen.; Hij constateert dat we
ons in het rijke Westen vrijwel alles permitteren, maar dat we daardoor te zwaar
worden en last krijgen van welvaartsziekten als hart- en vaatproblemen en
suikerziekte. De medische stand moet uiteraard zo goed mogelijk uitkomst bieden,
maar volgens Verheugt wordt het systeem decadent als artsen gezonde mensen
behandelen die zelf kunnen zorgen voor hun eigen gezondheid. 'Als ze te zwaar
zijn, zouden ze meer moeten bewegen en minder eten. En niet een chirurg moeten
vragen vet af te zuigen of de dokter verzoeken om een afslankpil. 'Er is geen
discussie over mogelijk dat we hartpatiënten cholesterolverlagers voorschrijven.
Die kunnen levens redden. Als we het echter hebben over gezonde personen zonder
andere risicofactoren, dan is het risico van licht verhoogd cholesterol voor hen
gering.'; Toch krijgen deze mensen geregeld cholesterolverlagers voorgeschreven.
Verheugt: 'Door toch pillen voor te schrijven, geef je het verkeerde signaal.
Mensen kunnen slecht blijven eten en blijven te weinig bewegen, doordat artsen
hen het idee geven dat zij hen zullen beschermen tegen de negatieve gevolgen. In
Amerika worden de cholesterolverlagers al beschreven als de post-burger-pil (een
na-de-hamburgerpil). De gemeenschap zou daaraan niet haar geld moeten
uitgeven.'; Iets soortgelijks gaat volgens Verheugt op voor pillen tegen
afvallen of om rokers te helpen stoppen. 'Ook dit zijn geen goede vervangers
voor een gebrek aan zelfdiscipline van patiënten. Stoppen met roken is moeilijk,
maar de meeste mensen lukt het op den duur.'; Geneesmiddelen kunnen bovendien
serieuze bijwerkingen hebben. Verheugt: 'De antirookpillen kunnen bijvoorbeeld
leiden tot beverigheid, slapeloosheid en een droge mond. De afslankpillen kunnen
depressieve klachten veroorzaken. Dat zijn geen zaken waaraan je je patiënten
als dokter lichtvaardig zou moeten blootstellen.'; De vraag wie nu decadent is,
de arts die het middel voorschrijft of de patiënt die het neemt, kan Verheugt
niet beantwoorden. 'Het zit in de wisselwerking . De patiënt vraagt en de arts
biedt aan.' Het is luxe dat we over dit soort middelen beschikken, aldus
Verheugt, maar het is decadent ze te gebruiken als dat onnodig en soms zelfs
schadelijk is.; Gandhi constateerde dat de aarde voldoende biedt voor ieders
behoefte, maar niet voor ieders hebzucht. Hij was daarmee niet de eerste die het
ideaal van eerlijk delen op de agenda plaatste, want al in de Bijbel wordt
verhaald hoe de discipelen van Jezus bij elkaar komen na zijn kruisiging en de
spullen naar ieders behoefte verdelen.; Tijn Kortmann, hoogleraar staatsrecht
aan de Radboud Universiteit Nijmegen, zou wensen dat we er in de maatschappij
beter in zouden slagen dit bijbelse ideaal waar te maken. 'Helaas is de mens tot
het kwade geneigd. In communistische landen, waar eerlijk delen hoog in het
vaandel werd gedragen, werd dit systeem decadent doordat de partijleiders
zichzelf in de watten legden in hun datsja's aan de Zwarte Zee. Toen ik een
tijdje geleden in Azerbeidzjan was, zag ik daar de regeringsfunctionarissen in
grote auto's over de boulevards scheuren, terwijl het gewone volk het vege lijf
moest redden door tijdig opzij te springen.'; Kortmann heeft geen bezwaren tegen
belonen naar prestaties, maar meent dat de huidige topbeloningen decadent zijn.
Vorige week meldde de Volkskrant dat de directeuren uit de top-100-bedrijven in
2007 gemiddeld 44 keer meer verdienden dan modaal, waar dat in 1985 nog 'maar'
16 keer meer was.; Kortmann: 'Hoge salarissen moeten ergens aan gerelateerd
zijn. Een directeur van een geprivatiseerde onderneming verdient nu misschien
wel vijf of tien keer zo veel als tien jaar geleden, maar zijn functie is in die
tijd niet veranderd en hij loopt persoonlijk ook geen extra risico. In zo'n
situatie is sprake van onverantwoord graaien.'; Ook in zijn eigen beroepsgroep
ziet Kortmann scheefgroei. 'Als hoogleraar verdien ik heel goed, en wij konden
daar als gezin met één kostwinner en vijf kinderen prima van leven. Ik heb
echter collega's in de advocatuur in de Randstad die vijf tot tien keer zo veel
verdienen. Dat is buitensporig en echt te veel. Het leidt ook tot scheefgroei.
De ene uitstekende jurist zit in de rechterlijke macht en verdient met 100.000
euro per jaar prima, maar collega-advocaten die niet harder werken en op geen
enkele manier beter zijn, strijken tien keer zo veel op.'; Het eerste gevaar dat
ons volgens Kortmann bedreigt, is dat we de geldelijke beloning gaan beschouwen
als een maatstaf voor prestaties: 'De schilder die miljoenen krijgt voor zijn
werk wordt decadent als hij zijn collega's die veel minder verdienen gaat afdoen
als minderwaardig.'; De topbestuurders die tegenwoordig met een beroep op het
buitenland de eigen salarissen verhogen en vervolgens hun werknemers oproepen
tot loonmatiging vanwege de concurrentie met de lagelonenlanden, lijken op
ouders die willen bezuinigen op het zakgeld van hun kinderen, terwijl ze zelf
een cruise naar de Caraïben willen maken. Kortmann: 'Probeer dat maar eens, je
zult zien dat kinderen daar niet in trappen.' Vandaar dat in wetenschappelijk
onderzoek is aangetoond dat hogere bonussen voor het topmanagement gepaard gaan
met meer kans op fraude in het bedrijf.; Ook de argumenten om de topsalarissen
te verdedigen kloppen volgens Kortmann niet. 'De bestuurders verwijzen naar de
markt, maar die bestaat helemaal niet. De markt, die maken we zelf. De markt,
dat zijn mensen die ruilen, en topsalarissen zijn intrinsiek moreel
onverdedigbaar. Geld stinkt niet, maar we zouden meer moeten beseffen dat we
snel genoeg hebben.'

GRAPHIC: 24HZthema_ph01, In het Utrechtse Vreeland trappen bezoekers aan een
polo-wedstrijd tijdens de pauze de pollen terug in de grasmat., Foto Jiri Büller

HZ luxe 240508

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              96 of 161 DOCUMENTS



                                 de Volkskrant

                                  May 24, 2008
                                    zaterdag

Bedrijfsleven kaapt kaarten voor EK voetbal

BYLINE: Merijn Rengers, John Schoorl

SECTION: VOORPAGINA; Blz. 1

LENGTH: 388 woorden

DATELINE: AMSTERDAM

SAMENVATTING:

Zakelijke bezoekers storten zich massaal op het komende EK voetbal. De reguliere
fans vinden dat er veel te weinig kaartjes overblijven.

VOLLEDIGE TEKST:

AMSTERDAM Voor de openingswedstrijd van het Nederlands elftal tijdens het EK
voetbal in Zwitserland circuleren vier keer zoveel entreebewijzen onder
zakelijke bezoekers als bij gewone Oranjefans.

Goed geïnformeerde bronnen in de evenementbranche schatten het aantal
beschikbare kaarten voor Nederlandse zakenrelaties op 12.000. Reguliere
oranjefans kunnen via de KNVB aanspraak maken op in totaal 3.000
toegangsbewijzen.

Een deel van de zakenmensen krijgt kaarten langs officiële weg, via sponsors van
het Nederlands elftal of de UEFA. Het merendeel betrekt kaarten van handelaren,
die de entreebewijzen op de zwarte markt regelen. Toegangsbewijzen gaan daar
vijf tot tien keer over de kop.

Veel kaarten die door de organiserende UEFA bij voorinschrijving zijn verkocht,
duiken op in de zwarte handel. Datzelfde geldt voor de kaarten die buitenlandse
sportbonden hebben gekregen voor de wedstrijden van het Nederlands elftal.

Volgens de Supportersclub Oranje zijn er veel te weinig plaatsen voor de gewone
man. Voorzitter Lloyd van den Berg zegt dat het tijd wordt om 'in opstand te
komen tegen deze gang van zaken'.

'Dit EK wordt uniek wat betreft belangstelling vanuit het bedrijfsleven', zegt
Ed Splinter van evenementenorganisator 10dens. 'Bedrijven bulken van het geld.
Iedereen wil mee', zegt Ton Albers van Tickets & Events.

Sportmarketingdeskundige Frank van den Wall Bake is kritisch: 'Voetbal is groot
geworden dankzij de fans. Als er te veel professionals in het stadion zitten,
vervreemdt de sport van de basis.'

Nederland speelt op 9 juni zijn eerste EK-wedstrijd tegen Italië. De capaciteit
van het Wankdorf Stadion in Bern (30.000 stoelen) is lager dan bij de voorgaande
EK's en WK's, waardoor de concurrentie op entreebewijzen extra hevig is.

Kaartjes op de zakelijke markt worden in de regel verkocht in combinatie met een
vliegreis, lokaal vervoer en een 'hospitality-concept' dat bestaat uit een hap
eten en drank. Een recordaantal van circa honderd bureaus biedt deze pakketten
aan.

Een eendaags arrangement voor Nederland-Italië of Nederland-Frankrijk (13 juni)
kost bij hen tussen de 1.800 en 2.000 euro; Nederland-Roemenië (17juni) ongeveer
1.500 euro.

LOAD-DATE: May 23, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              97 of 161 DOCUMENTS



                                 de Volkskrant

                                  May 24, 2008
                                    zaterdag

VVD wil centrum van verzet zijn tegen kabinet

BYLINE: Marc Peeperkorn

SECTION: BINNENLAND; Blz. 2

LENGTH: 300 woorden

DATELINE: NOORDWIJKERHOUT

SAMENVATTING:

VVD-leider Rutte voorziet dat weg omhoog niet makkelijk is.

De partij zal zich 'glashelder profileren', zegt Opstelten.

Lidmaatschap voor 15 euro.

VOLLEDIGE TEKST:

NOORDWIJKERHOUT De malaise in de VVD is voorlopig nog niet over. Partijleider
Rutte verwacht dat de slechte peilingen slechts langzaam zullen veranderen. 'De
weg omhoog zal niet makkelijk zijn', hield hij vrijdagavond de
VVD-ledenvergadering voor.

Rutte heeft niettemin 'de rotsvaste overtuiging' dat zijn partij straks weer
regeert. 'Wij staan te popelen om dit kabinet af te lossen.' De nieuwe
partijvoorzitter Opstelten beloofde dat de VVD zich weer 'glashelder zal
profileren'.

Rutte benadrukte dat de eenheid in de partij hersteld is. De crisis waarin de
VVD zichzelf vorig jaar dompelde door haar nummer twee - Verdonk - eruit te
zetten, is voorbij. In 2007 verloor de partij vierduizend (van de 40 duizend)
leden. De afgelopen maanden zijn er weer vijfhonderd bijgekomen. Het
partijbestuur wil nieuwkomers een introductielidmaatschap van 15 euro aanbieden.

In het najaar komt de VVD met nieuwe plannen over het milieu, de zorg en het
onderwijs. Dan moet ook het nieuwe VVD-beginselprogram af zijn dat Rutte
schrijft.

Rutte haalde hard uit naar het vierde kabinet-Balkenende dat volgens hem 'de
hardwerkende Nederlander aan alle kanten pakt'. De VVD wil 'het centrum van
verzet worden' tegen deze ploeg. 'Ik heb dit het tweede kabinet-Den Uyl genoemd.
Een vergissing. Bij Den Uyl ging het nog om verheffing, bij Balkenende IV alleen
maar om belastingheffing.'

Opstelten zei in zijn eerste toespraak als voorzitter dat de VVD de enige partij
is die de problemen echt oplost. Hij vroeg zich af of Trots op Nederland van
Verdonk, een electorale concurrent van de VVD, ooit in staat zal zijn
regeringsverantwoordelijkheid te dragen.

LOAD-DATE: May 23, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              98 of 161 DOCUMENTS



                                 de Volkskrant

                                  May 24, 2008

Topman is een huilebalk

BYLINE: Arjen Scholte, Assen; Artur Brouwer, Amsterdam; Eric van Ammers, Ochten;
Mark Daniels, Utrecht; A. Reith, Utrecht; Jan Atze Nicolai, Leeuwarden

SECTION: HET BETOOG; Blz. 07

LENGTH: 547 woorden


Ik ken er wel een paar. Bazen die zeer tevreden zijn over het resultaat van het
werk, maar die blij mogen zijn dat er goede mensen rondlopen die de klus klaren.
Veel van die bazen vinden het volkomen terecht dat zij daarvoor een passende
waardering voor krijgen (Voorpagina, 16 mei). Maar zulke huilebalken als Van der
Veer en consorten kende ik nog niet. Je kunt je eigenlijk toch niet voorstellen
dat deze bedrijven zo goed draaien. Ik zou zeggen: laat de hoofdkantoren
vertrekken en vergeet de verhuisberichten en het doorsturen van post als
salarisstrookjes. We kunnen best zonder ze.

Emoties

'Boze topman verplaatst hoofdkantoor'. Ik ben het volledig eens met de
topbestuurders. Waarom zouden zij geen miljoenen per jaar mogen verdienen? De
beloning wordt uitgekeerd met het geld van aandeelhouders. Blijkbaar hebben
aandeelhouders een goede reden om bijvoorbeeld Jeroen van der Veer 9,4 miljoen
per jaar te geven van hun eigen geld. Deze reden is duidelijk. De topbestuurder
heeft veel geld verdiend voor zijn multinational. En dankzij zijn goede werk is
de aandeelhouderswaarde gestegen.

Ik begrijp de emotie van de 'gewone werknemer'. Zelfs verdien ik 2.000 euro per
maand in de kinderopvang. Een bedrag waar een Shelltopman een dag voor moet
werken. Aan de andere kant betaalt een Shelltopman duizend keer zoveel belasting
dan ik. Helaas zijn er een stuk minder topbestuurders dan kiezers met een laag
inkomen. Dus zal de politiek wel doorgaan met het wegjagen van hoofdkantoren van
bedrijven en de beste belastingbetalers van Nederland.

Eigenbelang

Het dreigement van topbestuurders om het hoofdkantoor van hun bedrijf naar het
buitenland te verplaatsen als de kritiek op de hoogte van hun salarissen
volhardt, geeft vooral aan dat voor deze mensen het belang van hun bedrijf
volstrekt ondergeschikt is aan hun eigenbelang.

Trots

Een topman is toch in dienst bij een bedrijf en heeft daarbij toch de plicht om
die dingen te doen, welke goed zijn voor het bedrijf en niet voor hem zelf.
Gekrenkte trots lijkt me nu niet echt een valide reden om een hoofdkantoor te
verplaatsen. Daarbij getuigt de reactie van de heren topmannen niet van
realiteitszin. Ik denk dat de overgrote meerderheid van de bevolking geen
probleem heeft met de hoge salarissen van deze heren, maar wel met de overdreven
loonsverhogingen en bonussen die ze zichzelf toebedelen. Waar de gewone man weer
eens onderworpen wordt aan een volgende ronde loonsmatiging, blijkt ieder jaar
dat de salarissen van de topbestuurders met tientallen procenten gestegen zijn.
Dat is niet uit te leggen en bijzonder frustrerend.

Kleuter

Moeder staat met kleuter bij de kassa om af te rekenen. Haar kleuter ziet iets
lekkers en wil dat hebben. Moeder zegt dat het thuis al zoveel heeft. Kleuter
gaat drammend huilen om zijn zin door te drijven. Als kritisch lezer herkent u
hier de treffende overeenkomst met het graaigedrag van de topbestuurders. Echt
volwassen zijn ze in die tussentijd kennelijk niet geworden.

Vonnis

Zaterdagochtend dacht ik even dat ik een verslag ging lezen van een
oorlogstribunaal op de voorpagina van de Volkskrant. Het ontbrak er nog net aan
dat de geraffineerd gekozen portretten van de boeventronies (geen vrouwen?) niet
vergezeld werden met de tekst 'vonnis 25 jaar' in plaats van '25 jaar
topsalaris'.

LOAD-DATE: May 24, 2008

LANGUAGE: DUTCH; NEDERLANDS

GRAPHIC: 24Uopen_ph01, Bestuursvoorzitter Boersma (links) van Essent tijdens een
aandeelhoudersvergadering., Foto Marcel van den Bergh

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              99 of 161 DOCUMENTS



                                 de Volkskrant

                                  May 23, 2008

In een volière vreemde;
Genre Onderwerp

BYLINE: Piet de Rooy

SECTION: CICERO; Blz. 21

LENGTH: 2052 woorden

SAMENVATTING:

Was Andrea Antonius Maria van Agt een wegbereider van het populisme in de
politiek - de Johannes de Doper van Pim Fortuyn? De schrijvers van zijn
zorgvuldige biografie laten het in het midden. Door Piet de Rooy

VOLLEDIGE TEKST:

De macht van een minister-president is in Nederland vrij beperkt. Hij kan wel
wat regelen maar bijvoorbeeld geen ministers ontslaan, zoals in Engeland.
Eigenlijk is er maar één moment waarop hij zijn volle gewicht kan ontplooien,
dat is tijdens de formatie van het kabinet - ook dan is dat overigens nogal
ingewikkeld. Vandaar dat in de geschiedschrijving over de Nederlandse politiek
altijd bovenmatig veel aandacht wordt geschonken aan het 'formatiespel' - een
soort combinatie van de klassieke bordspelen Risk en Monopoly. Na de formatie
zit een Nederlandse minister-president echter gevangen in een coalitie,
doorgaans vooral een verstandshuwelijk dat nog niet uit elkaar gaat vanwege de
kinderen. Deze situatie leidt ertoe dat het beleid in Nederland een grote
continuïteit vertoont, wat sommigen als 'stroperig' verwerpen, anderen als
'stabiliteit' waarderen. Deze aard van de Nederlandse politiek wordt
weerspiegeld in de historiografie: er is niet alleen de neiging erg veel
aandacht te geven aan de formatieperikelen, maar het daarop volgende
kabinetsbeleid wordt eigenlijk vooral beschreven als een al dan niet langdurige
aanloop naar een breuk in de coalitie en daarmee de opmaat voor een volgende
formatie. Dit is ook de grondtoon in de Van Agt-biografie Tour de force,
geschreven door drie auteurs die verbonden zijn aan het Centrum voor
Parlementaire Geschiedenis van de Radboud Universiteit Nijmegen. Daarin ligt
zowel de kracht als de zwakte van dit boek.

~

De grote kracht schuilt in de zeer zorgvuldige reconstructie van de politieke
loopbaan van Andreas Antonius Maria van Agt, geboren op 2 februari 1931 (Maria
Lichtmis) in Geldrop. We volgen hem in een snelle carrière als jurist, als
minister van justitie in het kabinet-Biesheuvel (1971-1973) en in het roemruchte
kabinet-Den Uyl (1973-1977). Het scharnierpunt is dan de tragikomische formatie
in 1977, die niet zozeer leidt tot voortzetting van een kabinet-Den Uyl, als wel
tot drie achtereenvolgende kabinetten onder Van Agt (1977-1982). Voor de ouderen
onder ons is het allemaal een feest van herkenning: die wonderbaarlijke
opeenstapeling van versprekingen, incidenten, bon mots en Houdini-achtige
ontsnappingen uit onmogelijke situaties.

De bekende ankerplaatsen van het geheugen worden aangedaan: de Drie van Breda,
broeder Matheus, Bloemenhove, de afwezigheid wegens acute wielrenbehoeften, de
VAD, de Lockheedaffaire, de affaire Aantjes en zovoort en zoverder. Van Agt
stond borg voor opwinding. Aanvankelijk vond hij dat wel eens onbegrijpelijk of
lastig, maar gaandeweg leek het slechts zijn ijdelheid te strelen en legde hij
er graag nog een schepje bovenop - zelfs in die mate dat hij soms niet meer leek
te weten of hij Van Agt was of hem slechts speelde. Na het verlaten van de
landelijke politiek is hij een aantal jaren Commissaris van de Koningin in
Brabant en ten slotte vertegenwoordiger van de Europese Gemeenschap in Japan en
de Verenigde Staten.

De waardering voor Van Agt liep scherp uiteen. De journalist Hofland blies al
eens stoom af: 'De heer Van Agt is een permanent onheil in de Nederlandse
politiek, een kwaal waarvan iedereen de last zal ondervinden die ermee te maken
krijgt. (--) Het is de essentie van zijn persoonlijkheid dat hij conflicten en
verwarring brengt.' Daartegenover stond dat de aanhang van het CDA met hem
wegliep. En de columniste Renate Rubinstein oordeelde bij zijn afscheid nogal
waarderend: 'Hij was een exotische vogel in onze politieke volière, maar geen
querulant, niet een man met een stokpaard. Hij had aan de ene kant iets van een
kloosterling die boven het gewoel der tijden staat, en aan de andere kant een
gezond verstand, een soort van aardigheid in het leven en laten leven, dat hem
populair maakte bij de gewone man. Niet echter bij de pers die iets bekrompens
heeft en hem dus mal vond en niet bij links die hem sinister of onbetrouwbaar
vond.'

De auteurs van deze biografie spreken zich niet onomwonden uit, maar laten
duidelijk merken zich meer in de observatie van Rubinstein dan in het oordeel
van Hofland te kunnen vinden. Zo wijzen ze op het feit dat hij een redelijk
voortvarend minister van Justitie was, zeer efficiënt de ministerraad voorzat,
gezegend was met een aanzienlijk analytisch vermogen, allerminst lui was en over
uitstekende contacten in het buitenland beschikte - van Margaret Thatcher tot en
met Helmut Schmidt.

~

Zo goed als de wiekslagen van deze exotische vogel gevolgd zijn, zo weinig horen
we echter over de volière. En daarmee wordt ons een dieper begrip onthouden over
een uiterst opvallende periode in de recente Nederlandse geschiedenis. Om te
beginnen is het opmerkelijk dat de grootste crisis in de jaren zestig in
Nederland - de pijlsnelle ineenstorting van de katholieke zuil - zo weinig
aandacht krijgt. Eigenlijk geen. Van Agt, zo wordt ons in de eerste pagina's
voorgehouden, groeide op in de traditie van het rijke roomse leven: 'Hij is
doordesemd van het katholieke geloof, van binnen en van buiten; hij getuigt
daarvan regelmatig en ontleent daaraan kennis en kracht.'

Maar wat betekent dit, juist in die periode, waarin de afbraak van alles wat
ooit heilig was in volle omvang toesloeg: in de Volkskrant, in de katholieke
vakbeweging, in de kerk, in het persoonlijk leven van talloze katholieken? Waren
dit niet de jaren waarin Godfried Bomans schreef dat hij leed onder het
ontbreken van de 'brandgangen naar het verleden, naar het innige en vertrouwde'?
Het ontbreken van aandacht voor deze crisis in het katholicisme wekt de indruk
dat de vlucht van de exotische vogel zich nogal in het luchtledige afspeelde.

Nog zo'n kwestie waar we toch graag meer van hadden willen horen: de omvorming
van drie confessionele partijen tot een CDA (in de jaren 1973-1980). Doorgaans
wordt ons voorgehouden dat de electorale resultaten van de Katholieke
Volkspartij zo rampzalig werden dat wel tot een fusie moest worden overgegaan
met twee protestants-christelijke partijen. Dat is natuurlijk ook niet onjuist:
de KVP ging van vijftig zetels in 1963 naar 27 zetels in 1972. Maar daarmee vond
dus wel een imposante transformatie plaats van wat sinds 1918 de
allerbelangrijkste politieke partij in het land was, hecht verbonden met tal van
instituties, organisaties en verenigingen, dankzij de verzuiling en met dank aan
de belastingbetaler.

Was Van Agt iemand die dit proces goedmoedig aan zich voorbij liet gaan en als
een kind in de zonde met het resultaat, het CDA, aan de haal ging? Had hij enig
idee wat hier eigenlijk gebeurde, of ging het niet verder dan wat goedmoedige
grapjes over die stijve protestanten, die een grapje noch een glaasje bier op
zijn tijd wisten te waarderen en met jezuïetenstreken gemakkelijk te misleiden
vielen?

~

Een derde kwestie die enigszins in de lucht blijft hangen is de omvorming van de
Nederlandse economie en de sociaal-economische verhoudingen die daarmee
verbonden waren. De bezuinigingen waar Van Agt naar streefde - met Bestek '81 -
en de manier waarop later de werkgelegenheidsplannen van Den Uyl vakkundig en
vasthoudend om zeep werden geholpen: waren dat betrekkelijk willekeurige
politieke standpunten, vooral voortgekomen uit een diepe behoefte om de
'progressieven' dwars te zitten en een gekwetst ego wat op te beuren? Of waren
dat onvermijdelijke koerswijzigingen in een vastgelopen verzorgingsstaat, die
bovendien te lijden had onder een ernstige erosie van de economische structuur?
Of nog anders geformuleerd: was het 'progressieve' klimaat dat in de jaren
zestig opkwam en zich in de jaren zeventig breed maakte, met die kenmerkende
onderschatting van de betekenis van het bedrijfsleven, niet bezig een ramp voor
de samenleving te worden? En als dat zo is, is het dan aan de taaie tegenstand
van Van Agt te danken dat het allemaal niet nog veel moeilijker is geworden dan
het al was?

In dit verband is het interessant om nog eens na te gaan hoe het zat met het
razendsnel oplopende begrotingstekort in deze periode. Vooral sociaaldemocraten
wilden nog wel eens naar voren brengen dat niet het kabinet-Den Uyl, maar het
daarop volgende kabinet-Van Agt-Wiegel (1977-1981) daarvoor verantwoordelijk
was. Die stelling is in zoverre onjuist dat onder Den Uyl ongeveer alle
beslissingen genomen zijn die geschikt waren om de begroting op termijn te laten
ontsporen, toen werd de wind gezaaid die als storm geoogst mocht worden door Van
Agt.

Daar staat tegenover dat over het te voeren sociaal-economisch beleid zo'n
verschrikkelijke tweedracht in het CDA heerste, dat om het uiteenvallen van de
partij te voorkomen genoegen werd genomen met een uiterst slap
bezuinigingsbeleid. José Toirkens heeft dat al eens uitstekend gedemonstreerd.
Nederland dacht een tijdlang, zo is weleens opgemerkt, te kunnen leven 'op
aardgas en lucht'. Dieptepunt in dat beleid was het laten gaan van Frans
Andriesen als minister van Financiën in februari 1980. De financieel specialist
van het CDA - afkomstig uit de KVP - Harry Notenboom heeft in zijn studie over
de ontwikkeling van de staatsfinanciën enige jaren geleden schuldbewust de
conclusie getrokken dat het CDA in deze jaren het partijbelang boven het
landsbelang stelde: 'Zo gezien is er voor de totstandkoming van het CDA
letterlijk een hoge prijs betaald, die pas door de kabinetten-Lubbers is
afgelost.' Met veel meer pijn dan mogelijk zou zijn geweest, zo valt daar aan
toe te voegen. Dat in diezelfde jaren een uiterst belangrijke stap werd genomen
in het Europese integratieproces, het besluit tot invoering van een Europees
Monetair Stelsel in 1978, wordt ook al niet erg duidelijk in deze studie - die
daarmee de traditie in de Nederlandse politiek volgt om belangrijke
ontwikkelingen slechts te bespreken nadat ze tot handzame burenruzies zijn
gereduceerd.

Eenzelfde observatie is aan de orde als het gaat over de internationale
politiek, dan wel het terrein dat zo versluierend 'het vredes- en
veiligheidsbeleid' wordt genoemd. Dit was de periode waarin besloten moest
worden over de productie van de neutronenbom en de plaatsing van
kruisvluchtwapens in NAVO-verband, als reactie op een nogal groeiend aantal
SS-20 raketten in de Sovjet-Unie. Het debat daarover in Nederland werd voor een
deel gemonopoliseerd door een aantal 'loyalisten' in de CDA-fractie en misbruikt
door de PvdA, die hier een mogelijkheid zag om het CDA te splijten. Buitenlands
beleid werd vrijwel geheel verbinnenlandiseerd.

In tegenstelling tot het financieel-economisch beleid trad Van Agt hier echter
redelijk vastberaden op en hij dwong de loyalisten tot een vernederende
overgave. Met andere woorden: er valt nog een ingewikkelde winst- en
verliesrekening op te maken, zowel van het CDA als zodanig, als van het
politieke leven van Van Agt.

~

Een aanzet daartoe had in deze biografie gegeven kunnen worden, als meer afstand
was genomen van het gezoem in de kaasstolp, als er iets meer ingegaan was op
essentiële problemen en ontwikkelingen. Dan zou bijvoorbeeld ook aan de orde
kunnen komen wat nu de aard was van de politieke stijl van Van Agt. Wat dit een
hoogst persoonlijke aangelegenheid, een spel met zichzelf en een betrekkelijk
primaire reactie op een opgewonden politiek driftleven van links of was Van Agt
in zijn 'populisme' - met Hans Wiegel als sidekick - de Johannes de Doper van
Pim Fortuyn? In deze biografie valt daar slechts over te lezen dat zijn stijl
'later gekopieerde [werd] door échte populisten'. Dat oordeel is echter noch
zeer beredeneerd, noch zeer bevredigend.

Ten slotte rest dan nog de vraag wat Van Agt zou zijn geweest zonder Den Uyl -
en omgekeerd. Het lijkt wel alsof het uit elkaar vallen van de rooms-rode
samenwerking aan het eind van de jaren vijftig en de daarop volgende ontzuiling
een geweldige politieke energie heeft losgemaakt, die even rusteloos als
richtingloos alle kanten op kon schieten. Het zijn die twee mannen geweest die
enigszins een koers hebben ingezet. Ze werden beiden zowel geliefd als gehaat;
een biografie over de een is tegelijkertijd ook een biografie over de ander. Wie
de biografie van Anet Bleich over Den Uyl heeft gelezen, mag zich deze over Van
Agt dan ook niet laten ontgaan.

LOAD-DATE: May 22, 2008

LANGUAGE: DUTCH; NEDERLANDS

NOTES: Van Agt biografie - Tour de Force; Boom; 640 pagina's; (E) 35, -
(gebonden) (E) 25,- (paperback); ISBN 978 90 8506 546 3ISBN 978 90 8506 556 2
(paperback)

GRAPHIC: 23CI1open_ph01, Dries van Agt volgens Opland, als aanjager van het
'Ethisch Reveil', waarmee de premier een herwaardering van normen en waarden
bepleitte.

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              100 of 161 DOCUMENTS



                                 de Volkskrant

                                  May 23, 2008
                                    vrijdag

En Jan Modaal kon naar de zon

BYLINE: Peter de Waard

SECTION: SERVICE; Blz. 19

LENGTH: 361 woorden


Hij is 77 en heeft formeel al tien jaar niets meer te maken met zijn schepping
Martinair. Maar dat betekent niet dat Martin Schröder zich ook niet meer met de
vliegtuigmaatschappij bemoeit. Op de dag van het interview heeft hij 's middags
nog een afspraak met de directie, die kort daarvoor op een persconferentie een
verlies van 60 miljoen euro bekend heeft gemaakt. 'Nee, ik ben geen adviseur.
Maar ze kunnen mij altijd om raad vragen. Noem het een vraagbaak.'

Morgen zal het exact vijftig jaar geleden zijn dat ex-luchtmachtpiloot en
reclamevlieger Martin Schröder zijn eigen vliegtuigmaatschappij oprichtte. 'Ik
kan mij die dag nog precies herinneren. Het was euforie. De KLM was tot dan toe
de enige passagiersmaatschappij in Nederland. En ineens hadden we ook de
vergunning. Er was een houten barak en vijf mensen: twee vliegers, een
administratieve kracht annex grondstewardess en een techneut. We hadden één
toestel: een De Havilland Dove. Overdag deden we rondvluchten, 'snachts brachten
we 700 kilo bloemen van Aalsmeer naar Göteburg.

'Ik moet erkennen dat we de moeilijkheden met het exploiteren van een
luchtvaartmaatschappij erg hadden onderschat. Maar het was een groeimarkt.' In
1960 zou Martin's Air Charter, zoals de maatschappij toen nog heette, beginnen
met de eerste charters naar de zon, in een Dakota DC3. In 1967, toen de naam
Martinair was geworden en een straalvliegtuig DC8 kon worden gekocht, was de
vakantiemarkt de belangrijkste geworden. Jan Modaal kon met het vliegtuig naar
de Middellandse Zee. Zes jaar later kocht Martinair vier DC10's en vervoerde het
concern niet alleen passagiers naar de zon, maar ook naar de sneeuw, en zelfs
naar Mekka. Leden van het Koninklijk Huis behoorden tot de passagiers.

Nu concentreert de maatschappij zich op de Amerikaanse markt, voor zowel vracht
als passagiers. 'De huidige directie heeft een heel goede weg gevonden', zegt
Martin Schröder. Behalve vraagbaak is hij, onder meer, bestuurslid van het
Legermuseum in Delft. 'Ik ben gelukkig nog heel gezond en ik kan doen wat ik
wil. Dat zijn niet alleen hobby's, zoals jagen, maar ook serieus werk. En dat
wil ik graag blijven volhouden.'

Peter de Waard

LOAD-DATE: May 22, 2008

LANGUAGE: DUTCH; NEDERLANDS

GRAPHIC: 23SEmensen_ph01, Martin Schröder in 1958, Foto ANP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              101 of 161 DOCUMENTS



                                 de Volkskrant

                                  May 23, 2008
                                    vrijdag

Kabinet bedrijft belastingpropaganda

SECTION: FORUM; Blz. 11

LENGTH: 785 woorden

SAMENVATTING:

Het kabinet verhoogt de belastingen, maar ontkent of verdoezelt dat, of koppelt
het ten onrechte aan milieudoelstellingen, betoogt Mark Rutte.

VOLLEDIGE TEKST:

Een paar weken geleden besloot het kabinet dat voor Turkije en de Canarische
Eilanden niet het hoge, maar het lage vliegtaks-tarief zou gelden. Goed nieuws
voor hardvliegende Nederlanders, was de teneur van het persbericht. Dat die hele
vliegtaks een uitvinding is van de coalitie zelf, werd in het persbericht
gemakshalve achterwege gelaten. Dit soort belastingpropaganda begint een
handelsmerk van het kabinet te worden.

Zo beweert het kabinet met een stalen gezicht dat de invoering van de
verpakkingsbelasting goed is voor het milieu. Dat meer dan tweederde van de
opbrengst rechtstreeks in de schatkist vloeit, laten Bos en Balkenende
achterwege. Om nog maar te zwijgen over de enorme administratieve rompslomp die
de nieuwe verpakkingsbelasting met zich meebrengt.

Vorige maand meldde het kabinet dat de tarieven voor de erfenisbelasting omlaag
gaan. Dat klinkt te mooi om waar te zijn - en dat is het ook. CDA, PvdA en
ChristenUnie willen namelijk dat de opbrengst van de erfenisbelasting voor de
schatkist gelijk blijft. Dat noem ik geen verlaging, want dat is geen verlaging.
Een fraai staaltje belastingpropaganda, op de voorpagina van een grote krant.

Zo probeert het kabinet hardwerkende Nederlanders een rad voor ogen te draaien.
Want de belastingen gaan omhoog, niet omlaag. Iedereen weet dat. Waarom dan net
doen alsof het niet zo is? Waarom halve waarheden triomfantelijk naar buiten
brengen? Daar trapt niemand in - en het is funest voor het vertrouwen van
burgers in de politiek.

Meer voorbeelden: de bijtelling voor sommige zuinige lease-auto's gaat omlaag
naar 20 procent. Goed nieuws voor leaserijders? Welnee. De coalitie heeft eerst
de bijtelling voor leaserijders verhoogd, van 22 naar 25 procent. Dat gebeurde
stilletjes, zonder veel ruchtbaarheid. Maar de verlaging van de bijtelling -
voor een zeer beperkt aantal auto's, naar een niveau nauwelijks lager dan het
oorspronkelijke tarief - werd door het kabinet in de grootste krant van
Nederland ruimhartig uitgevent.

Dan is er nog de nieuwe CO2-taks die het kabinet vanaf 2012 wil heffen op
auto's. Dat is een nieuwe naam voor de huidige BPM, zodat ook het CDA er zonder
gezichtsverlies mee akkoord kan gaan. Eerder was immers afgesproken dat de BPM
zou verdwijnen als de kilometerheffing zou worden ingevoerd. Die belofte wordt
nu, met name door het CDA, op een achternamiddag gebroken. Automobilisten
blijven straks naast de kilometerheffing ook gewoon BPM betalen.

Zijn al die belastingverhogingen dan tenminste ergens goed voor? Voor het milieu
bijvoorbeeld? Ook daarop is het antwoord 'nee'. Zo hebben Bos en Balkenende de
volledige opbrengst van de vliegtaks al ingeboekt. Ze zouden zich lam schrikken
als Nederlanders werkelijk minder zouden gaan vliegen: dat zou een enorm gat in
de begroting slaan. Van de opbrengst van de verpakkingsbelasting verdwijnt
tweederde rechtstreeks in de schatkist. Als er echt minder verpakkingen zouden
worden gebruikt, zou schatkistbewaarder Bos een probleem hebben.

Al die belastingen zijn alleen maar nodig om het kabinet in staat te stellen nog
meer geld uit te geven. Aan ontwikkelingssamenwerking; of aan de tientallen
wijken van de geplaagde minister Vogelaar die vorige maand permissie kreeg nog
eens 320 miljoen euro extra uit te delen; of aan uitkeringen, omdat het kabinet
er bijvoorbeeld voor kiest bijstandsmoeders langs de kant te laten staan.

Deze kritiek zou afgedaan kunnen worden als de bekende retoriek van een liberale
partij tegen belastingverhogingen. Dat is te makkelijk, want er zit een
principiële stellingname achter. Ik ben stellig van mening dat de belastingdruk
in ons land te hoog is. Hardwerkende Nederlanders zijn zelf - beter dan de
overheid - in staat te beslissen wat ze met hun geld doen. Ik ben voorstander
van lage belastingen en een kleine, krachtige overheid die zich richt op haar
kerntaken: veiligheid, onderwijs, zorg, infrastructuur.

Maar de belastingpropaganda van dit kabinet maakt een eerlijk debat over de
belastingdruk en de grenzen van de staat onmogelijk. De lastenverzwaringen
worden door Bos en Balkenende ontkend of er worden ten onrechte
milieudoelstellingen aan gekoppeld. Dat soort misleiding is funest voor het
vertrouwen in de politiek en schadelijk voor de belastingmoraal. CDA, PvdA en
ChristenUnie geloven in hoge belastingen en in een grote overheid die zich veel
meer dan nu bemoeit met het persoonlijk leven van mensen. Dat is een keuze, maar
niet de mijne. Als de coalitie het lef zou hebben die principiële discussie met
open vizier te voeren, was er al veel gewonnen.

LOAD-DATE: May 22, 2008

LANGUAGE: DUTCH; NEDERLANDS

NOTES: Mark Rutte is voorzitter van de VVD-fractie in de Tweede Kamer.

GRAPHIC: 23forutten_ph01, Meer dan tweederde van de verpakkingsbelasting komt
niet ten goede aan het milieu., Foto Marcel van den Bergh / de Volkskrant

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              102 of 161 DOCUMENTS



                                 de Volkskrant

                                  May 23, 2008
                                    vrijdag

De burger: zeurend stuk chagrijn of geplaagde HWN'er

BYLINE: Douwe Douwes, Sheila Sitalsing

SECTION: BINNENLAND; Blz. 4

LENGTH: 634 woorden

DATELINE: den haag

SAMENVATTING:

Namens de Hardwerkende Nederlander en de allerkwetsbaarsten wast de Kamer
premier Balkenende de oren.

VOLLEDIGE TEKST:

den haag Ach, zuchtte de premier toen hem deze week werd gevraagd waarom het
volk de goede werken van zijn kabinet maar niet wil appreciëren. En waarom de
burgers zo veel wantrouwen tentoon spreiden jegens zijn vierde kabinet - de
florerende welvaart ten spijt.

Het volk waarmee dit kabinet het helaas moet doen, analyseerde Jan Peter
Balkenende vermoeid, is chagrijnig, ontevreden en behept met een negatief
zelfbeeld.

Dat heeft hij geweten, toen hij donderdag in de Tweede Kamer verantwoording
moest afleggen over het gevoerde beleid in het afgelopen jaar. Hoe hij het in
zijn hoofd haalt 'de hardwerkende Nederlanders' (VVD) en 'de allerkwetsbaarsten'
(GroenLinks) te trakteren op 'de jij-bak van een negatief zelfbeeld', wil de
verzamelde oppositie weten.

'In de gedachtengang van de premier heeft al snel iedereen die de rooskleurige
uitleg van het beleid weinig overtuigend vindt, een negatief zelfbeeld',
concludeert Femke Halsema (GroenLinks).

'Wie bent u om het volk negativisme te verwijten?' vraagt Alexander Pechtold
(D66) retorisch. 'U trekt een leiderschapsbroek aan die u niet past.'

Jan Marijnissen (SP) meent een overtuigender verklaring voor de vastgestelde
negativiteit te hebben: 'Mensen ervaren dit kabinet als een blok aan hun been.'

Naast de verwende en ondankbare zeurpiet van Balkenende bestaat er namelijk een
tweede type burger in het wereldbeeld van Haagse politici. Dat is de soort die
zich al filerijdend en belasting betalend uit de naad werkt om iets van het
leven te maken en zijn kinderen vooruit te helpen. Hij wordt daarbij
tegengewerkt door een blunderende overheid die hem opzadelt met
lastenverzwaringen en bureaucratie. Deze burgersoort duikt veelvuldig op in de
verhalen van de PVV, de VVD en de SP, en staat ook wel bekend als de HWN, de
hardwerkende Nederlander.

De Kamer debatteerde gisteren met de premier en minister Bos (Financiën) over
'Gehaktdag', de jaarlijkse verantwoording van het kabinet. Omdat er op de
prestaties niet zoveel valt aan te merken - op wat bekende kritiek op onder meer
de Belastingdienst en het ministerie van Defensie na - duiken de critici gretig
op het geringe verkoopsucces van het beleid.

Een onderzoekje dat de Universiteit Twente enige tijd geleden liet doen en
waaruit blijkt dat slechts 13 procent van het volk vertrouwen heeft in dit
kabinet, heeft inmiddels een legendarische status verworven, zo vaak wordt het
in de Kamer aangehaald om de meest uiteenlopende argumenten tegen Balkenende IV
te onderbouwen.

Naast de gebruikelijke klaagzang van de oppositie (PVV'er Geert Wilders:
'Minister-president, u bent geen leider. Pak de telefoon, bel het paleis en zeg:
Majesteit, ik zie het niet meer zitten.'), is ook Arie Slob van de meeregerende
ChristenUnie kritisch.

Slob, die zich het afgelopen jaar heeft laten kennen als een fractieleider die
zijn eigen kabinet graag scherp houdt, is bezorgd over 'de onvrede en het
wantrouwen in de samenleving'. 'Juist van een kabinet dat zo actief de dialoog
zoekt met de burgers, mag je op dit punt reflectie verwachten.'

Of dat voldoende is? De premier schiet in een bekende reflex, en ratelt een
riedel af van alle goede voornemens. 'In de voorbereiding is een
schaderegeling', zegt Balkenende, 'de notitie over de werkleerplicht is naar de
Kamer gestuurd', en 'op zeer korte termijn komt het kabinet met een reactie op
de commissie-Elverding.'

Verantwoordingsdag was bedoeld als de tegenhanger van Prinsjesdag, als de het
kabinet zijn plannen bekendmaakt. Maar het lijkt meer op een kopie.

Halsema legt de vinger op de zere plek: 'U doet precies wat de Algemene
Rekenkamer u verwijt. U staat hier beleid te verkopen, terwijl u zich zou moeten
verantwoorden over 2007.'

LOAD-DATE: May 22, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              103 of 161 DOCUMENTS



                                 de Volkskrant

                                  May 19, 2008
                                    maandag

SECTION: FORUM; Blz. 9

LENGTH: 507 woorden


De feiten liegen er niet om: de kloof tussen het salaris van de topbestuurder en
de gewone werknemer is de afgelopen kwart eeuw sterk verdiept, zo blijkt uit het
salarisonderzoek dat de Volkskrant heeft gepubliceerd. Het wederzijdse onbegrip
tussen de topbestuurder en de modale Nederlander is navenant gegroeid.

Dat laatste bewijzen de talloze reacties die de salarisdiscussie opwekt, nu
topmannen als Jeroen van der Veer (Shell), Ad Scheepbouwer (KPN) en Kees Storm
(ex-Aegon) in deze krant kanttekeningen bij de kwaliteit van het Nederlandse
debat hebben geplaatst.

De grondtoon van die reacties van gewone Nederlanders, of ze nu reageren via de
site van de Volkskrant of De Telegraaf, is sterk negatief. Dat de heren door
laten schemeren dat hoofdkantoren wel eens uit Nederland kunnen vertrekken als
gevolg van alle salarisophef, wordt door velen als chantage uitgelegd. Het
verzoek om 'respect' wordt weggehoond; veelvuldig wordt de suggestie gedaan dat
niets de topmannen ervan weerhoudt elders hun geluk te beproeven.

Die reacties miskennen het gewicht en de complexiteit van het vraagstuk. De
aanwezigheid van hoofdkantoren is van evident belang voor de Nederlandse
economie. Zij brengen niet alleen bedrijvigheid met zich mee, maar
multinationals als Shell, Unilever en Philips dragen ook bij aan het imago van
Nederland in het buitenland. Natuurlijk hangt de vestigingsplaatskeuze van
bedrijven vooral af van objectieve factoren als het algehele loonkostenniveau,
het fiscale klimaat en de sociale (on)rust. Maar een subjectief element als
irritatie over kritiek op het salarisniveau kan ook meespelen. Wanneer dat aan
de top van bedrijven leeft, dient dat serieus te worden genomen.

Dat betekent uiteraard niet dat er achter de discussie over de topinkomens een
punt zou moeten worden gezet. Met alle 'respect' die er voor bestuurders als Van
der Veer en Scheepbouwer valt op te brengen, moet ook worden geconstateerd dat
de sterke groei van de ongelijkheid tussen directeur en werknemer tot een
maatschappelijk probleem heeft geleid. Zowel regeringen als bedrijven dienen
zich daarop te bezinnen.

In dat verband valt het te prijzen dat minister Wouter Bos van Financiën het
debat op Europees niveau heeft aangezwengeld - internationale oplossingen
verdienen op dit vlak de voorkeur boven een nationale aanpak. De regels die Bos
voor Nederland in gedachten heeft, kunnen overigens beter niet het uitgangspunt
voor een Europese oplossing vormen - zij zijn te beperkt in hun reikwijdte en
laten bedrijven te veel manoeuvreerruimte.

De multinationals zelf zouden er eveneens goed aan doen zich te beraden op de
vorming van de salarissen. Nu is de voornaamste maatstaf wat de concurrentie
doet, een uitgangspunt dat de opwaartse spiraal van de afgelopen kwart eeuw
verklaart. Een andere benadering kan de normering van de afstand tussen
werknemer en directeur worden. De maximering daarvan zou het grote publiek
kunnen overtuigen dat multinationals hun verklaringen over 'maatschappelijk
verantwoord ondernemen' ook op dit vlak serieus nemen.

LOAD-DATE: May 18, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              104 of 161 DOCUMENTS



                                 de Volkskrant

                                  May 17, 2008
                                    zaterdag

Steeds verder verwijderd van de werkvloer;
Directeuren uit de top-100 verdienden in 2007 gemiddeld 44 keer meer dan modaal

SECTION: ECONOMIE; Blz. 13

LENGTH: 1328 woorden

SAMENVATTING:

De internationalisering van het bedrijfsleven is voor bestuurders de
belangrijkste reden om iedere vorm van koppeling van de salarissen met de
werkvloer los te laten.

Door Xander van Uffelen

VOLLEDIGE TEKST:

Als de Volkskrant in 1983 voor de eerste keer de salarissen van directeuren in
kaart wil brengen, is bestuursvoorzitter Wisse Dekker van elektronicagigant
Philips een van de weinige toppers die een tipje van de sluier willen oplichten.
Op zijn bankrekening krijgt hij elk jaar netto 300duizend gulden overgemaakt. In
die tijd betaalden rijke Nederlanders nog 72 procent belasting over hun inkomen,
zodat Dekker zijn bedrijf jaarlijks één miljoen gulden bruto kostte; omgerekend
450 duizend euro. Volgens deskundigen was Dekker daarmee een van de weinige
directeuren in Nederland die met hun bruto-inkomen boven de miljoen gulden
uitkwamen.

Met zijn bruto-inkomen verdiende Dekker 25 jaar geleden 26keer het salaris van
de doorsnee werknemer. Jan Modaal haalde in 1983 jaarlijks 17.244euro binnen.

De afstand tussen de top en de werkvloer is sindsdien gestaag gegroeid. Waar
Dekker in 1983 nog genoegen nam met 1 miljoen gulden (450 duizend euro) kreeg
zijn opvolger Gerard Kleisterlee in 2007 een bedrag van 2,3 miljoen euro
overgemaakt. De huidige Philipsdirecteur verdient daarmee ruim vijf keer meer
dan zijn voorganger. Jan Modaal zag in die periode zijn inkomen veel minder hard
oplopen: tot 30 duizend euro in 2007. Kleisterlee, die bovendien leiding geeft
aan een afgeslankt bedrijf, strijkt zo 77 keer het salaris op van Jan Modaal.

In het egalitair ingestelde Nederland is al vaak de vraag gesteld hoeveel meer
salaris een bestuurder mag verdienen dan een werknemer. Nobelprijswinnaar Jan
Tinbergen heeft ooit gesteld dat de hoogste baas in een bedrijf niet meer mag
verdienen dan vijf keer het laagste salaris. Die verhouding is allang uit beeld
geraakt. Uit de periode van het kabinet-Den Uyl (1973-1977) dateert nog het idee
dat de ondernemer maximaal tien keer een modaal inkomen mag opstrijken, een
opvatting die publicist Dick Pels met zijn boek De economie van de eer in 2007
nieuw leven inblies. Maar de verhouding 1op 10 is al lang niet realistisch meer.
Uit het Volkskrant-onderzoek blijkt dat de directeuren uit de top-100 in 2007
gemiddeld 44 keer meer verdienden dan modaal, waar dat in 1985 nog maar 16 keer
meer was. Voor individuele bedrijven liggen de salarisverschillen nog veel
hoger. De inmiddels vertrokken directeur Don Shepard van Aegon verdiende in 2006
als grootverdiener 212 keer meer dan modaal. Jeroen van der Veer van Shell
streek in 2007 zelfs 314 keer meer op dan modaal.

De Raad van Economische Adviseurs (REA) heeft in 2007 in een rapport voor de
Tweede Kamer impliciet een nieuw ijkpunt gelanceerd. Als de hoogste baas 100
keer het inkomen van zijn werknemers verdient, zijn echt alle verhoudingen zoek.
'Als een werknemer in het bedrijf gemiddeld 50 duizend euro verdient, en de
hoogste baas strijkt 5 miljoen euro op, dan heb je een lastig verhaal', zegt
decaan Kees Koedijk van de Economische faculteit in Tilburg en voorzitter van de
inmiddels opgeheven REA. Vooral in de olie-industrie (Shell) en de financiële
sector (ING, ABN Amro, Fortis, Aegon) zijn de salarissen richting Amerikaans
niveau gestegen, zegt hij. 'Dat is niet meer uit te leggen.'

Het steekt dat topbestuurders hun hoge inkomens ook steeds meer als een
persoonlijke verdienste ervaren, zegt FNV-voorzitter Agnes Jongerius. 'Vroeger
was het bedrijf nog een werkgemeenschap, waarin iedereen, van baas tot laagste
bediende, een bijdrage leverde. Tegenwoordig is door het virus van de variabele
beloningen het idee ontstaan dat de topman in zijn eentje de winst van een
bedrijf weet te verbeteren. In de neoliberale wereld lijkt het net of ABN Amro,
Philips en KPN de individuele prestaties zijn van Rijkman Groenink, Gerard
Kleisterlee of Ad Scheepbouwer. Die opvatting raakt werknemers enorm.'

Aandeelhouders, commissarissen, topbestuurders en beloningsbureaus hebben echter
geen boodschap aan de groeiende afstand tussen de werkvloer en de top. Alle
gesprekspartners die in het vandaag verschenen boek Het grote graaien aan het
woord komen, willen of kunnen geen norm formuleren voor de gewenste afstand
tussen topbestuurders en werknemers. Ook over de voorgestelde 1op 100 norm van
de REA willen zij zich niet uitspreken.

In het verleden hadden bedrijven meer oog voor de afstand tot de werkvloer. Het
Amerikaanse bankbedrijf JP Morgan hanteerde lange tijd het ijkpunt dat de
directeur maximaal 20 keer het salaris mocht verdienen van de laagste beambte.
In de periode dat bedrijven vooral naar salarissen in eigen land keken, hadden
Nederlandse bestuurders ook meer oog voor de verhoudingen in het bedrijf.

Aandeelhouders, commissarissen en directeuren spiegelen zich tegenwoordig meer
aan de inkomens van bestuurders van bedrijven in andere landen. Niet het inkomen
van de werknemer maar het inkomen van de collega's is maatgevend.

Het vaststellen van inkomen is daarmee een relatief spel geworden. Bestuurders
kijken vooral hoeveel keer meer of minder de collega-bestuurder verdient. Tot
midden jaren tachtig waren de salarissen van collega-bestuurders niet bekend,
zodat de onderlinge vergelijking ook lastig was.

Maar vanaf de jaren negentig keken Nederlandse bestuurders met behulp van
salarisadviesbureaus steeds indringender naar de beloningen die concurrerende
bedrijven in het buitenland neertelden.

Door deze vergelijkingen springen topbestuurders als haasjes over elkaar heen
bij de jacht op een hoger salaris. Als de een minder krijgt dan de rest, zal hij
het jaar daarna een hoger inkomen bedingen.

De laatste jaren turen bestuurders vooral naar de salarissen bij opkoopfondsen
en hedgefondsen. Aangezien die aanmerkelijk meer betalen, gaan ook de inkomens
aan de top bij traditionele bedrijven verder omhoog.

Ook de ethiek van belonen is daarmee een relatieve kwestie geworden. Zo
benadrukt Van der Veer dat Shell wel degelijk oog heeft voor de maatschappelijke
kritiek op beloningen. 'We proberen het netjes en bescheiden te doen. Een bedrag
zoals topman Lee Raymond bij ExxonMobil bij zijn vertrek meekrijgt (183 miljoen
dollar, red.) is hier ondenkbaar.'

De topbestuurders hebben bovendien enkele praktische bezwaren tegen een
salarisvergelijking met de werkvloer. Ondernemingen als Shell, ING, Aegon en
Akzo Nobel zijn nauwelijks nog Nederlands te noemen. De bedrijven halen hun
omzet en hun personeel grotendeels uit andere landen, waardoor een vergelijking
met de Nederlandse beloningsmoraal niet passend zou zijn.

Daar komt bij dat bestuurders vinden dat hun salaris fundamenteel verschilt van
het werknemersinkomen. Tot irritatie van vakbondsbestuurder Jongerius vinden de
directeuren dat hun inkomen niet vergeleken mag worden met het loon van het
personeel.

De internationalisering van het bedrijfsleven is voor de bestuurders de
belangrijkste reden om iedere vorm van koppeling van de salarissen met de
werkvloer los te laten.

De baas verwijst naar de hogere salarissen in de VS of Europa om zijn
loonstijging te verkopen, maar vertelt intussen dat zijn personeel op de nullijn
moet blijven om de concurrentieslag met de goedkope lonen uit China en India te
kunnen winnen. Zo ontstaat in een bedrijf een dubbele beloningsmoraal, meent
Jongerius.

De bestuurders kennen het bezwaar van de werknemers. Het salarisverschil tussen
de top en de werknemer is 'misschien wel erg zuur', zegt Scheepbouwer. 'Maar los
van alle ethiek: zo werkt de globalisering wel. In China schroeven ze een
stekkerdoos in elkaar voor een fractie van de kosten die hier worden betaald.
Softwareontwikkeling gaat naar China en India.'

Bestuurders en werknemers zijn kortom actief op twee arbeidsmarkten, zegt
Scheepbouwer. 'Het salaris voor de topbestuurder gaat daardoor omhoog. Onder
druk van de publieke opinie is de stijging wat minder. Maar het proces is
onvermijdelijk, want de invloed van globalisering op salarisverschillen wordt
alleen maar erger.'

LOAD-DATE: May 16, 2008

LANGUAGE: DUTCH; NEDERLANDS

NOTES: Het onderzoek naar de salarissen van Nederlandse bedrijven is gebaseerd
op gepubliceerde jaarverslagen in de periode 1983-2007. Meer informatie over de
onderzoeksopzet en details over salarissen van alle bedrijven is te vinden op de
website www.topsalaris.nl Aan de verwerking van de (oude) gegevens is
meegeholpen door Erik Bloem, Emiel Hoogendijk, Peter van Mastrigt en Jasper van
de Pol.; In bedrijven ontstaat een dubbele beloningsmoraal; Het onderzoek naar
de salarissen van Nederlandse bedrijven is gebaseerd op gepubliceerde
jaarverslagen. Sinds 1984 zijn bedrijven verplicht de totale salariskosten van
de directie te publiceren. Vanaf 1988 heeft de Volkskrant met uitzondering van
1989 op basis van deze informatie salarislijsten gepubliceerd. Gegevens van de
ontbrekende jaren zijn alsnog opgezocht. 1983 is als begindatum gekozen omdat in
dat jaar de Volkskrant voor de eerste keer de salarissen van topbestuurders in
kaart heeft proberen te brengen.; Aangezien in 2003 door een wetswijziging is
overgestapt op een andere methodiek, lijkt in dat jaar sprake te zijn van een
daling. Meer informatie over de onderzoeksopzet en details over salarissen van
alle bedrijven is te vinden op de website www.topsalaris.nl; Aan de verwerking
en aanvulling van de (oude) gegevens is meegeholpen door Erik Bloem, Emiel
Hoogendijk, Peter van Mastrigt en Jasper van de Pol.

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              105 of 161 DOCUMENTS



                                 de Volkskrant

                                  May 16, 2008
                                    vrijdag

'De moffen komen, laat je mij binnen?'

BYLINE: John Wanders

SECTION: BINNENLAND; Blz. 3

LENGTH: 505 woorden

DATELINE: ROTTERDAM

SAMENVATTING:

De tentoonstelling De Bunker confronteert bezoekers met dilemma's in
oorlogstijd. 'Je moet nu beslissen.'

VOLLEDIGE TEKST:

ROTTERDAM Een legertruck stopt in jouw straat. Het geluid van slaande portieren.
Dan dat van marcherende soldaten. Er hollen schimmen langs je raam. Er klinkt
geschreeuw. 'Hé, jij daar! Staan blijven!' Iemand smakt met gezicht en handen
tegen het raam van jouw woonkamer en krijgt klappen met een knuppel.
'Mitkommen!' Verderop in de straat klinkt angstaanjagend gekrijs.

Als de rust enigszins is teruggekeerd, wordt er op jouw voordeur geklopt.
'Pssst, ik ben het. Simon Goudsmit.' De Joodse jongen vertelt dat hij zojuist
heeft moeten toezien hoe zijn ouders werden afgevoerd door de nazi's. Het
laatste dat zijn moeder hem kon toevoegen was dat hij hulp moest zoeken bij
goeie vaderlanders. 'Ik weet dat ik jullie in gevaar breng, maar de moffen komen
zo weer terug, wil je mij alsjeblieft binnenlaten?'

Dan klinkt de stem van oorlogscorrespondent Arnold Karskens: 'Wat zou jij doen?
Zou jij Simon Goudsmit binnenlaten? Je moet nu beslissen.'

'Ik laat geen Joden binnen', reageert de Marokkaans-Nederlandse Mo (19). 'Als ze
ooit voor mij mochten komen, dan graaf ik een gat in de grond en verschuil ik
mij daarin, met broden en flessen drinkwater. Red jezelf, mattie.'

Lurkend aan een blikje Sisi heeft hij zojuist twintig minuten doorgebracht in De
Bunker, een reizende tentoonstelling die na Arnhem (20.000 bezoekers) nu zes
weken het hart van de geschonden stad Rotterdam aandoet (zie ook
www.tweedewereldoorlog.nl). Organisator Anno heeft afspraken voor een vervolg in
Breda, Groningen, Maastricht en Middelburg.

De meeste bezoekers van De Bunker (68 procent) zeggen dat zij de wanhopige Simon
Goudsmit zouden hebben verborgen voor de Duitsers. De eigen moed wordt hier en
daar vermoedelijk overschat. Juist oudere bezoekers, die de oorlog hebben
meegemaakt, worstelen met dit dilemma: voordeur openen, of doen alsof je niet
thuis bent. Zij kennen het beklemmende gevoel dat voortvloeit uit angst voor de
represailles van de bezetter.

De Bunker, gratis toegankelijk, is een laagdrempelige kennismaking met het leven
van gewone Nederlanders gedurende een cruciale fase in de geschiedenis. Er
worden drie dilemma's geschetst, gebaseerd op waar gebeurde, persoonlijke
belevenissen in 1940-'45, die moeiteloos zijn over te zetten naar de
conflicthaarden van vandaag. Grote vragen rondom moed, trouw, angst, vriendschap
en verraad zijn van alle tijden.

Zou jij je boezemvriend laten vallen als je wist dat zijn vader een verrader
was? Je vriend zelf verwerpt diens ideeën, maar toch kijkt iedereen hem met de
nek aan. Jij ook?

Zou jij je alsnog melden voor de oorlogsindustrie van de bezetter als je eigen
vrouw, de moeder van je kind, het niet langer aankon dat je ondergedoken zat om
die verdomde arbeidsdienst te ontlopen? Waar ligt je grootste loyaliteit?

'Indrukwekkend', zegt Steevy (19), als ze weer buiten De Bunker staat, opgebouwd
uit vijf portocabins. 'Niet indrukwekkend, maar boeiend', meent Mo.

LOAD-DATE: May 15, 2008

LANGUAGE: DUTCH; NEDERLANDS

GRAPHIC: 16BIbunker_ph01, De reizende tentoonstelling De Bunker staat de komende
weken op de Binnenrotte in Rotterdam., Foto Jean-Pierre Jans

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              106 of 161 DOCUMENTS



                                 de Volkskrant

                                  May 14, 2008

Kwaliteit dankzij quota

BYLINE: Evelien Tonkens

SECTION: FORUM; Blz. 11

LENGTH: 765 woorden

SAMENVATTING:

Het gaat ten koste van de kwaliteit. Dat is althans de grote angst rond
verplichte quota op de arbeidsmarkt - zoveel procent van de (top)banen naar
vrouwen, gehandicapten of allochtonen. Het voorstel van FNVvoorzitter Agnes
Jongerius om voor vrouwen in de top van bedrijven zo'n quotum wettelijk af te
dwingen, kreeg tot dusverre weinig enthousiast onthaal. Maar in Noorwegen hebben
ze wel zo'n wet, en die werkt vooralsnog prima. Sinds de invoering begin dit
jaar is het percentage vrouwen in de top inderdaad de vereiste 40, terwijl het
in 2006 nog maar 21 was (Economie, 10 mei).

VOLLEDIGE TEKST:

Lijdt de kwaliteit hier onder? De redenering van Noorse mediamagnaat Hegnar,
fervent tegenstander van de maatregel, is veelzeggend. Hegnar beschouwt zichzelf
als slachtoffer van de maatregel. 'Ik heb onlangs een derde van de aandelen van
uitgeverij Gylendal gekocht. Normaal gesproken ben je dan verzekerd van een
plaats in de raad van bestuur. Nee, zei de grootaandeelhouder: ik moet een vrouw
aannemen. Hij gebruikte het quotum om mij buiten de deur te houden. Ik heb
namelijk geschreven dat hij een slechte bestuurder is'.

Hegnar dacht zichzelf dus te kunnen inkopen in de top. Hij verwachtte niet
vanwege zijn kwaliteiten te worden aangenomen, maar vanwege zijn geld: omdat hij
zoveel aandelen had gekocht. Het quotum voor vrouwen stak daar een stokje voor.
De maatregel doorbrak dus het old boysmaar vooral het big money network. Het
vrouwenargument bood een prettig excuus om Hegnar ondanks zijn geld niet aan te
nemen. Zijn kritiek op de topman was de eigenlijke reden, meent hij zelf, maar
om dit niet te hoeven toegeven, werd het vrouwenargument van stal gehaald.
Zonder gezichtsverlies konden de mannen nu met elkaar overeenkomen dat het
helaas niet kon. De ware reden, dat men zijn geld, zijn kritiek en zijn
kwaliteiten niet moest, kon verzwegen blijven.

Dat is misschien wel het grootste risico van quota: niet dat ze ten koste van de
kwaliteit gaan, maar dat ze het old boys network sociaal bijeenhouden. Dat ze
als glijmiddel gebruikt worden om conflicten tussen de old boys uit de weg te
gaan. 'Sorry kerel, ik had je graag aangenomen, maar het mag niet van de wet.'

Bij Hegnar leidt het quotum er toe dat kwaliteit eindelijk echt gaat tellen,
aangenomen vrouwen zich niet zoals hij kunnen inkopen en dus op kwaliteit moeten
concurreren. Maar elders dan? De vraag of de kwaliteit eronder lijdt wordt nooit
gesteld als vrouwen, gehandicapten of allochtonen buiten de deur gehouden
worden. Nooit zegt iemand zonder handicap dat hij geen baan wil hebben waar
gehandicapten van buitengesloten zijn, omdat hij dan vreest niet vanwege zijn
kwaliteiten te worden aangenomen. Ook in beroepen waar geen vrouw of allochtoon
te vinden is, leiden de witte mannen helemaal niet aan een collectief
minderwaardigheidscomplex omdat zij 'alleen maar' zijn aangenomen omdat ze man
zijn.

In Nederland hebben we nauwelijks ervaring met officiële quota, maar wel met
inofficiële, met name voor vrouwen. De meeste politieke partijen reserveren
sinds een jaar of tien een fors percentage plaatsen op kandidatenlijsten voor
vrouwen. Bijvoorbeeld door verkiesbare plaatsen om en om door mannen en vrouwen
te laten bezetten. Geen enkel probleem, verzekerde een lid van de
kandidatencommissie van een grote fractie in de Tweede Kamer mij eens. Er zijn
zoveel getalenteerde en gekwalificeerde vrouwen! Alleen had hij ontdekt dat je
anders naar hen moest luisteren. Mannen scheppen doorgaans geweldig op. Ze
vertellen wat ze allemaal kunnen, ook als het nergens op gebaseerd is. Vrouwen
zijn overdreven bescheiden en vertellen vooral wat ze allemaal niet kunnen, ook
als dat nergens op gebaseerd is. Bij de selectie moet je dat verschil dus
meewegen. En dat werkt. Ooit klachten gehoord over het niveau van de vrouwelijke
leden van de Tweede Kamer? Of van de vrouwelijke ministers? Het is geen issue,
ze zijn gemiddeld niet slechter of beter dan de mannen. Alle zorgen over lagere
kwaliteit zijn ongegrond. Wel cruciaal is wanneer de kweekvijver waar men dan
uit kan putten reeds veel vrouwen, gehandicapten en allochtonen bevat. Vooral
vrouwen zitten elkaar daar nog wel eens in de weg. Hoewel 'de hardwerkende
Nederlander' onze nieuwe nationale held is, spreken vooral moeders nogal eens
meewarig over de hardwerkende, ambitieuze moeder. Heel anders dan over de
hardwerkende, ambitieuze vader. Voor een goed gevulde kweekvijver moet die
dubbele moraal doorbroken. Noorwegen laat het zien: Jongerius' voorstel verdient
alsnog applaus en steun. Niet alleen van de PvdA maar van de hele Tweede Kamer.

LOAD-DATE: May 14, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              107 of 161 DOCUMENTS



                                 de Volkskrant

                                  May 10, 2008

Parijs was nog ver 1968;
Achtergrond De jaren zestig in Nederland

BYLINE: Peter Giesen

SECTION: HET VERVOLG; Blz. 36-37

LENGTH: 1794 woorden

SAMENVATTING:

In mei 1968 stond Parijs door de studentenprotesten in brand, maar in Nederland
sloeg de vonk niet over. Geen communisten en trotskisten, maar provo' s en
kabouters. Wel liepen de kerken razendsnel leeg. Door Peter Giesen

VOLLEDIGE TEKST:

was een lekker jaar voor Nederland. Jan Janssen won de Tour de France, het
kabinet van Piet de Jong timmerde rustig verder aan de maakbare samenleving, de
eerste aflevering van De Fabeltjeskrant werd uitgezonden. Op straat bleef het
vrij rustig, anders dan in 1966 toen het huwelijk van Beatrix en Claus door
rellen werd verstoord. Of in 1969 toen de Katholieke Hogeschool in Tilburg
tijdelijk werd omgedoopt tot Karl Marx Universiteit en het Maagdenhuis werd
bezet.

In mei 1968 keken de meeste Nederlanders met enige verbazing, maar zonder al te
veel betrokkenheid naar het oproer in Parijs, zegt James Kennedy, hoogleraar
geschiedenis aan de Universiteit van Amsterdam. 'De rellen werden gezien als
typisch Frans. In Frankrijk werden wel vaker barricaden opgeworpen en revoluties
uitgeroepen.' De Nederlandse sixties waren anders dan de Franse: ludieker en
minder politiek. Frankrijk had zijn trotskisten en communisten, Nederland zijn
provo's en kabouters.

In het centrum-rechtse kabinet van Piet de Jong werd wel even over Parijs
gesproken. Het leek de regering verstandig om een voorgenomen verhoging van het
collegegeld even uit te stellen.

Ook in Nederland is '1968' een icoon geworden voor een tijdperk dat een allengs
mythischer karakter heeft gekregen. De jaren zestig worden vaak beschouwd als
een tijdperk waarin jongeren massaal de straat opgingen, drugs gebruikten en de
vrije liefde bedreven. Uit onderzoek komt echter een heel ander beeld naar
voren. Het aantal mensen dat meedeed aan protestacties was klein, zo berekenden
de sociologen Duyvendak en Koopmans. In 1968 trokken zo'n 20 tot 30 duizend
mensen de straat op, tegenover meer dan 600duizend op het hoogtepunt van de
acties tegen de kruisraketten in de jaren tachtig. De grootste
Vietnam-demonstratie van de jaren zestig trok 15 duizend deelnemers.

Herrieschoppers

De gemiddelde Nederlander moest weinig hebben van provo's en andere
oproerkraaiers, zo bleek uit opiniepeilingen. In 1966 vond 82 procent van de
bevolking dat de politie harder moest optreden tegen de provo's die door 71
procent als 'werkschuw' werden gekwalificeerd, terwijl 58 procent ook
'herrieschoppers' als een adequaat stempel beschouwde. In 1967 steunde tweederde
van de bevolking de Amerikaanse oorlog in Vietnam. Communisten verdienden een
pak slaag, ook in Azië.

In 1967 en 1970 traden keurige centrum-rechtse regeringen aan, onder leiding van
allerminst hemelbestormende politici als Piet de Jong en Barend Biesheuvel. 'In
de jaren zestig kwamen ook de TROS en Radio Veronica op. In 1970 stond Huilen Is
Voor Jou Te Laat van Corrie en de Rekels een half jaar in de Top-40. Voor die
kant van de jaren zestig is weinig aandacht. De schijnwerper wordt altijd maar
op Amsterdam gericht', zegt Johan van Merriënboer, historicus aan het Centrum
voor Parlementaire Geschiedenis van de Radboud Universiteit in Nijmegen.

Maar ondanks die 'zwijgende meerderheid' maakte Nederland in korte tijd een
reuzenzwaai. In 1960 stond het binnen Europa nog bekend als een land van trouwe
kerkgangers en gehoorzame burgers. Tien jaar later stond Nederland symbool voor
de permissive society, die alle ruimte bood aan drugs, prostitutie en
pornografie. De strenge christelijke ethiek had plaats gemaakt voor steeds
liberalere ideeën op het gebied van abortus, euthanasie, homoseksualiteit en
aanvankelijk zelfs pedofilie.

Peter Raedts, tegenwoordig hoogleraar middeleeuwse kerkgeschiedenis aan de
Radboud Universiteit, maakte die ommezwaai aan den lijve mee. In 1966 trad hij
'met heel conservatieve ideeën' toe tot de orde van jezuïeten. Tijdens het
noviciaat, de twee jaar durende inwijdingsperiode voor nieuwe paters, werd hij
afgeschermd van alle maatschappelijke turbulentie. 'Het noviciaat was een
reservaat van strengheid. Je mocht maar twee keer per dag een half uur praten,
tijdens de recreatie. Verder mocht je geen tv kijken en geen kranten lezen.'

Toen hij in 1968 het noviciaat verliet, werd hij vanuit het rijke roomse leven
in het volle licht van de jaren zestig gekatapulteerd. 'Raedts: 'Ook bij de
jezuïeten, van wie de meesten helemaal niet zo vooruitstrevend waren, proefde je
die koortsachtige drang tot vernieuwing. De provinciaal, de hoogste man van de
Nederlandse jezuïeten, verkondigde openlijk dat de tijd van de kloosterorden
voorbij was. Niet lang daarna is hij ook uitgetreden en getrouwd.'

Meegaande houding

Ter verklaring van de - ook in internationaal perspectief - radicale ommekeer
wees historicus James Kennedy in zijn invloedrijke boek Nieuw Babylon In Aanbouw
op de meegaande houding van de Nederlandse autoriteiten. In het brave Nederland
waren ze niet gewend aan hevige oppositie, laat staan aan rellen en
straatgevechten. Daarom gingen ze sneller overstag dan de autoriteiten in
Frankrijk of de Verenigde Staten, hoewel de protesten daar veel gewelddadiger
waren.

Toch is het niet zo verbazingwekkend dat de Nederlandse autoriteiten eind jaren
zestig weinig zelfvertrouwen hadden. Sinds het einde van de Eerste Wereldoorlog
werd de Nederlandse samenleving gedomineerd door de verzuiling. De confessionele
partijen beheersten de politiek, terwijl kerken, vakbonden en
levensbeschouwelijke organisaties een fijnmazig net over de samenleving spanden.
Dit bouwwerk stortte in de jaren zestig in razend tempo in elkaar.

In 1963 had de KVP 50 Kamerzetels, in 1972 waren er nog 27 over. Het ledental
van de gezamenlijke confessionele partijen - de KVP, ARP en CHU die in 1980 in
het CDA opgingen - liep terug van meer dan 500 duizend in 1960 naar 150duizend
in 1975. Ook de kerken liepen leeg. In 1960 ging 80 procent van de katholieken
minstens een keer per week naar de Heilige Mis.

Daarmee waren zij de trouwste katholieken van Europa. In 1974 ging nog maar 35
procent wekelijks naar de kerk. De meeste Nederlanders moesten weinig hebben van
provo's of extreemlinkse studenten, maar hadden ook genoeg van bemoeizuchtige
dominees en pastoors. In de schaduw van de straatgevechten vond een echte
revolutie plaats: miljoenen onopvallende burgers verlieten hun zuil.

De eens zo machtige confessionelen voerden een strijd om te overleven.
Vasthouden aan de oude orde had geen zin meer. De vernieuwingen in de katholieke
kerk waren ook een kwestie van strategie, denkt Raedts. 'In zijn persoonlijke
opvattingen was iemand als kardinaal Alfrink een heel conservatieve man. Maar de
kerk was ontzettend bang de boot te missen. Er werd gedacht: als we nu maar met
onze tijd meegaan, houden we de mensen nog vast', zegt Raedts.

Aanvankelijk leek die strategie ook redelijk succesvol. Van De Nieuwe
Catechismus - oude geloofsregels in een modern jasje - werden in korte tijd 500
duizend exemplaren verkocht. Zelfs de later zo weggehoonde beatmissen golden
aanvankelijk als een veelbelovend experiment. Raedts: 'Maar uiteindelijk
verlieten de katholieken massaal de kerk.'

Als oud-duikbootkapitein was Piet de Jong allerminst een bange man. Maar hij
geloofde in het 'verend opvangen' van protesten van een samenleving die naar
zijn idee de puberteitsjaren doormaakte: een beetje meegeven, de tegenstander
laten uitrazen en dan zou alles op zijn pootjes terecht komen. Daarbij trok hij
wel een duidelijke grens: in 1969 werd het Maagdenhuis op aandringen van de
regering ontruimd.

'Maar toen D66 in een opiniepeiling bijna evenveel zetels had als de KVP waren
de rapen gaar', zegt Johan van Merriënboer, die een biografie van Piet de Jong
schreef, Van buitengaats tot Binnenhof. De 56-jarige De Jong werd als 'te oud'
terzijde geschoven en vervangen door minister Veringa van Onderwijs, een man met
een Kennedy-achtige haardos die zei van vernieuwing te houden.

Sommige politici gruwden van deze meegaande houding. 'Destijds zaten politici
nog gevangen in hun eigen zuil. Een conservatieve anti-revolutionair als Hendrik
Algra was niet enthousiast over al die vernieuwingen, maar buiten zijn eigen
kring had hij geen aanhang', zegt James Kennedy.

Berend Udink, de leider van de CHU, maakte van law and order een
verkiezingsthema. Hij vreesde een 'nieuw heidendom': 'Zijn doelstellingen vindt
men in een nieuw paradijs, waar nieuwe mensen, los van God, los van de gesel van
de arbeid, los van de moraliteit, los van het gezag, het vrije leven leiden van
seksuele, geestelijke en materiële ongebondenheid, maar één dienst verrichtende,
die aan het eigen genot'.

Maar ook Udink was geen stemmenmagneet. Bovendien maakte hij zichzelf niet
geloofwaardiger door in de verkiezingscampagne van 1970 een pruik met lang haar
op te zetten. Door hip en modern te doen symboliseerde hij slechts de
desoriëntatie van de confessionele politiek.

Keerzijde

In 1973 trad het kabinet-Den Uyl aan, dat de culturele dominantie van links ook
politiek wilde verzilveren. Onder de oppervlakte broeide de onvrede, zo blijkt
uit opiniepeilingen uit die tijd. De keerzijde van de bevrijding van de jaren
zestig werd al snel duidelijk. Het aantal geregistreerde misdrijven schoot
omhoog van 1.200 per 100duizend inwoners in 1965 naar 8.000 in 1980 - daarna
vlakte de groei af tot 8.800 in 2000.

In de jaren zeventig begon de 'zwijgende meerderheid' terug te slaan. Hans
Wiegel maakte van de VVD een volkspartij voor een betrekkelijk nieuwe groep, de
onkerkelijke Hardwerkende Nederlander. Dries van Agt mobiliseerde de
conservatieve Nederlanders, die vonden dat het allemaal veel te hard ging. Zijn
ethisch reveil werd weggehoond door de linkse pers, maar omhelsd door zijn
achterban. 'Van Agt werd als een verlosser gezien. Eindelijk iemand die het
tegen PvdA-leider Den Uyl durfde op te nemen', zegt Van Merriënboer, die
binnenkort een biografie van Van Agt zal uitbrengen.

In zijn werkkamer staan de verhuisdozen hoog opgestapeld: het persoonlijk
archief van Van Agt. Een flink aantal dozen is gevuld met fanmail. Elke keer als
Van Agt door links werd aangevallen - en dat gebeurde nogal eens - stroomden de
steunbetuigingen binnen.

In 1977 vormden Van Agt en Wiegel samen een kabinet. Door links werd het als
diefstal beschouwd: de PvdA had immers de verkiezingen gewonnen. Maar achteraf
lijkt het vooral een terugkeer naar normale verhoudingen: de confessionelen
hadden zich opnieuw gegroepeerd en keerden terug in het centrum van de macht.
Het vacuüm waar links van geprofiteerd had, was verdwenen.

Naderhand bleef '1968' lange tijd een icoon voor de overwinning op de
bekrompenheid. Maar de laatste jaren is die glans er een beetje vanaf. Voor
menigeen vormen de sixties het begin van de neergang, waarin een linkse elite de
samenleving meevoerde in een glijvlucht naar moreel relativisme en misplaatste
tolerantie.

LOAD-DATE: May 9, 2008

LANGUAGE: DUTCH; NEDERLANDS

NOTES: 17VeBo--streamerstreamerstreamerstreamerstreamerstreamer;
17VeBo--streamerstreamerstreamerstreamerstreamerstreamer; 17VeBo--; De
Koninklijke Nederlandse Akademie van Wetenschappen werd in 1808 door koning
Lodewijk Napoleon opgericht, naar het voorbeeld van het Institut de France. Haar
drie klassieke functies, forum voor de beste wetenschap, onafhankelijk
adviesorgaan van de regering voor wetenschappelijke aangelegenheden en platform
voor internationale samenwerking, is in de loop van de jaren aangevuld met een
vierde hoofdrol: hoeder van 17 zelfstandige wetenschappelijke instituten zoals
het NIOD en de fryske Akademy. Inmiddels gaan in die laatste taak de meeste
menskracht en middelen zitten. Om lid te worden moet een wetenschapper worden
voorgedragen. Het lidmaatschap is voor het leven. De president van de Akademie
wordt voor drie jaar benoemd.; Twee eeuwen geleden opgericht, viert de Akademie
dit jaar zijn jubileum, omlijst met vele feestelijkheden. Een van de
hoogtepunten wordt een wetenschappelijk onderzoek naar de werking van de wave,
uit te voeren in een volle Kuip, ter gelegenheid van het eeuwfeest van
voetbalclub Feyenoord.

GRAPHIC: 10VV5open_ph01, Nederlands echtpaar in 1968. Zij hangt de was op, hij
rookt een pijpje., Fotoarchief Spaarnestad
10VV5open_ph02

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              108 of 161 DOCUMENTS



                                 de Volkskrant

                                  May 10, 2008
                                    zaterdag

Stijgende olieprijs raakt ook de boodschappen;
Week 19

BYLINE: Sara Berkeljon

SECTION: ECONOMIE; Blz. 17

LENGTH: 339 woorden

DATELINE: Amsterdam


Amsterdam Al maanden breekt de olieprijs record op record. Ook gisteren weer: de
prijs voor een vat lichte Amerikaanse olie steeg voor het eerst tot boven de 125
euro per vat. De oorzaken? Er worden er vele genoemd: de zwakke dollar,
oliespeculanten die naarstig op zoek zijn naar alternatieve beleggingen en de
rap stijgende vraag in opkomende economieën als China en India.

Ook zit het vakantieseizoen eraan te komen. Beleggers maken zich zorgen, omdat
zij weten dat veel Amerikanen de komende maanden de auto zullen pakken voor een
road trip. De vraag naar olie is in de Verenigde Staten in augustus op z'n
hoogst. En er is wereldwijd vrees voor een gebrek aan toevoer, bijvoorbeeld door
politieke spanningen in het olieproducerende Nigeria.

In Nederland zoekt EPZ, de eigenaar van kerncentrale Borssele, ook naar
alternatieven - voor uranium welteverstaan. Daarvan is de prijs ook tot
recordhoogte gestegen. EPZ verwacht dat de kosten hoog zullen blijven, vanwege
de bouw van nieuwe kerncentrales in China. Deze week diende EPZ een
vergunningaanvraag in bij het ministerie van VROM om voortaan ook plutonium te
mogen verbranden. Na de bekendmaking van de plannen volgde meteen de kritiek,
van PvdA-Kamerlid Diederik Samsom. Hij meent dat de centrale in Borssele niet is
ontworpen voor plutoniumgebruik. 'Als dat wordt gebruikt, zakken ze ernstig in
veiligheid', zei hij.

De stijgende grondstofprijzen, zoals die van olie, raken de gewone burger ook.
Voedings- en verzorgingsmiddelenconcern Unilever, dat deze week goede
kwartaalresultaten bekendmaakte, berekent meer dan de helft van de gestegen
grondstofprijzen door aan de consument. In veel producten en verpakkingen
(plastic bijvoorbeeld) zit op een of andere manier olie verwerkt. Maar ook
prijzen van andere grondstoffen zijn de laatste maanden fors gestegen. Dankzij
hogere winkelprijzen, besparingen en de bloeiende Aziatische markt wist Unilever
de hogere grondstofprijzen op te vangen. De omzetgroei kwam uit op 7,2 procent,
waar 1,5 procent minder was verwacht.

Sara Berkeljon

LOAD-DATE: May 9, 2008

LANGUAGE: DUTCH; NEDERLANDS

GRAPHIC: EC week olie 100508

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              109 of 161 DOCUMENTS



                                 de Volkskrant

                                  May 9, 2008

BYLINE: Joop Berding, Den Haag; Jeroen Blanken, Utrecht; Hans Dowit, Antwerpen;
Roelof Vredeveld, Baarn

SECTION: FORUM; Blz. 11

LENGTH: 566 woorden


Wrang

Koppen maken in de krant is een kunst apart, dat geloof ik graag. Maar het
contrast tussen de kop 'Clinton verkeert in zwaar weer' (Buitenland, 8 mei) en
de daarboven geplaatste foto van een slachtoffer, niet van metaforisch, maar van
echt zwaar weer, is wel heel groot - en wrang.

De gewone man

Ik hou niet van Jan Smit. Iedereen moet zijn muzieksmaak zelf bepalen, maar ik
geloof Diederik Samsom niet als hij beweert dat hij van Jan Smit houdt (de
Voorkant, 7 mei). Dat krijg je van het geloof in de gewone man. Jezelf
verloochenen om maar in de gunst te komen bij de gewone man.

Wat de gewone man vindt, moet de gewone man maar weten. Ik kies op basis van
argumenten - gelukkig - anders was Diederik Samsom me alweer kwijt vanwege mijn
onderbuikgevoel over zijn slechte smaak. Willen we het alsjeblieft nooit meer
hebben over de gewone man?

Kennis

Als een scholier of jonge werknemer in een boomverzorgingsbedrijf de
eigenschappen en vereisten van een soort eik weet te vinden op internet, kun je
nog niet spreken van verworven kennis (Voorpagina en Binnenland, 2 mei). Het
wordt kennis, wanneer hij of zij de eigen ervaring en waarneming ermee kan
associëren, conclusies kan trekken en daarmee nieuwe kennis kan genereren. Dat
proces stimuleren is een opdracht van het onderwijs, ook al lijkt het niet
rechtstreeks ten dienste te staan van het bedrijfsleven.

Leren heeft naast de directe functie van persoonlijke vorming ook de taak
toekomstig leren mogelijk te maken en te bevorderen. Het is in ieders
persoonlijk en maatschappelijk belang, dat men een leven lang leert.

Ik ben verbonden aan het Herman Teirlinck Instituut in Antwerpen en kan dus
alleen maar spreken vanuit het hogere podium- en kunstenonderwijs. Hier is goed
merkbaar dat bachelorstudenten die met een kleiner 'kennisbereik' hun studie
aanvangen, in het nadeel zijn ten opzichte van medestudenten die al een
persoonlijk 'patrimonium' meebrengen. Ik zie dat jonge singer/songwriters die
uit weinig meer kunnen putten dan hun talent en ambitie, meer problemen hebben
zich te ontwikkelen, dan andere die beter bekend zijn met een breed repertoire
en er bijvoorbeeld covers van hebben gemaakt. Die achterstand is niet op te
lossen door die kennis 'gewoon op een goede site op internet' te zetten en zelfs
niet uitsluitend door de student veel te laten horen, zien of lezen. De
oplossing komt pas in zicht, wanneer de student kans ziet voldoende informatie
te internaliseren en er nieuwe uit te doen ontstaan.

Nederland heeft de neiging onderwijs- en leermethoden bij wijze van experimenten
op leerlingen, scholieren, studenten en hun lesgevers los te laten; en van
beleid te veranderen wanneer sectoren in de samenleving daarop aandringen of
wanneer dat anderszins politiek opportuun lijkt. Vlaanderen vertoont helaas
momenteel dezelfde neiging. Ik hoop dat de Nederlandstalige parlementen en
onderwijsministeries deze keer verder kijken dan hun neus lang is.

Dupe

Mbo'er is dupe van studiefinanciering, kopte de krant (Binnenland, 7 mei). De
inhoud van het bovengenoemde artikel is heel herkenbaar, maar voor ons vanuit
een andere positie.

Onze dochter ging in augustus 2007 studeren in Amsterdam. Omdat ze in augustus
ook 18 jaar werd, kregen we tot en met het derde kwartaal van 2007 kinderbijslag
en geen studiefinanciering, en dus ook geen ov-studentenkaart. Het probleem dat
uw verslaggever aankaart, is dus breder dan alleen mbo.

LOAD-DATE: May 9, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              110 of 161 DOCUMENTS



                                 de Volkskrant

                                  May 3, 2008

Met Inspector Columbo in de rechtszaal

BYLINE: Maarten; Frank Meester

SECTION: HET VERVOLG; Blz. 32

LENGTH: 733 woorden

SAMENVATTING:

Door Maarten en Frank Meester

VOLLEDIGE TEKST:

Frank: Na de politieke macht wil Verdonk nu ook de rechtgevende macht
populariseren. Volgens haar begrijpt de gewone burger de uitspraken van de
rechter niet meer. Ze bedoelt waarschijnlijk dat de straffen te laag zijn.
Daarom wil ze de 'mensen die in de blubber staan' betrekken bij de uitspraak.
Straks mag de gewone man nog via internet rechtspreken. Ik vrees dat het
volkstribunaal-Verdonk de doodstraf zal eisen voor elk delict dat erger is dan
belletje-trek.

Maarten: Ach, het populisme is al twintig jaar geleden de rechterlijke macht
binnengeslopen. Misschien heeft Verdonk eindelijk eens een punt. Juist
juryrechtspraak met een kleinere rol voor de rechter geeft de verdachte meer
kans. De Duitse jurist Bernd Schünemann liet 35beroepsrechters een uitspraak
doen in een gefingeerde zaak. Een deel kwam zonder dossierkennis naar de zitting
en had een passieve rol, zoals dat in de Verenigde Staten gaat. De rechters uit
deze groep veroordeelden 27 procent van de verdachten. Een ander deel las het
dossier vóór de zitting en leidde de zitting zelf actief. Deze rechters
veroordeelden alle verdachten. Laat dat nu net het Nederlandse systeem zijn.

Frank: Het probleem zit hem in de mens, of die nu rechter is of niet. In zijn
nieuwste boek, Het OM in de fout, laat de Nederlandse wetenschapsfilosoof Ton
Derksen zien dat de evolutie onze mentale apparatuur niet gericht heeft op
waarheid, maar op overleven. We hebben geen tijd om na te denken over de vraag
of de leeuw die op ons afstormt ons echt wil opeten. We moeten direct een
waarheid construeren en daarnaar handelen. En als we eenmaal iets voor waar
aannemen, zetten we alles op alles om aan die overtuiging te kunnen vasthouden.
Wat is het gevolg? De bekende tunnelvisie, ook wel het Columbo-syndroom genaamd.
Inspector Columbo wist bij het begin van de aflevering al wie de moordenaar was.
Vervolgens zocht hij een aflevering lang de bewijzen bij elkaar om de zaak rond
te krijgen. Bij Columbo was dat geen probleem, want hij had altijd gelijk. Maar
zo werkt het bij de gewone mens niet, en ook niet bij de rechter. Het voordeel
van een rechter is wel dat je hem tijdens zijn opleiding bewust kunt maken van
de menselijke neiging tot columboïsme.

Maarten: Het probleem zit hem niet in de mens, maar in het feit dat in Nederland
de waarheidsvinding al plaatsvindt voor de rechtszaak.

Frank: Je vergist je. Tijdens de rechtszaak kan het OM de schuld van de
verdachte bewijzen en kan zijn advocaat hem vrijpleiten.

Maarten: Officieel verzamelt het OM niet alleen belastend, maar ook ontlastend
materiaal. Het moet als een soort filter werken tussen de politie en de rechter,
neutraal zijn. Maar doordat de burger hogere straffen eist en de pers het gevoel
voedt dat misdadigers hier alles kunnen maken, stelt het OM zich steeds meer op
als strafeiser. Denk aan de zaak tegen de Hells Angels, waarbij het de groep
niet veroordeeld kreeg als criminele organisatie. Iedereen beschouwde dat als
een blamage voor het OM. Terwijl dat zich strikt genomen niet kan blameren,
behalve als het fouten maakt. Toch stelt het zich steeds populistischer op: het
presenteert alleen belastend materiaal. Dat zou op zich geen probleem zijn, als
de rechter niet juist het verslag van het OM van tevoren moest lezen. Tel daar
jouw verhaal over de menselijke neiging tot columboïsme bij op, plus het feit
dat de rechter en de mensen van het OM in hetzelfde gebouw werken en gezellig
samen lunchen. Dan begrijp je dat de rechter - zonder het zelf te weten - zijn
beslissing meestal al voor de strafzaak heeft genomen. In het Amerikaanse
systeem bestaat dat gevaar niet.

Frank: Hirsch Ballin heeft er terecht op gewezen dat dat veel meer tijd kost. De
getuigen en experts moeten dan tijdens de zaak zelf hun verhaal nog eens doen
voor een blanco jury.

Maarten: Tijd kan geen argument zijn. Als je een onschuldig iemand twintig jaar
in de gevangenis stopt, kost dat die persoon ook veel tijd.

Frank: Waarom splits je het OM niet in een belastende en een ontlastende partij?
Die twee geef je evenveel geld om onderzoek te doen. Je laat ze allebei een
verslag schrijven dat twee rechters van tevoren lezen. De ene rechter leest
eerst het ontlastende, de andere eerst het belastende verslag. Zo zien ze beide
kanten en zullen ze onbevooroordeeld de juiste keuze maken.

Maarten: De methode-Gebroeders Meester, dus.

LOAD-DATE: May 3, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              111 of 161 DOCUMENTS



                                 de Volkskrant

                                  May 2, 2008

Het is vijf voor twaalf voor de PvdA;
Identiteitscrisis Prominente PvdA'ers slaan alarm rond de Dag van de Arbeid

BYLINE: Michiel Emmelkamp

SECTION: FORUM; Blz. 11

LENGTH: 883 woorden

SAMENVATTING:

De PvdA is volgens Michiel Emmelkamp een partij vol draaiende, ongeïnspireerde
en regenteske bestuurders geworden. Toch is er nog hoop. Nog wel.

VOLLEDIGE TEKST:

Voor iedereen die een blik werpt op de peilingen, de lidmaatschapsopzeggingen,
de vele reacties die PvdA'ers krijgen op hun partij of het vertrouwen van de
bevolking in Balkenende-IV is het duidelijk:

Het gaat niet best met de PvdA.

En het ergste is dat niets duidt op herstel. De vraag is zelfs of iemand in de
partijleiding doorheeft hoe ernstig de problemen zijn. Maar dat wordt hoog tijd;
het is vijf voor twaalf.

Over welke problemen gaat het?

1: Het gebrek aan een strijdwaardige visie die onderliggend is aan al het
handelen van de partij

Geen mens heeft moeite met pijnlijke besluiten als gevolg van regeringsdeelname,
zolang men maar het gevoel heeft dat er de realisatie van een onderliggend
ideaal tegenover staat. Het probleem is een ogenschijnlijk gebrek daaraan:
steeds meer kiezers en partijgenoten vragen zich af waarvoor de PvdA het
allemaal nog doet.

De partijtop lijkt ondertussen serieus te denken dat de traditionele achterban
geboeid raakt door onsamenhangende punten als euro's voor leraren en agenten,
een generaal pardon of geen versoepeling van het ontslagrecht.

Partijgenoten die hun pogingen om het sociaal-democratische evangelie uit te
dragen nog niet hebben opgegeven, krijgen lijstjes aangereikt die ook vooral uit
los zand bestaan. Geen wonder dat zij afhaken. Laat staan de kiezers.

2: Een regentesk imago

De PvdA zet nog te vaak bestuurlijke goedpraatverhalen tegenover gewone klachten
van gewone mensen, zoekt veel te weinig contact met bezorgde burgers, en straalt
totaal niet uit een brede volkspartij te zijn die openstaat en opkomt voor
gewone mensen met problemen, hoezeer dat ook de klassieke opdracht van de
sociaal-democratie is. Wouter Bos, in 2003 nog de man die de PvdA-kaasstolp aan
diggelen zou slaan, zou dit probleem aanpakken en had (en heeft) daarmee, in een
tijd van toenemende onzekerheid onder burgers, dé sleutel in handen om de
opkomst van populistische partijen te bestrijden.

Maar hij en de partij die hij leidt zijn maar weinig opgeschoten.

3: Bestuurders die strategisch en zonder passie lijken te opereren

Dit beeld werd versterkt door de weifelende aanpak van de topinkomens, de
afwachtende houding van de PvdA in het Fitna-debat, de onduidelijke opstelling
van minister Vogelaar in het integratiedebat, de verkiezing tot
fractievoorzitter van iemand die de interne rust bewaart boven iemand die aan de
lopende band debatten wint, de affaire-Herfkens, de dominantie van
technocratisch gesteggel in de beeldvorming over wijkenaanpak en de
ongeloofwaardige manier om het besluit over het Europees referendum uit te
leggen.

De conclusie uit het rapport over de verkiezingen - 'als er iets is duidelijk
geworden bij de verkiezingen van de afgelopen jaren, het wel is dat mensen
passie, authenticiteit en strijdlust meer waarderen dan tactiek en strategische
manoeuvres' - leek telkens vergeten.

4: Draaigedrag

Het inleveren van standpunten bij het sluiten van compromissen voor
regeringsdeelname is goed uit te leggen. Maar omdat vertrouwen te voet komt en
te paard gaat, is de onduidelijkheid op sommige terreinen dodelijk.

Het is aan kiezers bijna niet meer uit te leggen wat de partij en haar leider
écht vinden van polarisatie in het integratiedebat, van de JSF, de
Zuiderzeelijn, het Europees referendum, een links kabinet, de aanpak van
topinkomens, van een partijleider die als vice-premier dient of van een
studiefinancieringsstelsel waarbij studenten 60.000 euro moeten gaan lenen.
Zelfs over hét succes van deze kabinetsperiode, het blokkeren van de
versoepeling van het ontslagrecht, vragen velen zich af wat Bos vindt.

Als mensen op een partij stemmen, willen ze weten wat er met hun stem gebeurt.
Bij de PvdA is het nog steeds te vaak, en op cruciale punten, een raadsel.

Gelukkig liggen de mogelijkheden voor verandering voor het grijpen. Er zitten
PvdA'ers in vrijwel alle colleges en het kabinet. De beginselen en idealen
hebben een gigantische potentie. De PvdA is dé integratiepartij, met Marcouch,
Aboutaleb, Cohen, Schrijer, Spekman, Asscher en Bos. We hebben dankzij de PvdA
het groenste kabinet aller tijden. De partij heeft een rijke geschiedenis en
heeft als geen ander de opmars door de instituties voltooid.

Maar de partijleiding moet nu eindelijk eens een onderliggende visie formuleren,
die iedereen van de daken moet schreeuwen en van waaruit alle standpunten worden
beredeneerd. Kies een paar prioriteitsthema's die over twee jaar in één adem
worden genoemd met de PvdA. De kaasstolp moet opnieuw aan diggelen: de partij
moet meer de confrontatie aangaan met boze en bezorgde burgers.

Spreek PvdA-bestuurders die niet goed functioneren daarop aan, en schroom niet
ze te vervangen. Benoem op gezichtsbepalende posities alleen politici die met
passie de partijstandpunten over het voetlicht kunnen brengen. Praat niet meer
over cijfertjes, wetjes, of corporaties, hamer alleen nog op de sociale missie
die aan de wijkenaanpak ten grondslag ligt en de sociaal-democratische
oplossingen die we bieden. Weg met de passiviteit in het integratiedebat; ga in
de aanval op vreemdelingenhaters en probleemontkenners.

Maar zoals het nu gaat, kan het echt niet langer.

LOAD-DATE: May 2, 2008

LANGUAGE: DUTCH; NEDERLANDS

NOTES: Michiel Emmelkamp is voorzitter van de Jonge Socialisten in de PvdA. Dit
is de bekorte versie van de 1-meilezing die hij gisteren hield in Groningen.
Reageren? vk.nl/opinie.; xxx; xxx; xxx

GRAPHIC: 02FOpvda1_ph01, Foto Getty

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              112 of 161 DOCUMENTS



                                 de Volkskrant

                                 April 30, 2008
                                    woensdag

Crèchegeld: voorlopig geen zekerheid;
Kabinet zit met onrust rond kinderopvang in de maag, maar wenst tot augustus
geen bedragen te noemen

BYLINE: Yvonne Doorduyn; Sheila Sitalsing

SECTION: BINNENLAND; Blz. 3

LENGTH: 580 woorden

DATELINE: den haag

SAMENVATTING:

Rond cruciale vragen vindt nog politiek gevecht plaats.

VOLLEDIGE TEKST:

den haag Dat het mes in de gesubsidieerde kinderopvang gaat, zoveel weten ouders
inmiddels. Dat ze vanaf 2009 meer geld kwijt zijn aan de crèche en de oppas aan
huis, ook. Maar hoeveel precies, en of minvermogenden worden ontzien, en of het
kabinet, ter compensatie, op andere terreinen leuke dingen voor de hardwerkende
Nederlanders in petto heeft - dat is allemaal in mistflarden gehuld.

Zeker is dat verantwoordelijk staatssecretaris Sharon Dijksma (PvdA, Onderwijs)
gaten in haar begroting heeft. Ze wil die dichten door 308 miljoen euro te
bezuinigen op de ouderbijdrage voor de crèche en de buitenschoolse opvang, en
door voor 360 miljoen euro te snijden in de informele oppas via
gastouderbureaus. Minister van Financiën Bos (ook PvdA) helpt in de jaren tot
2011 met 1,7miljard euro.

De brancheorganisatie MO-groep sloeg maandag meteen alarm: gemiddeld zijn ouders
straks jaarlijks 1.400euro meer kwijt. Bij gebrek aan concrete informatie - het
kabinet wil tot augustus geen bedragen noemen - was de groep zelf gaan rekenen.

Welnee, riposteerden Haagse spindoctors dinsdag. Gemiddeld 375euro extra wordt
het, hooguit.

Maar ook dat bedrag blijft, zolang het niet formeel door Bos is bevestigd,
oncontroleerbaar. Hoe verontrust honderdduizenden ouders moeten zijn, en op wie
ze boos moeten worden, blijft onhelder. Niettemin staat het kabinet door de
publicitaire onrust inmiddels met 2-0 achter, wordt op het Binnenhof verzucht.

Wat de bedragen ook zijn: ze zeggen nog bitter weinig. Want over het cruciale
vraagstuk - gaan alle ouders naar rato evenveel bloeden, of vragen we meer van
de hoogste inkomens? - wordt nog een politiek gevecht gevoerd tussen PvdA en
CDA.

De sociaal-democraten willen nivelleren door de hogere kosten te laten neerdalen
bij gezinnen met een inkomen vanaf anderhalf keer modaal (circa 45 duizend
euro). De christen-democraten willen de pijn evenredig verdelen over alle
inkomensgroepen. De derde regeringspartij, ChristenUnie, zet ondertussen alles
op alles om de informele oppas via gastoudersbureaus (de 'omasubsidie') te
redden. Volgens die partij moet de compensatie voor ouders die oma of het
buurmeisje inschakelen eveneens blijven.

Pas in augustus volgen - aan de vooravond van de rijksbegroting voor 2009 -
officiële details. Dan wil het kabinet, door extra belastingkorting voor
werkende ouders, de pijn van de hogere kosten voor kinderopvang verzachten. Dan
komen de befaamde 'koopkrachtplaatjes', waaruit moet blijken wie er financieel
op voor- of achteruit gaat.

In het ideale scenario van het kabinet was dan in één keer een fraai
totaalplaatje gepresenteerd aan werkende ouders. Mensen zouden zich anders maar
voor niets druk maken. Dat scenario is lelijk verpest, nu blijkt dat burgers
geen zin hebben maandenlang lijdzaam af te wachten.

Dat ouders met kinderen in de opvang tot augustus moeten wachten op zekerheid,
vindt de premier evenwel geen enkel probleem, zo verklaarde hij vrijdagavond
monter na afloop van een urenlang beraad met zijn ministers over de begroting.

Balkenende heeft een rotsvast geloof in de flexibiliteit van zijn burgers: 'Ze
weten heel snel nieuwe mogelijkheden te vinden', zei hij, verwijzend naar de
snelheid waarmee half Nederland de informele oppas ging 'witten' toen daar twee
jaar geleden een flinke subsidie voor kwam. Zijn tip: 'Ze kunnen zich er in elk
geval alvast op instellen dat de zaken straks anders zullen zijn dan nu.'

LOAD-DATE: April 29, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              113 of 161 DOCUMENTS



                                 de Volkskrant

                                 April 29, 2008
                                    dinsdag

'Betrek de burger bij het bepalen van de strafmaat';
Accent Rita & rechtspraak

BYLINE: Marc Peeperkorn

SECTION: BINNENLAND; Blz. 3

LENGTH: 327 woorden

DATELINE: DEN HAAG


DEN HAAG Voor Rita Verdonk van Trots op Nederland is het een uitgemaakte zaak:
als de burger niets meer snapt van rechterlijke vonnissen, moet die burger zelf
de rechter worden. Tijd dus voor lekenrechtspraak. 'Gewone burgers stellen de
strafmaat vast. De mensen zijn namelijk niet dom.'

Conform de werkwijze van Trots op Nederland, legt Verdonk haar plan binnenkort
via internet aan de kiezers voor. Die bepalen in hoge mate het standpunt van
Verdonk. 'De burger herkent zich niet meer in rechterlijke uitspraken. In veel
Europese landen participeren burgers in de rechtspraak. Dat kan ook in
Nederland.'

Verdonk wil op korte termijn een burger (leek) toevoegen aan de rechter die een
vonnis vaststelt. De frisse blik van 'mensen die in de blubber staan' moet een
'tunnelvisie' bij de rechter voorkomen.

Op de lange termijn opteert Verdonk voor totale juryrechtspraak. Een jury van
louter gewone mensen velt dan het oordeel over de verdachte.'

Minister Hirsch Ballin van Justitie wees vorig jaar na uitgebreid onderzoek de
lekenrechtspraak af. Meer invloed van de burger op de rechtsgang zou het
vertrouwen in de rechterlijke macht niet vergroten. Wel leidt die invloed tot
langere rechtszaken. Nu wordt veel informatie over een strafzaak voor de
eigenlijke zitting schriftelijk afgehandeld. Leken krijgen alles pas in de
rechtszaal onder ogen, waardoor het proces meer tijd kost.

Hirsch Ballin wordt gesteund door de regeringspartijen CDA en PvdA. 'Ik wil geen
circus als bij het Amerikaanse O.J.Simpson-proces', zegt CDA-Kamerlid Van
Haersma Buma. Hij pleit voor deskundige buitenstaanders die als getuigen
bewijsmateriaal tegen het licht houden. Verder moeten rechters vonnissen beter
uitleggen, aldus de CDA'er.

Zijn collega Heerts (PvdA) ziet alleen in zeer specifieke rechtszaken een rol
voor de leek weggelegd. 'We moeten er zeer prudent mee omgaan. De PvdA is niet
voor rechtspraak op basis van gevoel. Wij zijn niet de partij van de
populisten.'

Marc Peeperkorn

LOAD-DATE: April 28, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              114 of 161 DOCUMENTS



                                 de Volkskrant

                                 April 28, 2008
                                    maandag

Wouter Bos schuift Wouter Bos opzij;
De PvdA-partijleider pleitte ooit voor gratis kinderopvang, de minister dwingt
Dijksma erop te bezuinigen

BYLINE: Douwe Douwes, Sheila Sitalsing

SECTION: BINNENLAND; Blz. 3

LENGTH: 665 woorden

DATELINE: DEN HAAG

SAMENVATTING:

De Voorjaarsnota is afgehamerd, en Bos is 'reuzetrots'.

VOLLEDIGE TEKST:

DEN HAAG 'Een helse klus geklaard', schreef Wouter Bos afgelopen vrijdagavond om
kwart over elf op zijn weblog. Luttele uren daarvoor had hij de Voorjaarsnota
kunnen afhameren, na een lange dag vergaderen met nooddruftige
collega-ministers. De meeste hadden bij de PvdA-minister van Financiën gebedeld
om extra geld voor het dichten van tekorten op hun begroting van 2008. Bos op
zijn blog: 'Iedereen denkt dat ik bakken geld over heb, maar dat is niet zo.'

Er was Bos veel aan gelegen zich in zijn eerste begrotingsjaar een solide
minister van Financiën te betonen. Om te laten zien dat, na meer dan een
decennium Gerrit Zalm, het beheer van de schatkist door een sociaal-democraat
niet tot onbeheerst potverteren leidt. Regeringspartner CDA, dat streng begroten
tot een voornaam thema heeft verheven, keek met argusogen toe.

Want juist het PvdA-smaldeel in het kabinet had zorgen: Sharon Dijksma met de
kinderopvang, Jet Bussemaker met de persoonsgebonden budgetten in de zorg, Ella
Vogelaar met haar wijkenaanpak en de huurtoeslag.

Maar schatkistbewaarder Bos schoof die andere Bos (de PvdA-partijleider die ooit
voor gratis kinderopvang pleitte) opzij, en dwong staatssecretaris Dijksma het
mes te zetten in de regeling voor kinderopvang. Die was zo luxe geworden dat de
budgetoverschrijding tot meer dan een miljard euro dreigde op te lopen.

Lang heeft Dijksma gedacht: mij dwingen tot drastisch ingrijpen, dat doet Bos
niet. Het argument dat meer geld voor kinderopvang leidt tot meer werkende
vrouwen zou hem overtuigen. 'Ik heb een sterk verhaal', zei ze vorige week.

Maar niet iedereen in het kabinet vond het verhaal sterk. Pas toen bleek dat Bos
de poot stijf hield, ging Dijksma rekenen aan bezuinigingsmodellen.

Het resultaat: de pas opgetuigde subsidie voor de informele oppas gaat er
grotendeels aan, en ouders met inkomens boven de 45duizend euro gaan meer
betalen. Als doekje voor het bloeden dekt Bos dit jaar eenmalig het grootste
deel van de tegenvaller.

Het was een ingewikkeld verhaal dat Dijksma vrijdag te vertellen had: de luxe
randjes (die plots 'oneigenlijk gebruik' heten, teneinde de ingreep wat
sympathieker te doen lijken) worden eraf gevijld; tegelijkertijd blijft de
kinderopvang 'toegankelijk en betaalbaar'.

Ook Bussemaker lost haar geldproblemen zelf op. 'Ik ben reuzetrots op Jet
Bussemaker en Sharon Dijksma', blogt Bos. 'Ze weten dat je als PvdA'er meer
noten op je zang moet hebben dan alleen maar meer geld vragen. Ze beseffen dat
je, juist als je gelooft in het belang van goede publieke voorzieningen, ook
moet laten zien dat je de kosten weet te beheersen en de belastingbetaler waar
voor zijn geld geeft.'

Over de derde trots van de PvdA, Ella Vogelaar, blogt Bos evenwel niet. De
minister voor Wonen, Wijken en Integratie krijgt 320 miljoen euro voor haar
veertig achterstandswijken. Dat bedrag was haar in de vooronderhandelingen al
aangeboden, maar ze wilde meer.

Vogelaar was de enige die vrijdagochtend de Trêveszaal binnenkwam zonder
conceptdeal met Bos. Het gewenste meerbedrag kreeg ze niet - al was het maar
omdat het CDA dat nooit gepikt zou hebben.

Die 320 miljoen is evenwel voldoende om het wijkenplan en daarmee een
PvdA-paradepaardje te redden. Zo hield de schatkistbewaarder toch een schuin oog
gericht op het partijbelang, zonder het CDA reden te geven tot al te veel
wenkbrauwgefrons.

Hoe de ingrepen zullen uitpakken, wordt duidelijk in augustus, wanneer de
koopkrachtplaatjes voor het nieuwe begrotingsjaar komen. Dan zal blijken hoezeer
de duivel in de details schuilt, en zal de bel klinken voor een nieuwe ronde
knokken om geld.

Het wordt een stevig rondje, want de politieke belangen zijn groot. De ingreep
in de kinderopvang raakt honderdduizenden ouders. Bos zal zijn uiterste best
doen tegenover deze impopulaire maatregel wat leuks neer te zetten voor deze '
hardwerkende Nederlanders', die tegenwoordig immers de maat der dingen zijn in
Den Haag.

LOAD-DATE: April 28, 2008

LANGUAGE: DUTCH; NEDERLANDS

NOTES: In augustus zal de bel klinken voor een nieuwe ronde knokken om geld

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              115 of 161 DOCUMENTS



                                 de Volkskrant

                                 April 26, 2008

De Oranjes misdragen zich het hele jaar door

BYLINE: Maarten; Frank Meester

SECTION: HET VERVOLG; Blz. 38

LENGTH: 758 woorden

SAMENVATTING:

Door Maarten en Frank Meester

VOLLEDIGE TEKST:

Maarten: Dit jaar overkomt mij het ergste wat een burger die de democratie en
het gelijkheidsbeginsel serieus neemt, kan overkomen: de koningin bezoekt mijn
gemeente op 30april.

Frank: We komen allemaal een keer aan de beurt.

Maarten: Dat hoeft niet. Wil je weten hoe het bij mij in Franekeradeel is
gegaan? Commissaris van de koningin Ed Nijpels vroeg burgemeester Marian Haveman
of ze de koningin wilde uitnodigen. 'Het was voor mij een volkomen onverwachte
vraag', zei Haveman later tegen de Leeuwarder Courant. 'Bij zulke belangrijke
vragen moet ik altijd even nadenken om de gevolgen te overzien. Natuurlijk heb
ik na tien minuten 'ja' gezegd.' Pas daarna heeft ze de gemeenteraad om
toestemming gevraagd. Zo gaat dat kennelijk in een constitutionele monarchie. En
kennelijk heeft een D66-burgemeester slechts tien minuten nodig om te verdringen
dat de D in de naam van haar partij voor 'Democraten' staat. Overigens had
Haveman net zo goed niets kunnen vragen. De gemeenteraad ging braaf akkoord, op
GroenLinks na.

Frank: Vermeld er voor de transparantie even bij dat je zelf lid bent van de
GroenLinks-steunfractie.

Maarten: Het gaat er niet om namens welke partij ik spreek, het gaat erom wat ik
te zeggen heb. Behalve GroenLinks had geen enkele partij er moeite mee om
minimaal 350 duizend euro uit te trekken voor het een uur durende bezoek.
Terwijl de gemeenteraad zich eerder niet bereid had getoond om met nog geen
tiende van dat bedrag de bibliobus te behouden voor de dorpen, waardoor die al
weer meer dan een jaar geen goede bibliotheekvoorziening hebben! De
PvdA-fractievoorzitter, die nota bene later aan de Leeuwarder Courant vertelde
dat hij republikein is, noemde het bezoek zelfs een boppeslach.

Frank: Boppeslach?

Maarten: Ja, een kaatsterm: de bovenslag. Staat in het Fries ook voor een
buitenkansje. Franeker loopt lekker binnen door de free publicity, zei hij. Moet
je nagaan, zo denkt deze sociaal-democraat: als er geld te verdienen valt, laten
we dat democraat maar weg.

Frank: Democratie en monarchie kunnen anders prima samengaan.

Maarten: Hoe dan? De Nederlandse burger heeft nooit op Beatrix kunnen stemmen,
dus is zij geen democratisch gekozen staatshoofd. De leden van de koninklijke
familie hebben andere rechten dan de rest van de Nederlandse burgers, dus maakt
de monarchie inbreuk op het gelijkheidsbeginsel. 'De mens is vrij geboren en
toch ligt hij overal in ketenen', zei Jean-Jacques Rousseau al. Ik begrijp niet
dat we ons nog altijd vrijwillig laten schofferen door de Oranjes. Terwijl het
merendeel van de Nederlanders zich - zoals de Nationale Ombudsman laatst nog
benadrukte - keurig gedraagt, doen de Oranjes alles wat beschaafde mensen
zichzelf hebben afgeleerd. Ze rijden te hard in te grote auto's, skiën, vliegen
de hele wereld over, wonen in villa's en paleizen, raken verwikkeld in
omkoopschandalen, betalen hun rekeningen niet zelf, verwekken buitenechtelijke
kinderen, gaan relaties aan met dubieuze figuren--

Frank: Precies! Zo stutten ze onze democratie. Pubers plakken soms een sticker
op hun slaapkamer: 'Alles waarvan je droomt, gebeurt achter deze deur'. Zie het
koningshuis als de wereld achter die deur. De filosoof Charles Taylor toont in
zijn boek A Secular Age aan dat structuur alleen kan bestaan dankzij
anti-structuur. Carnaval is een bekend voorbeeld. Mensen mogen eventjes alles
doen wat god verboden heeft, zodat ze zich de rest van het jaar aan de regels
houden. Maar nu steeds minder mensen geloven, neemt de kracht van carnaval af.
Tegelijkertijd moeten wij gewone burgers steeds meer, terwijl we ons steeds
minder kunnen laten gaan. Aan de ene kant moeten we steeds hoger opgeleid zijn
en meer produceren, aan de andere kant moeten we rekening houden met
minderheden, met het milieu, stoppen met roken en drinken, onze kinderen op tijd
binnenhalen. We willen zo graag uit de band springen dat we er gek van zouden
worden--. Gelukkig hebben we de Oranjes nog. Die doen alles waarvan wij dromen,
zodat we het zelf niet meer hoeven te doen.

Maarten: Maar zij misdragen zich het hele jaar door--

Frank: Een gevolg van de steeds verder gaande specialisatie. Ons kapitalistisch
systeem dwingt ieder mens te doen wat hij het beste kan. De Oranjes misdragen
zich dus twaalf maanden per jaar, zodat wij ons het hele jaar door gedragen.
Zelf wilde ik deze zomervakantie met de auto naar Frankrijk rijden. Maar toen ik
hoorde dat de Oranjes jaarlijks voor meer dan een miljoen euro vliegen, heb ik
besloten te gaan fietsen in Nederland.

LOAD-DATE: April 28, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              116 of 161 DOCUMENTS



                                 de Volkskrant

                                 April 25, 2008
                                    vrijdag

Plussers en minners

BYLINE: Nanda Troost

SECTION: VOORKANT; Blz. 13

LENGTH: 1200 woorden

SAMENVATTING:

In het Deense pension Skejby wonen gevangenen samen met gewone burgers, die hen
begeleiden bij hun terugkeer in de maatschappij. De aanpak is succesvol. 'Ik wil
het normale leven laten zien.' Door Nanda Troost

VOLLEDIGE TEKST:

Henrik is terug! Drie weken alweer, maar nog gonst zijn terugkeer door de gangen
van pension Skejby, waar twaalf gedetineerden samenwonen met twaalf gewone
burgers, 6kilometer buiten het centrum van de Deense stad Århus. Skejby is trots
op Henrik (36). De eerste keer zat hij hier als 'plusser' de laatste tien
maanden van zijn gevangenisstraf uit. Nu is hij 'minner' en mag hij als gewoon
burger gaan en staan waar hij wil.

Zomaar een dag in pension Skejby, waar via 'normalisering' wordt geprobeerd
gevangenen te helpen op de weg terug, de maatschappij in. Overdag is het stil,
maar vanaf 4uur valt iedereen binnen, klaar met stage, werk of studie.
Ex-drugsdealer Anders (22; 6jaar cel en bezig met 'omscholing' tot slager) en
studente pedagogiek Angela (22) spelen een potje backgammon aan de grote
eettafel vlak bij de keuken.

In dit pension, dat in 1973 begon als experiment, worden de verschillen pas
duidelijk als je ernaar vraagt. Want de plussers -met crimineel verleden- en
minners -gewone burgers, veelal studenten- leven en wonen door elkaar, verdeeld
over twee gangen. Ieder heeft zijn eigen kamer. Met douches en toiletten op de
gang voor gemeenschappelijk gebruik.

De plussers moeten om 11uur 'savonds en in de weekeinden binnen zijn. Een keer
in de drie weekeinden mogen ze 'naar buiten'. Daarmee houden de plussers het
gevangenisgevoel, voor wie daaraan zou twijfelen. Hans (48, bijna vrij na 17
jaar tbs 'wegens geweld') heeft tijdens een van die weekeinden in Kopenhagen een
vrouw ontmoet. Ze mag op bezoek komen, 'maar als we in Århus uit eten willen,
moet ik daarvoor toestemming vragen'. Hij koestert zijn computer met internet en
zijn mobieltje, die in de gevangenis verboden waren.

Hans is conciërge en verricht onderhoudswerkzaamheden in het pension. Trots laat
hij de kamer zien waar hij laminaat heeft gelegd: 'Klaar voor de nieuwe
bewoner.' Hij leidt ook bezoekers rond. Van de kelder met de wasruimte, tot de
vier keukens naast elkaar, waar de bewoners in vaste groepen koken.

Een verdieping lager, op de gang voor zijn kamer, wordt Henrik emotioneel als
hij vertelt wat Skejby voor hem betekent. 'De eerste keer zat ik vol woede en
agressie. Dat heb ik hier afgeleerd.' Met ontbloot bovenlijf doet hij zijn
vorige leven voor. 'Alleen al dat agressieve, brede loopje waarmee je je in de
gevangenis een plaats moet veroveren, dat ben ik hier kwijt geraakt. Dat ik nu
ben teruggekomen, was omdat ik doodsbang was terug te vallen in mijn oude leven.
Dit is alles wat ik heb. Deze plek, en mijn werk, als vrachtwagenchauffeur, voor
een werkgever die heel goed voor me is.'

Zachte resocialisering: zo vat Ole Bjarnskov, zijn werk kort samen. Hij is
projectleider in pension Skejby. In samenspraak met de gevangenis stelt het
pension voor elke 'cliënt' een programma op. Werk of opleiding staat centraal.
'We leren de gevangenen hier hun leven weer op de rails zetten. Ze leren
plannen, reflecteren, compromissen sluiten, onderhandelen. En ze moeten in de
eerste plaats eerlijk vertellen waarom ze hier zitten. Dat zet ze aan het denken
over wat ze hebben gedaan. Ik heb soms het idee dat wij de eersten zijn die met
ze praten over hun daad. En ik hoor van bijna iedereen dat het hard werken is.'

Bjarnskov voelt zich vader en moeder tegelijk. 'We zijn constant aan het praten.
Over alles; iemands houding, dat gevangenisloopje, liefst met capuchon op. En de
tijd dat ze binnen moeten zijn. Maar wie zich niet aan de regels houdt, gaat
terug naar de gevangenis. Het gaat zelden mis. Ik heb er een neus voor
ontwikkeld, en datzelfde geldt voor mijn collega's. Veel gaat op intuïtie, en
dat verloopt uitstekend.'

De minners spelen een belangrijke rol in het leven van de gevangenen. Zij moeten
zo veel mogelijk 'het normale' laten zien, een belangrijk verschil met de
gevangenis, waar gedetineerden elkaar doorgaans juist de slechte dingen leren.
De minners zijn vaak studenten, die afkomen op de lage huren, maar ook op de
gezelligheid. Zoals Nikolaj (23), student aan de lerarenopleiding. Hij zoekt
mensen om op vrijdagavond mee naar de bioscoop te gaan. 'De meeste plussers
hebben nooit normale relaties gehad. Hun alternatief is om in de gevangenis te
zitten. Dan ben ik blij dat ik ze kan laten zien dat er ook een ander leven is.
En op die manier kan ik iets terugdoen voor de maatschappij.'

Al zijn de minners wel vrij om te gaan en staan waar ze willen, verwacht wordt
dat ze voor een belangrijk deel meedoen aan het programma voor de plussers: om
beurten boodschappen doen en koken, en eens per veertien dagen met de groep
'vergaderen'. Op die bijeenkomsten blijkt dat plussers en minners helemaal niet
zo veel van elkaar verschillen, zegt Peter (46, elektricien). Hij is
'gastarbeider' uit Duitsland en gaat af en toe een weekeinde terug naar Kiel,
naar zijn gezin. 'Ik heb ook weleens een rotdag, en ga dan toch naar mijn werk.
Het is goed om te laten zien hoe wij onze problemen oplossen. Dat zie ik als
onze belangrijkste taak: laten zien dat bij ons ook niet alles vanzelf gaat, dat
het bij ons ook weleens tegenzit.'

Angela en Marianne (23, verpleegkundige-in-opleiding) zijn niet bang voor hun
medebewoners, die soms een behoorlijk gewelddadig verleden hebben. Angela: 'We
weten waarvoor ze hier zitten. Maar we weten ook dat de meesten nog nooit
normale relaties hebben gehad. Ik vind het goed om op deze manier eens iets
terug te doen.' Marianne: 'Ik wil het normale leven laten zien. Dat kan heel
moeilijk zijn voor wie in de gevangenis heeft gezeten.'

Wie naar Skejby komt, zit aan het einde van zijn straf. Een plusser moet
doorgaans 3 tot 6maanden 'zitten'. Hans is een apart geval. Navraag leert dat
zijn toevoeging 'wegens geweld' staat voor meervoudige verkrachtingen. Hij woont
al een halfjaar in Skejby en komt pas tegen Kerst vrij. Hij volgt een cursus
psychologie en zingt in een koor, maar de kans dat hij ooit werk vindt, is
nihil. Hans gaat de WAO in, want er is geen werkgever die hem wil hebben. 'Ik
wil vrijwilligerswerk doen.'

Toekomstig leraar Nicolaj drentelt langs het schoolbord waar zich alleen nog
maar minners hebben gemeld voor de film. Een verdieping lager, in de
gemeenschappelijke badkamer, staat Marianne boven de wastafel met de tondeuse
het haar van Henrik te kortwieken. 'Het normale leven', lacht ze, 'dat kan ook
met minners onder elkaar.'

Henrik leidde een dikbetaald burgermansbestaan, zat in de assurantiën, had een
BMW én Mercedes voor de deur. Toen zijn vrouw vertrok, raakte hij de weg kwijt
en kwam door verkeerde vrienden op het slechte pad. Hij heeft 8jaar vastgezeten,
maar wil in verband met zijn veiligheid niet dat in de krant komt waarom. 'Maar
geloof me: in het leven dat ik heb geleid heb ik gezien hoe door-en-door slecht
mensen kunnen zijn.'

De nieuwe liefde die hem hielp op de weg terug, is voorbij. 'En daarom ben ik nu
zo bang om weer terug te vallen.' En dan ineens: 'Ik red het wel. Maar omdat ik
weet dat ik naar Skejby kan terugkomen. Dat ik niet terug hoef naar dat andere
leven.'

LOAD-DATE: April 24, 2008

LANGUAGE: DUTCH; NEDERLANDS

NOTES: 'Wij willen de gevangenen laten zien dat het bij gewone mensen ook
weleens tegenzit.'; Het geheim van Skejby? 'De juiste mensen op de juiste plek
krijgen'; Skejby geldt als een groot succes in Denemarken. Uit onderzoek is
gebleken dat voormalige Skejby-bewoners 21 procent minder kans op recidive
hebben dan bewoners van pensions waar alleen criminelen wonen. Daarbij komt dat
twee keer zoveel 'plussers', zoals de gedetineerden in het pension te boek
staan, hun opleidingsniveau verbeteren, zegt sociologe Linda Kjær Minke. 'Skejby
is een uitstekend voorbeeld van sociaal leren.'; Van de acht pensions -er is er
bijvoorbeeld ook een voor criminelen met kinderen, terwijl criminele jongeren op
een boerderij kunnen werken- waar gevangenen toewerken naar hun terugkeer in de
maatschappij, boekt Skejby de beste resultaten. Waarom? 'De juiste mensen op de
juiste plek krijgen', zo verklaart Ina Eliasen het succes. Ze is hoofd van de
afdeling Gevangenissen en Reclassering van het ministerie van Justitie in
Kopenhagen. 'De mensen die in Skejby zitten, voor hen werkt het. Maar het
betekent ook dat we voorzichtig moeten blijven, we kunnen ons geen missers
veroorloven.'; De selectie van de bewoners is heel belangrijk, zegt ook Ole
Bjarnskov, projectleider van Skejby. 'We zorgen ervoor dat de samenstelling
divers blijft. Als er drie of vier gevangenen zijn die zijn veroordeeld wegens
verkrachting of moord, ontstaat er een subcultuur. Dat willen we niet. Maar in
principe kan iedereen hier komen. Het allerbelangrijkst is dat de individuele
gevangene die hier komt, wil veranderen.'; Toch komt er voorlopig geen tweede
Skejby. Gebrek aan belangstelling bij politici, denkt Bjarnskov. 'Hoewel er
altijd positief over ons wordt gesproken en geschreven, is dit geen
stemmentrekker.' Er zijn andere prioriteiten, zegt Eliasen van het ministerie.
Ze wijst op Zweden, waar goede ervaringen zijn met het elektronisch monitoren
van gevangenen. 'Dat wordt nu uitgebreid. In eerste instantie werd deze straf
toegepast voor rijden onder invloed en voor jongeren die tot maximaal 3maanden
zijn veroordeeld. De politiek wil dat uitbreiden tot straffen van een halfjaar.
Elektronisch monitoren is veruit het goedkoopst en mensen kunnen aan het werk
blijven.'

GRAPHIC: 25VOvoorkant_ph01, Marianne, verpleegkundige in opleiding, helpt Henrik
(oud-gedetineerde, nu vrachtwagenchauffeur) in de badkamer aan een nieuw
kapsel., Foto Daniel Rosenthal / de Volkskrant

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              117 of 161 DOCUMENTS



                                 de Volkskrant

                                 April 25, 2008
                                    vrijdag

Goedkope kreeft straks op het toeristenmenu;
Accent Exclusief?

BYLINE: Sara Berkeljon

SECTION: ECONOMIE; Blz. 7

LENGTH: 322 woorden

DATELINE: Amsterdam


Amsterdam Onbeperkt kreeft eten voor een vaste, lage prijs. Het behoort in de
toekomst tot de mogelijkheden, denkt visimporteur Marcel van Breda. 'Grappig,
want zoiets verwacht je eerder bij spareribs.' De prijs van Canadese kreeft
duikelde het afgelopen jaar naar beneden en heeft nu een dieptepunt bereikt.

Dat is vooral te wijten aan het dipje in de Amerikaanse economie, meent Van
Breda, directeur van de Rotterdamse visgroothandel Schmidt. De meeste Canadese
kreeften zijn bestemd voor de Noord-Amerikaanse markt. 'Normaal wordt daar veel
kreeft gegeten, maar de vraag loopt nu sterk terug. Daardoor zijn er gigantische
voorraden en staan de prijzen op de wereldmarkt onder druk.'

Voeg daarbij de zeer lage dollarstand, en je weet waarom de prijzen van Canadese
kreeft gekelderd zijn. Volgens het Productschap Vis betaalt de Nederlandse
consument in de winkel nu 30euro voor een kilo kreeft. Vorig jaar was dat nog
40euro.

En dan zit er ook nog een nieuwe oogst aan te komen, zoals altijd rond deze tijd
van het jaar. Het exclusieve schaaldier wordt zo dus ook voor jan-met-de-pet
betaalbaar, verwacht Van Breda.

Hij is al in bespreking met verschillende restaurants die 'kreeftenparty's' en
zelfs 'kreeftenfestivals' willen organiseren, vertelt hij. 'Dan kan een zaak zo
honderd kreeften tegelijk wegzetten. Voor ons is dit heel goed nieuws.'

Hoeveel het prijsverschil met vorig jaar exact bedraagt, wil de groothandelaar
uit concurrentieoverwegingen niet vertellen. Ook Sas de Koeijer, directeur van
concurrent De Meulemeester in Yerseke, houdt daar angstvallig zijn mond over.
'Maar de prijzen zijn ongeveer de helft van die van vorig jaar. Ik verwacht dat
kreeft dit jaar in de kustplaatsen ook op de goedkope toeristenmenu's staat.'

De Koeijer, die vooral levert aan 'de betere viswinkel', meldt nu al stijgende
verkopen. 'Wij leveren ook aan supermarkten in België. Daar zijn de kreeften
deze week al in de reclame.'

Sara Berkeljon

LOAD-DATE: April 24, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              118 of 161 DOCUMENTS



                                 de Volkskrant

                                 April 24, 2008
                                   donderdag

'CDA is veel te stil in integratiedebat';
Vooral jongeren vinden dat christen-democraten zich op de vlakte houden en meer
stelling moeten nemen

BYLINE: Sheila Sitalsing

SECTION: BINNENLAND; Blz. 3

LENGTH: 656 woorden

DATELINE: den haag

SAMENVATTING:

'Debat nu weggegeven aan extremisten.'

Fractiewoordvoerder: we zijn juist wel met integratie bezig.

VOLLEDIGE TEKST:

den haag Het probleem met het CDA, zegt Harry van der Molen, is 'dat je de
christen-democraten veel te weinig hoort over de problemen rond islam en
integratie.'

Neem het gedoe rond geen handen schudden. 'Daar houdt de partij zich vrij stil
over', zegt Van der Molen. Hij is voorzitter van het CDJA, de
christen-democratische jongerenpartij en kweekvijver die menig CDA-talent
voortbracht.

Het CDA houdt zich op de vlakte, denkt Van der Molen, om de vrede te bewaren in
de coalitie. Of om interne onmin te voorkomen tussen de school van de harde
aanpak en de school die hoopt dat emancipatie vanzelf komt door
sociaal-economische vooruitgang. 'Terwijl het juist voor de middenpartijen zo
belangrijk is dat ze het integratiedebat naar zich toetrekken. Dat hebben we
weggegeven aan extremisten. Aan Wilders en Verdonk.'

Volgende maand bespreken de jongeren op hun congres een discussienotitie
daarover. Daarin staat dat het CDA moet uitdragen dat het christendom de wortel
is van onze beschaving. Verzuiling van moslims is onwenselijk. En de
joods-christelijke traditie moet leidend zijn bij het inpassen van de islam in
het Westen. Van der Molen: 'We leuren al een tijd met onze kritiek op de
afwachtende houding van het CDA, maar de partij en de Tweede Kamerfractie vinden
ons op dat thema vooral lastig.'

Madeleine van Toorenburg, woordvoerder integratie voor het CDA in de Tweede
Kamer, reageert monter. 'Prima dat de jongeren zich roeren. Maar we zijn in de
Kamer juist erg bezig met integratie. Verplicht inburgeren, gelaatsbedekkende
kleding. Over handen schudden heeft de CDA-afdeling Amsterdam zich helder
uitgelaten. Alleen, wij keren ons niet tegen religie, maar tegen radicalisering.
Ik ben niet van zins een theologische discussie te voeren in de politiek. We
zijn ook de partij van de godsdienstvrijheid.'

De CDA-jongeren vinden een warm supporter in Jaffe Vink, hoofdredacteur van
Opinio, het blad voor rechtsdenkend Nederland. Opinio pookt al enige tijd in het
CDA, in de hoop op 'een echt islamdebat'. Dat culmineerde onlangs in de 'geheime
rede van Balkenende', een pastiche van Vink, vol spitsvondigheden over het
verschil tussen christenen en islamieten en tussen nette en minder nette
gelovigen.

De premier vond het minder spitsvondig. Hij pakte de handschoen op. Niet door
een islamdebat te beginnen, maar door de rechter in te schakelen. Nadat
Balkenende een kort geding waarin hij rectificatie eiste verloor, begon hij
gisteren een bodemprocedure tegen het blad. Omdat hij het onverantwoordelijk
acht hem raillerende taal toe te dichten over zo'n explosief onderwerp. ('Het
grote probleem is de islam', staat onder meer in de neprede. En: 'Trots op ons
christendom.'). Het risico is dat 'gewone' burgers, ook in het buitenland de
rede voor echt aanzien, zegt de landsadvocaat. Met alle gevaarlijke gevolgen van
dien.

Drie CDA'ers roeren zich deze week wel in Opinio. Het zijn theoloog Paul van
Geest, Jeroen Alting von Geusau die vorig jaar een gooi naar het
CDA-voorzitterschap deed en Rob Goring, statenlid voor het CDA in Brabant. De
neprede vinden ze maar niks. 'Balkenende beschouwt de islam niet als probleem;
slechts extremistische en fundamentalistische uitwassen ziet hij als belemmering
voor een vruchtbare dialoog.'

Ze vinden wel dat er voor het CDA 'een unieke kans' ligt om vanuit zijn
christelijke wortels een brede dialoog met de islam te beginnen. 'Maar die is
alleen succesvol als beide partijen evenwaardig aan het woord komen en
overeenkomsten en verschillen willen erkennen, met respect voor de Nederlandse
rechtsstaat en de joods-christelijke waarden en normen. Ons probleem is niet de
islam, maar een wederzijds gebrek aan inlevingsvermogen en een nog groter gebrek
aan historisch besef over onze democratische rechtstaat en de rol die het
christendom daarin heeft vervuld.'

LOAD-DATE: April 23, 2008

LANGUAGE: DUTCH; NEDERLANDS

NOTES: 'Het probleem is een wederzijds gebrek aan inlevingsvermogen'

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              119 of 161 DOCUMENTS



                                 de Volkskrant

                                 April 19, 2008

Misbruik of eerlijk gebruik van de media-aandacht rond de Spelen?;
Het debat in: Europa

BYLINE: Wim Bossema

SECTION: HET BETOOG; Blz. 3

LENGTH: 1045 woorden

SAMENVATTING:

Over:

Moeten EU-leiders wegblijven bij de opening van de Olympische Spelen in China,
vanwege Tibet?

Door:

Lezers en journalisten van de Volkskrant, Gazeta Wyborcza en Público

Waar:

vk.nl/neigbours

VOLLEDIGE TEKST:

Moeten de EU-leiders wegblijven bij de openingsceremonie van de Olympische
Spelen op 8 augustus, vanwege Tibet? Dat was de vraag vorige week in deze
rubriek en op ons webforum Dear Neighbours! (vk.nl/neigbours). U kunt daar
stemmen en uw mening opschrijven. Hoe staat het er een week later voor?

Balkenende gaat wel (en dat zou niets te maken hebben met het feit dat prins
Willem-Alexander lid is van het Olympisch Comité); VN-chef Ban Ki-moon gaat niet
(en dat zou niets te maken hebben met Tibet of mensenrechten). Ondertussen wijst
de peiling onder lezers van de Volkskrant, Gazeta Wyborcza (Polen) en Público
(Portugal) op een tweederde meerderheid Yes op de vraag: 'Anauteurs van European
boycott of the Olympic ceremony?'

Als Seweryn Blumsztajn, columnist van Gazeta Wyborcza, de Olympische
fakkeloptocht ziet, is hij elke vier jaar ontroerd, schrijft hij. Een paar
maanden geleden had hij zich niet kunnen voorstellen dat hij dolblij zou zijn
als de vlam door demonstranten zou worden gedoofd. En toch was het zo: hij is nu
ontroerd door de gewone burgers die via het internet, allerlei clubs en
informele netwerken een beweging voor Tibet en de mensenrechten hebben
gesponnen, een 'supermacht van fatsoenlijke mensen'. De bobo's van de
internationale sport wilden doen of hun neus bloedt en dat is hen niet gelukt.
Blumsztajn vindt dat geweldig. Een Olympisch succes, zou je haast zeggen.

Zijn collega Leopold Unger veegt de Olympische Spelen als een cynisch spel van
tafel. Halverwege zijn column blijkt de tekst al uit 1972 te stammen: politiek
waren de Spelen altijd al, en dodelijk ook, zo bleek al bij de betogingen in
Mexico en de moord op de Israëlische atleten in München. Wat hij toen schreef,
staat nog steeds, voegt hij eraan toe. Het verschil is dat die politiek geen
Koude Oorlog tussen de kapitalistische en de communistische wereld meer is. Nu
zorgt het handelsgewin voor het cynisme in de Spelen. De VS doen alleen maar zo
aardig tegen de Dalai Lama om hun geweten te sussen en ondertussen lustig handel
te kunnen drijven.

De Poolse columnisten krijgen op het forum van Dear Neighbours! wel wat weerwerk
van lezers die vinden dat politiek en sport niet zo moeten worden vermengd.
Jennifer vindt de Spelen het verkeerde podium voor politieke actie. Wie tegen de
Spelen ageert, keert zich tegen de wereldvrede schrijft ze. Er zijn
mogelijkheden genoeg voor protest: betoog op straat, boycot Chinese producten;
de EU en de VN kunnen resoluties aannemen. Dus alstublieft misbruik de Spelen
niet, schrijft Jennifer.

Is het misbruik of handig gebruik van de wereldaandacht voor de Spelen, om die
vraag draait veel van het debat. De vele korte reacties onder de peiling van
Dear Neighbours! gaan er vaak over.

Veel ja-stemmers vinden het geweldig dat er nu eindelijk aandacht is voor Tibet.
Bijvoorbeeld tomssson POLSKA: 'Hoe eerder en luider we zeggen: we kunnen niet
langer doen alsof alles oké is, des te beter. Boycot de Olympische Spelen,
verander het handelsbeleid zodat we niet langer het monster voeden!' Hilke
beaamt: 'In vijftig jaar is er niets veranderd in Tibet. Daarom denk ik dat we
het op een andere manier moeten proberen dan we tot nu toe deden. En de
Olympische ceremonie is beslist een andere manier!'

Maar Fusto! is om dezelfde reden juist tégen een boycot; hij wil de Spelen
houden. 'Juist dankzij de Olympische Spelen is er nu zoveel extra aandacht voor
China en de mensenrechten daar. Zonder de Spelen zouden we nu lang niet zoveel
debat hebben over Tibet, persvrijheid et cetera.'

Toch laten de meeste tegenstanders van een boycot het argument van scheiding van
sport en politiek het zwaarst wegen. De een komt op voor 'de mensenrechten van
de sporters', anderen wijzen op het schijnheilige karakter van de
verontwaardiging.

De media krijgen er nogal eens van langs. Die maken er een hype van. In een
langere bijdrage op het forum van Dear Neighbours! hekelt peter de mythe van
'Olympische droom van hartverwarmende sportiviteit', elke vier jaar maken de
media er een politieke toestand van, schrijft hij. Dus misschien moet de vraag
van Dear Neighbours! niet zijn of de regeringsleiders moeten wegblijven maar,
stelt peter voor: 'Should the world media stay away from the opening ceremony?'

China heeft fel geprotesteerd tegen de berichtgeving rond de Spelen, Tibet en
eventuele boycotacties. Onder Chinese burgers is ook weinig begrip voor het
westerse gezanik en de gênante acties in Londen, Parijs en San Francisco.

Op Dear Neighbours! staan een paar Chinees klinkende namen, die nee stemden. F.
Yang schreef erbij: 'Word wakker, mensen. Geloof de media niet. Ga naar China en
kijk zelf.' Sunny Liu schreef: 'Het Westen is goed, China is slecht, en daarom
moet China worden gestraft. Dat is grote leugen. Een Olympische boycot is alleen
maar een schaamlap van de westerse elite om de aandacht van de eigen misdaden af
te leiden.'

En de sporters zelf? De Poolse rally-rijder Krzysztof Holowczyc zou een stukje
met de vlam rennen in China, maar hij is tevens lid van het Europees parlement,
dat een oproep deed tot een boycot van de openingsceremonie. Lastige situatie,
memoreerde de correspondente van Gazeta Wyborcza in Brussel.

Público publiceerde een interview met de Portugese atletiekheldin Naide Gomes
(geboren in São Tomé en Príncipe) onder de kop: 'Een boycot van de Olympische
Spelen heeft geen enkele zin'. Het geeft een aardig beeld hoe veel atleten
waarschijnlijk met de dilemma's worstelen. Het is geen moment in haar hoofd
opgekomen om niet naar China te gaan, zegt ze. 'Maar de kwestie Tibet houdt me
erg bezig. Net als mensenrechten, culturele genocide op volkeren en onrecht in
het algemeen me erg raken.' Ze hoopt op een dialoog tussen de Chinese regering
en de Tibetanen.

Gomes vindt wel degelijk dat sporters een politiek geweten mogen hebben, en er
voor uitkomen ook. Maar een boycot van de Spelen vindt ze zinloos: beroemde
sportlieden kunnen op zoveel betere manieren actie voeren voor een betere
wereld, zegt Gomes.

De Olympische vlam reist inmiddels door Azië; de discussie woedt voort.

Wim Bossema

LOAD-DATE: April 18, 2008

LANGUAGE: DUTCH; NEDERLANDS

NOTES: 15VeLi--streamerstreamerstreamer

GRAPHIC: 19BEdebat_ph01, De vlam deze week in Pakistan, met president
Musharraf., Foto AFP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              120 of 161 DOCUMENTS



                                 de Volkskrant

                                 April 15, 2008
                                    dinsdag

'Stop ontwijken successiebelasting';
Staatssecretaris wil met nieuwe wet ontwijken onmogelijk maken

BYLINE: Ferry Haan

SECTION: ECONOMIE; Blz. 6

LENGTH: 402 woorden

DATELINE: AMSTERDAM

SAMENVATTING:

Staatssecretaris De Jager wil ontlopen erfbelasting stoppen.

Tarieven successierecht kunnen omlaag naar 50 procent.

De Jager onthult constructies.

VOLLEDIGE TEKST:

AMSTERDAM De routen om te ontkomen aan erfenisbelasting moeten afgesloten
worden. Ook vermogende Nederlanders moeten deze belasting betalen. Alleen
wanneer dit lukt, kunnen de tarieven voor de erfenisbelasting voor iedereen
omlaag. Dat zei staatssecretaris Jan-Kees de Jager van Financiën maandagavond
tijdens een gastcollege op de Universiteit van Tilburg.

De Jager stoort zich aan de vele belastingconstructies die het mogelijk maken te
ontkomen aan successiebelasting. Hij hoopt deze onmogelijk te maken in zijn
nieuwe beoogde wet Schenk- en Erfenisbelasting, een veel toegankelijker naam dan
de huidige Successiewet. Volgens de Jager sluit de praktijk van de
erfenisbelasting niet aan bij de maatschappij en wordt hij daardoor vaak als
onrechtvaardig gevoeld.

De staatssecretaris wil de erfenisbelasting niet afschaffen. Hij verzet zich
tegen de redenering dat een belasting op een erfenis een vorm van 'dubbele
belasting' is.

De overledene heeft tijdens zijn leven al belasting heeft betaald over zijn
inkomen. Dus is elke erfbelasting de tweede belasting die geheven wordt over dit
vermogen. De Jager is het hier niet mee eens, omdat de erfgenaam wel voor het
eerst belasting betaalt. Ook krijgt deze erfgenaam vermogen waarvoor hij niets
heeft hoeven doen en waardoor toch zijn draagkracht toeneemt. Volgens De Jager
is het 'helemaal niet onredelijk daar belasting over te betalen'.

De Jager noemt het wel onredelijk dat Jan Modaal belasting betaalt en een
miljonair die geld heeft voor een financieel adviseur niet. De Jager waarschuwt
dat de staat hierdoor jaarlijks grote inkomsten mis loopt.

Elk jaar ontvangt de belastingdienst twee miljard euro aan inkomsten uit
erfenissen. Dit bedrag wil De Jager blijven ontvangen. Toch wil hij de tarieven
verlagen tot beneden de 50 procent. Nu is het hoogste erfenistarief 68 procent.
De Jager hoopt dat hij de wet zo kan veranderen dat meer, vooral vermogende,
burgers erfenisbelasting betalen.

De Jager wil voor de zomer duidelijk maken hoe hij de wet wil veranderen. Hij
presenteerde maandagavond vooral 'denkrichtingen', om bijvoorbeeld buitenlandse
trusts aan te pakken. Deze zouden dezelfde belastingbehandeling moeten krijgen
als stichtingen, waardoor het belastingvoordeel zou verdwijnen.

LOAD-DATE: April 14, 2008

LANGUAGE: DUTCH; NEDERLANDS

NOTES: 'Ik-Opa-Testament'; In een 'Ik-Opa-Testament' wordt een generatie
overgeslagen, zodat de belastingdienst misgrijpt. De constructie is overigens
ook toepasbaar voor een oma.; De opa wil zijn vermogen bestemmen voor de
kleinkinderen. Maar hij wil niet dat de kleinkinderen hierover veel belasting
betalen. Daarom benoemt hij zijn kinderen tot erfgenaam, maar hij verplicht hen
in zijn testament een bepaald bedrag renteloos te beschikking te stellen aan de
kleinkinderen. Deze 'schuld' is opeisbaar wanneer een kind overlijdt. Voor het
kleinkind is de schuld dan zonder belasting verkrijgbaar. Het kleinkind
verkrijgt de erfenis later, maar tegen een lager tarief.; De tussengeneratie, de
kinderen, heeft geen nadeel, want die houdt de beschikking over de erfenis.
Alleen wanneer het geld in de tussentijd wordt opgemaakt, grijpen de
kleinkinderen mis.; Het Turbo-testament; Bij een Turbo-testament wordt bij het
overlijden van de eerste ouder al geregeld dat de kinderen bij het overlijden
van de tweede ouder, niets erven. Dit klinkt raar, maar het betekent praktisch
dat het economisch eigendom over de bezittingen van de ouders al overgaat naar
de kinderen voordat de tweede ouder is overleden. Deze ouder houdt bijvoorbeeld
het vruchtgebruik over een huis en het vermogen. Dat vermogen mag zelfs afnemen
door een 'interingsbevoegdheid' af te spreken. Na het overlijden van de eerste
ouder hebben kinderen vaak een vordering op de langstlevende ouder. Wanneer
hierop bijvoorbeeld een jaarlijkse rente van 15procent wordt afgesproken,
verdwijnt het vermogen op papier snel naar de kinderen. Wanneer de tweede ouder
later overlijdt, is er, op papier, geen vermogen meer over.; De buitenlandse
trust; Miljonairs kunnen een trust in het buitenland oprichten. De
Kaaimaneilanden of andere belastingparadijzen zijn een geliefde bestemming.
Moeilijk is het niet, want een trust blijkt zelfs te koop via Marktplaats. In
een truststructuur maakt de vermogende klant zijn banktegoeden en ander
makkelijk verplaatsbaar geld, over naar zijn trust in het buitenland. Op papier
is dit vermogen niet meer van de klant en ook nog niet van de erfgenamen. Het is
eigendom van de trustee, de beheerder, in het belastingparadijs. Deze houdt dit
geld beschikbaar voor de erfgenamen. Dit geeft de belastingdienst een probleem,
omdat die niet kan bepalen welk vermogen bij welke erfgenaam hoort. Hierdoor
betaalt niemand belasting over dit vermogen. De uitkeringen uit de trust aan de
Nederlandse erfgenamen zijn in de huidige wet niet belast.; De buitenlandse
trust

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              121 of 161 DOCUMENTS



                                 de Volkskrant

                                 April 12, 2008

Mix van girl power en koran;
Reportage Vrouwenbeweging in Indonesië

BYLINE: Rob Vreeken

SECTION: HET VERVOLG; Blz. 36-37

LENGTH: 1935 woorden

SAMENVATTING:

De nieuwe vrouwenactivisten in Indonesië, overtuigd moslim of juist niet, hebben
veel gemeen. In geen ander moslimland bestaat zo'n coalitie. Ze bevechten een
modern evenwicht tussen vrouwenrechten en vroomheid. Door Rob Vreeken

VOLLEDIGE TEKST:

Laboratorium Indonesië. Het grootste moslimland ter wereld beleeft een uniek
experiment. De reageerbuisjes hebben stickers met 'islam', 'democratie' en
'vrouwenrechten'. Af en toe gaat er iets mis, dan sist het en er is zwarte rook.
Pas dan, en anders niet, heeft de wereld aandacht voor het Indonesische lab. Als
vrouwen zonder hoofddoek op Atjeh worden gemaltraiteerd door een sharia-brigade.
Als het kantoor van de Playboy (centerfold in bikini!) wordt belaagd door
opgehitste nozems. Als een populaire tv-prediker verkondigt er een tweede
echtgenote - jong en mooi, dat spreekt - bij te nemen.

Maar het experiment produceert ook aangenamere tinten. Het paars van Julia
Suryakusuma bijvoorbeeld, het paars van haar hemdje, korte broek, lipstick en
oogschaduw. De schrijfster/sociologe die, vertelt ze in haar smaakvolle woning
in Jakarta, 'werd geboren als feministische rebel' en de laatste jaren de islam
herontdekte. Maar dan háár islam, de bevrijde islam, de islam 'die ja zegt tegen
seks', zoals ze in haar column in The Jakarta Post schreef.

Dat is niet de islam van de verplichte jilbab (hoofddoek) - 'geen seconde' heeft
ze overwogen dat ding te gaan dragen sinds het besef groeide: 'Ik ben een ware
moslim!' Liever pronkt de 53-jarige intellectueel met haar dikke, lange ponyhaar
en haar meisjesachtige schoonheid, meestal gehuld in superstrakke jeans. En ook
niet de islam van de extremisten. In de krant opperde ze stewardessen in
vliegtuigen naakt te laten werken - dat zou vrome bommenleggers wel afschrikken.

Humoristisch goochelt Suryakusuma met alles in Indonesië wat heilig, heikel en
hitsig is. Julia's jihad, heten haar gebundelde columns - Praatjes over het
politiek, seksueel en spiritueel incorrecte.

Gek genoeg is haar beste vriendin, Neng Dara, zo'n godvruchtige, verpakte
jilbab-vrouw. Ook Neng Dara is sociologe en ook zij gelooft vurig in
vrouwenrechten, maar samen vormen de vriendinnen een, eh, bijzonder stel. Julia
schreef er een boek over, Sexy pants en kuise sluiers. 'Mensen waren altijd zo
verbaasd ons te zien. Ik in mijn strakke jeans en topje, zij met jilbab en bril.
Maar we zijn zo close in hart en ziel. We praten over alles, zelfs over ons
seksleven. Indonesians just looooove sex! In sommige landen houden ze van
voetbal, wij van seks.'

Suryakusuma is, laat dat duidelijk zijn, in Indonesië niet doorsnee, geen Julia
Modaal. Maar ook zij heeft een plek in het laboratorium, en vooral: zij en Neng
Dara belichamen samen het meest hoopgevende wat de Indonesische scheikunde op
het ogenblik te bieden heeft.

Hoe het experiment gaat aflopen, is niet bekend. Misschien ontploft de boel wel
een keer echt, wie weet. Heethoofden genoeg. Indonesië kent van oudsher een
islam light, een zachte variant. Maar sinds de reformasi, de hervorming na het
vertrek van Soeharto in 1998, is de islam opgeleefd.

Deels is dat een vanzelfsprekend gevolg van de democratisering. Voordien was de
godsdienst kort gehouden. De vrijheid gaf de gewone Indonesiërs, in wezen
diepgelovig, de ruimte hun religie uitbundiger te beleven. Zo valt de opmars van
het - modieuze - hoofddoekje in het straatbeeld te verklaren. Op de derde etage
van de Plaza Slipi Jaya in West-Jakarta hangen ze rij na rij, de kleurige,
felle, bloemige jilbabs, zoals in alle winkelcentra. Verkoopster Imas (20) kan
model Jablai van harte aanprijzen, genoemd naar een popliedje. 'De Jablai geldt
als sexy vanwege de split onderin', zegt ze.

Maar ook fundamentalisten gebruikten de nieuwe vrijheid. 'Als je het raam opent
voor frisse lucht', zegt moslimfeministe en schriftgeleerde Musdah Mulia (mét
hoofddoek), 'komen er ook insecten binnen.' Er was een intocht van fondsen,
pamfletten en predikers uit Saudi-Arabië. Jongeren keerden na studie in het
Midden-Oosten geradicaliseerd terug. Zorg over 'arabisering' van Indonesië kan
echt niet als alarmisme worden afgedaan.

Van de weeromstuit zet de andere - gematigde - kant zich schrap voor wat een
gevecht lijkt te zijn om de ziel van de staat Indonesië.

Tot nu was daarbij steeds de vrouw of het vrouwenlichaam het strijdperk. Het is
geen toeval dat Julia Suryakusuma in haar columns een seksueel bevrijde islam
propageert. Eigenlijk ging het debat telkens om het vrouwelijk
zelfbeschikkingsrecht. Bijvoorbeeld over polygamie. Of over de Javaanse danseres
Inul met haar wulpse 'drildans'. Over de vraag of een vrouw president kan
worden. Over lokale sharia-verordeningen: vrouwen 's avonds binnen, op straffe
van arrestatie als 'prostituee'. Over de anti-pornowet, die in het eerste
hyperpreutse ontwerp niet alleen porno strafbaar stelde, maar zelfs blote
vrouwenschouders en zoenen in het openbaar. Het malle begrip 'porno-actie' werd
daarvoor uitgevonden.

Het is, kortom, de vrouwenkwestie die de afloop zal bepalen van de
laboratoriumproef. Van het gevecht om de toekomst van de kolossale Indonesische
islam.

Krachtenveld

Hoe ziet het krachtenveld eruit? Rechts, dat is simpel, staan de radicale
islamisten. Aan het andere, liberale uiterste staan mensen als Nursyahbani
Katjasungkana, flamboyant juriste, feministe, parlementariër en strijdster voor
de rechten van lesbiënnes. 'Angstaanjagend', noemt zij de arabisering. 'Het
begon allemaal met 11/9', en haar armen verbeelden een soort dijkdoorbraak. De
anti-pornowet: brrrr. 'Het zou wel overwaaien, dachten we. Maar ze nemen de boel
over.'

Ergens tussen beide polen in staan groepen met een veel bredere basis dan de
islamisten en seculieren. Hier vinden we vrouwen die hun voeten in de
Indonesische dessa hebben, hun hart in de koran en hun hoofd in het
VN-vrouwenverdrag.

Wa Ode Ajmawati is zo iemand, en Maria Ulfah Anshor. Jonge, innemende, hoog
opgeleide vrouwen mét jilbab, vandaag toevallig allebei beige van kleur. De
organisaties waarvan zij bestuurster zijn, Fatayat en Naisyarul Aisyiyah, werken
aan empowerment van vrouwen. Dat betekent volgens Ajmawati (lid van de
Naisyarul) allereerst 'beter begrip van de islam', en vervolgens: deelname aan
de politiek, leiderschap, netwerken op de arbeidsmarkt. Werken buitenshuis is
belangrijk, zegt ze. 'Man en vrouw moeten thuis de taken verdelen.' Huiselijk
geweld staat op beider agenda's. Mensenhandel en polygamie. Vrouwencrisiscentra.
Anticonceptie. Ulfah Anshor (Fatayat): 'Kleine gezinnen zijn beter.'

Fatayat en Naisyarul Aisyiyah - en dat maakt deze organisaties zo boeiend -
staan met hun strijd voor vrouwenrechten in het hart van de Indonesische
samenleving. Zij vormen de progressieve vleugels voor jonge vrouwen (17-45 jaar)
van de twee massabewegingen voor moslims, Nahdlatul Ulama en Muhammadiyah. Deze
maatschappelijke zuilen, samen 70 miljoen leden, belichamen al negentig jaar de
islam light. Elk van de twee vrouwenvleugels heeft vijf miljoen leden, meest op
het platteland. Ook Neng Dara, de vriendin van de columniste, is kaderlid van
Fatayat.

Eigentijdse vrouwenorganisaties ontstonden sinds de reformasi, op zowel
religieuze als niet-religieuze grondslag. Ook zij weten het gewone volk te
bereiken. Het oude feminisme in Indonesië was elitair en seculier. De nieuwe
activisten (een van hen: 'De mensen hier zijn gewoon dól op religie') zochten,
gewapend met de feministische theologie van Musdah Mulia, contact met de
pesantren, de van oudsher bestaande koranscholen. Menig kiay (schoolhoofd) bleek
vatbaar voor de boodschap van emancipatie.

Wat opvalt in een reeks gesprekken met vrouwenactivisten, van seculier
feministisch tot traditioneel islamitisch, is dat ze zo veel gemeen hebben. Er
blijkt een grote mate van sympathie en samenwerking; de fundamentele
mensenrechten van vrouwen zijn hun grondwet. In geen ander moslimland bestaat
zo'n coalitie. Standpunten en inzichten vinden hun weg door het hele spectrum en
sijpelen zo verder, de samenleving in.

Zijn er dan geen onderlinge verschillen?

Jazeker. Over rechten voor homo's en lesbiennes. 'Dat is ons te liberaal', zegt
Wa Ode Ajmawati. 'Het gaat in tegen de islam.' Over polygamie. De religieuze
activisten wijzen dat in praktische zin af, maar niet in theorie - de profeet
zelf had immers meer vrouwen. Bovendien staat de Indonesische wet het onder
zekere voorwaarden toe. Over pornografie. Daarop zijn de religieuzen meer
gebeten dan de liberalen. De gemiddelde Indonesische vrouw maakt zich minder
zorgen over die anti-pornowet dan over de cd's met smerigheid die je op elke
straathoek voor een handvol rupiahs kunt kopen. Religieuze zedigheid is nu
eenmaal niet het exclusieve domein van fundamentalisten.

In Indonesië is een nieuwe moslimmiddenklasse ontstaan, op zoek naar een
moderne, niet-westerse levensstijl. De nieuwe stijgers, en delen van de oude
elite, ontwikkelden een islamitische identiteit, met vroomheid als kern. Ook de
volkscultuur zag een toename van moslimsymbolen. De jilbab kan tegenwoordig
worden aangetroffen op het hoofd van feministen, moderne stadsjeugd, zakendames
en volksvrouwen. 'Waar anders dan in Indonesië', schrijft Julia Suryakusuma,
'kun je een middelbare vrouw zien met een jilbab en een T-shirt met de tekst
PORNOSTER?'

Victorie

De score: 3-3. 'Soms winnen we, soms verliezen we', zeggen de activisten over
hun strijd met de islamisten. De wet tegen huiselijk geweld was een victorie
voor de vrouwenbeweging. Verkrachting binnen het huwelijk werd strafbaar. De
angel is uit de anti-pornowet: het nieuwe ontwerp gaat alleen nog over uitwassen
in de media en op internet, niet over 'porno-actie'.

En de repressie in Atjeh, waar de gesel van de sharia de vrouwen in het gareel
houdt? Ach, Atjeh, dat is een ander land, zegt iedereen in Jakarta. Het zegt
niets over de rest van Indonesië. De lokale shariaverordeningen elders in het
land dan? Op hun retour, stelt onderzoekster Robin Bush van de Asia Foundation.
Vijf jaar geleden was er een golfje van shariawetjes, dat is weggeëbd tot nul.
In 2003 kregen 23 districten er een, zes in 2006 en vorig jaar geen enkel. De
verordeningen waren een bijverschijnsel van het pronkjuweel van de reformasi, de
decentralisatie. Bush: 'Lokale politici dachten er mee te scoren. Dat viel erg
tegen. De mensen willen goede scholen, geen verplichte jilbab.' Bovendien, zegt
ze, gaat een deel van de verordeningen alleen over gokken en alcohol. 'Het idee
van een sluipende sharia-isering klopt gewoon niet. Er is geen toename, zoals
iedereen denkt, maar een afname. De pendule zwaait terug naar het midden.'

Zo pareert de vrouwenbeweging het islamistisch offensief, onderwijl zoekend - in
wat Suryakusuma noemt de 'chaos van een ontluikende moslimdemocratie' - naar een
nieuw evenwicht tussen vrouwenrechten en vroomheid, tussen koran en girl power.

Voor de nieuwe generatie lijkt zo'n evenwicht soms al vanzelfsprekend. Op de
binnenplaats van de universiteit van Yoghyakarta spreken de studentes Kirana,
Mutia en Arum opgewekt over hun leven en hun toekomst. Die zal bestaan uit
werken, reizen, lol maken en - misschien - trouwen. Vriendjes, nu al? Nee. Ja!
Nee. Ze dragen spijkerbroeken en hippe jilbabs, bewonderen Hillary Clinton en
Benazir Bhutto, verklaren zich moderne, biddende, alcoholvrije moslims en de
favoriete schrijver van Arum, studente Frans, is de notoire smeerkees Michel
Houellebecq.

Dit, en de vriendschap tussen Julia en Neng Dara, en de democratische
groeistuipen van 's werelds grootste moslimland, maakt de ervaring van het
Indonesisch laboratorium van groot belang voor de rest van de islamitische
wereld. Als die maar oog had voor Indonesië.

LOAD-DATE: April 11, 2008

LANGUAGE: DUTCH; NEDERLANDS

NOTES: 'Waar anders zie je een middelbare vrouw met een jilbab en een T-shirt
met de tekst PORNOSTER?'; Gelijkwaardig, niet gelijk; De als los zand aan elkaar
hangende coalitie van president Yudhoyono omvat niet alleen de feministe Meutia
Hatta Swasono, minister van Vrouwenzaken, maar ook drie ministers van de
islamistische PKS. Die staat voor alles waar Swasono van gruwt. Ze laten hun
ambtenaren vijf keer per dag bidden en, indien vrouw, verplicht een jilbab
dragen. 'In plaats van er méér te benoemen, ontsloeg mijn PKS-collega van
Landbouw alle vrouwen in de top van zijn departement, met de toevoeging: ga
thuis maar voor je man zorgen.'; Het grote raadsel van de Indonesische politiek:
waar is de PKS op uit? Vertolkt deze anticorruptiepartij (7 procent van de
stemmen) de aspiraties van de nieuwe moslimmiddenklasse? Of is het een wolf in
schaapskleren, met de shariastaat als geheime agenda?; Wie de vriendelijke
intellectueel Ledia Hanifa ontmoet, hoofd van de omvangrijke vrouwentak van de
PKS, hoeft niet te vrezen voor een wolvenbeet. Je moet haar zelfs aandachtig
beluisteren om het verschil te horen met de progressieve moslimvrouwen. Haar
ideeën doen een beetje denken aan het Vrouw Blijf Bij en de VOS-cursus uit de
Nederlandse jaren zeventig.; Wat de PKS-vrouwen fundamenteel onderscheidt, is
dat zij man en vrouw als complementair zien ('gelijkwaardig, niet gelijk'), met
de man als hoofd van het gezin. Komt puntje bij paaltje, dan ligt de primaire
taak van de vrouw in huis.

GRAPHIC: 12VV3open_ph01, Gebedsbijeenkomst in Jakarta., Foto AP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              122 of 161 DOCUMENTS



                                 de Volkskrant

                                 April 10, 2008

Je kunt alles zeggen of schrijven in simpel Nederlands - alles

BYLINE: Wessel Visser

SECTION: FORUM; Blz. 10

LENGTH: 953 woorden

SAMENVATTING:

Veel mensen willen met moeilijke woorden laten zien dat ze heus wel wat kunnen.
laat zien dat we veel meer baat hebben bij eenvoudig taalgebruik.

VOLLEDIGE TEKST:

Omdat ambtenaren van het ministerie van Verkeer en Waterstaat een uitspraak van
de Raad van State verkeerd hebben begrepen, was de spitsstrook op de A1 bij
Hoevelaken vier jaar lang voor niets dicht (Binnenland, 5 april).

En omdat de meeste mensen niet weten wat er in onze Grondwet staat, drukt de
Volkskrant aanstaande zaterdag de Grondwetsquiz van het ministerie van
Binnenlandse Zaken af. Minister Ter Horst vindt dat iedereen moet weten wat er
in onze Grondwet staat.

Wat hebben deze dingen met elkaar te maken? Alles. De overheid schrijft vaak zó
moeilijk, dat veel mensen niet begrijpen wat er staat. De meeste gewone
Nederlanders snappen vaak niets van brieven, folders of formulieren van de
overheid. Bijvoorbeeld van hun gemeente, van de Belastingdienst of van hun
ziekenhuis. En vaak snappen ook ambtenaren niet wat hun collega-ambtenaren
schrijven.

Veel mensen denken dat dat niet anders kan. Juridische taal is nou eenmaal
moeilijk. Belastingwetten zijn gewoon ingewikkeld. En dokters gebruiken niet
voor niets moeilijke woorden. Veel mensen denken dat het normaal is dat je van
de overheid onbegrijpelijke brieven of folders krijgt.

Maar dat is natuurlijk niet zo. Onbegrijpelijke communicatie is niet normaal!
Onbegrijpelijke communicatie is heel raar. En ook niet nodig. Want je kunt alles
zeggen of schrijven in eenvoudig Nederlands. Alles. Niets is zó moeilijk, dat je
het niet in begrijpelijke taal kunt schrijven.

Ik geef twee voorbeelden.

Over de spitsstrook schreef de Raad van State dit: 'De Afdeling
bestuursrechtspraak van de Raad van State (--), recht doende in naam der
Koningin (--), treft de voorlopige voorziening dat de rechtsgevolgen van het
onder II. vermelde besluit in stand blijven tot opnieuw is beslist omtrent de
vaststelling van het wegaanpassingsbesluit, onder de voorwaarde dat gedurende de
periode waarin de spitsstrook is geopend, de maximum snelheid voor
motorvoertuigen op het gehele wegvak wordt verlaagd van 120 km/uur tot 80
km/uur.'

Je kunt het taalniveau van deze zin eenvoudig verlagen. Dan begrijpt iedereen op
het ministerie de uitspraak, tot en met de minister en zijn chauffeur. 'De
minister mag de spitsstrook weer openen. Maar dan mogen auto's daar niet harder
dan 80 kilometer per uur rijden.'

De Grondwet is onze belangrijkste wet. Maar de taal van de Grondwet is moeilijk.
Veel mensen begrijpen de Grondwet niet goed. Dat bleek de afgelopen weken ook in
de discussie over de film Fitna van Geert Wilders. Veel mensen vonden dat de
overheid Geert Wilders moest verbieden de film te presenteren. Ook oud-minister
van Buitenlandse Zaken en minister van Staat, Hans van den Broek, pleitte
hiervoor.

In artikel 7, lid 1 van de Grondwet staat: 'Niemand heeft voorafgaand verlof
nodig om door de drukpers gedachten of gevoelens te openbaren, behoudens ieders
verantwoordelijkheid volgens de wet.'

De mensen die pleitten voor een verbod van de film, onder wie de jurist Hans van
den Broek, begrepen dit niet goed. Zij denken dat hier staat dat je in ons land
weliswaar mag schrijven en zeggen wat je denkt, maar dat je, als je iets zegt of
schrijft, rekening moet houden met wat er in de wet staat. Dat komt door de
ouderwetse, onduidelijke zin 'behoudens ieders verantwoordelijkheid volgens de
wet.'

Ook hier speelt het hoge taalniveau van de tekst ons parten: veel mensen
begrijpen door het hoge taalniveau de essentie van de tekst niet. Maar ook dit
kan anders, eenvoudiger: 'In Nederland mag je zeggen en schrijven wat je denkt
zonder daar eerst toestemming voor te vragen. Maar de rechter kan je achteraf
wel straffen, als je iets zegt of schrijft dat niet mag volgens een ander
artikel van de Grondwet of een andere wet.'

Deze tekst uit De Grondwet in eenvoudig Nederlands (SDU Uitgevers) had veel
misverstanden in de discussie rond Fitna kunnen voorkomen.

Niet alleen uitspraken van de Raad van State of artikelen van de Grondwet zijn
geschreven in moeilijke taal. Dit geldt ook voor beschikkingen van gemeenten,
aktes van erfrecht, bijsluiters bij medicijnen, polisvoorwaarden bij
beleggingsverzekeringen enzovoort.

We leven in een cultuur waarin moeilijke taal niet alleen heel gewoon is, maar
ook een teken van competentie. Waarschijnlijk proberen veel mensen met moeilijke
taal te laten zien dat ze heus wel wat kunnen.

De problemen die hieruit voortvloeien zijn groot. Veel mensen kennen de Grondwet
niet. Een spitsstrook blijft jarenlang onnodig dicht. Mensen snappen de
voorwaarden van hun hypotheek niet en lopen daardoor risico's die ze niet kennen
en misschien wel niet willen. Mensen begrijpen de bijsluiter bij hun medicijnen
niet en nemen hun medicijnen verkeerd of helemaal niet. En wat te denken van de
onderbenutting van regelingen als de kwijtschelding van gemeentelijke
belastingen of de bijzondere bijstand?

We hebben een andere cultuur nodig. Een cultuur waarin we ingewikkelde dingen
eenvoudig zeggen en schrijven. Waarin we ons realiseren dat dit niet onze zwakte
is, maar onze kracht. Albert Einstein zei lang geleden al: 'Als je het niet
eenvoudig uit kunt leggen, snap je het zelf niet.' Met andere woorden, je kunt
iets alleen voor iedereen begrijpelijk zeggen of schrijven als je je vak goed
beheerst. Of het vraagstuk echt snapt.

Het voordeel van zo'n cultuur is dat we elkaar en de overheid beter begrijpen.
Dat we begrijpen wat vrijheid van meningsuiting is. Dat we niet onnodig in de
file staan op de A1 bij Hoevelaken. Dat we onze medicijnen beter innemen. Dat we
bijzondere bijstand kunnen aanvragen als we dat nodig hebben. Eenvoudig
Nederlands heeft zoveel voordelen.

LOAD-DATE: April 10, 2008

LANGUAGE: DUTCH; NEDERLANDS

NOTES: Wessel Visser is directeur van BureauTaal, bureau voor eenvoudig
Nederlands.; Een spitsstrook dicht en Fitna bijna verboden: het lag aan lastige
woorden

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              123 of 161 DOCUMENTS



                                 de Volkskrant

                                 April 5, 2008
                                    zaterdag

SECTION: FORUM; Blz. 9

LENGTH: 509 woorden


In de Tweede Kamer, die wat haar betreft in omvang kan worden gehalveerd,
schitterde zij tot nu toe door afwezigheid. Als rechtgeaard populist stond Rita
Verdonk boven het 'Haagse geneuzel'.

Wie zich afvroeg of zij überhaupt iets te melden had, kreeg donderdagavond
antwoord tijdens een feestelijke bijeenkomst in de passagiersterminal aan de
Amsterdamse IJ-oevers. In een gelikte show presenteerde Rita Verdonk daar haar
beweging Trots op Nederland. Afgezet tegen de door haar zelf gewekte
verwachtingen, kon de vorm niet verhullen dat de inhoud tegenviel.

Rita Verdonk weet wat er onder het volk leeft. Dat althans wil de aanvoerster
van Trots op Nederland graag doen geloven. Verdonk richt zich met name tot wat
haar grote concurrent Mark Rutte van de VVD de 'hardwerkende Nederlander' noemt:
middenstanders, werknemers in de marktsector en andere Telegraaflezers.

Zij vist met haar nieuwe beweging dan ook in dezelfde vijver als de liberalen.
De eerste test voor de aantrekkelijkheid van de lijst-Verdonk komt over twee
jaar, bij de verkiezingen voor de gemeenteraad. Dan moet blijken of de
plaatselijke afdelingen van de VVD Rutte trouw blijven of overstappen naar
Verdonk.

Waar zij appelleert aan het gebrek aan vertrouwen onder grote groepen kiezers in
het politieke bedrijf, gaat zij ook de concurrentie aan met Wilders. Zij hekelt
de stroperigheid van de besluitvorming en pleit voor minder inspraak, minder
regeltjes en minder Kamerleden.

De suggestie dat op die manier de overheid beter gaat functioneren, maakt
Verdonk nergens waar. Zij poseert als buitenstaander, maar heeft bijna haar hele
beroepsleven doorgebracht in de ambtenarij. Hoewel zij zich laat voorstaan op
haar daadkracht als minister voor Integratie en Vreemdelingenzaken, is zij er
niet in geslaagd de immigratiedienst naar behoren te laten functioneren.

Minder verbeten dan Wilders en minder geobsedeerd door de islam, speelt ook
Verdonk in op het gevoel van vervreemding onder grote groepen autochtone
kiezers. Zonder reserve haakt zij in op het idee van veel Nederlanders dat de
Nederlandse cultuur, gekenmerkt door vrijheid van meningsuiting, tolerantie en
vrijheid van godsdienst, actief moet worden verdedigd.

Met vaderlandsliefde is tot op zichzelf niets mis, maar die mag niet ontaarden
in vreemdelingenhaat, isolationisme of economisch protectionisme. Verdonk zal
wat dit betreft duidelijk moeten maken waar zij staat. Helt zij over naar
Wilders, die een muur rond Nederland wil optrekken, of blijft zij het
liberalisme trouw?

Nederland is welvarend geworden door zich open te stellen naar de buitenwereld.
Onze economie profiteert nog steeds van de open grenzen en de Europese interne
markt. Vrije concurrentie kan wel bedreigend zijn voor juist die kleine
ondernemers tot wie Verdonk zich richt.

In plaats van haar achterban naar de mond te praten, mag van Rita Verdonk worden
verwacht dat zij haar aanhang ook confronteert met pijnlijke keuzes. Anders
blijft Trots op Nederland steken in plat populisme, dat de kiezers uiteindelijk
alleen maar verder vervreemdt van de politiek.

LOAD-DATE: April 5, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              124 of 161 DOCUMENTS



                                 de Volkskrant

                                 April 5, 2008
                                    zaterdag

Hoeveel hulp voor arme Amerikaan?

BYLINE: Philippe Remarque

SECTION: ECONOMIE; Blz. 13

LENGTH: 996 woorden

SAMENVATTING:

Amerika verkeert - officieus - in een recessie. Volgens econoom Furman is het
optimisme van de Amerikanen hun fataal geworden. De vraag is: wat nu? Moet de
overheid nog meer geld aan armlastige burgers geven? Door Philippe Remarque

VOLLEDIGE TEKST:

Hoe erg is het?

'De ergste financiële crisis sinds de Grote Depressie', noemt het IMF de
problemen van de Amerikaanse economie. Dat roept meteen beelden op van paupers
in broodrijen. Maar daarvan is geen sprake in het welvarende Amerika van nu.

Slecht gaat het wel, en de rest van de wereld begint er last van te krijgen,
waarschuwt het IMF. Vrijdag werd bekend dat in maart opnieuw 80 duizend banen
verloren gingen, meer dan verwacht en de grootste daling in vijf jaar.

Het R-woord zelf vermeed Federal Reserve-baas Ben Bernanke nog net. Maar hij zei
wel dat het bruto binnenlands product in de eerste helft van 2008 zou kunnen
krimpen. Als dat twee kwartalen het geval is, is er sprake van recessie. 'Zeker
met de werkgelegenheidscijfers van vandaag kun je stellen dat we ons in recessie
bevinden', zegt Jason Furman, een vooraanstaand econoom bij de Brookings
Institution.

De economie lijdt onder de ineenstorting van de huizenmarkt, een gebrek aan
krediet en kortsluiting in het financiële stelsel. Het consumentenvertrouwen is
in lange tijd niet zo laag geweest. Mensen gaan minder uit eten, laten hun auto
staan en stellen de aanschaf van apparaten uit. Bedrijven investeren minder en
schrappen banen.

Hoe is het gekomen?

Door het barsten van de zeepbel op de huizenmarkt, zegt Furman. Dat heeft geleid
tot minder banen in de bouw en aanpalende sectoren, het heeft miljoenen gezinnen
minder kapitaalkrachtig gemaakt en de balans van banken geschaad, waardoor ze
minder krediet verstrekken.

'Het is in de eerste plaats psychologie', zegt Furman. Met hun onverwoestbare
optimisme hebben de Amerikanen weinig bezwaar tegen schulden maken. Leven op de
ene credit card terwijl je de schuld van een paar andere nog moet afbetalen is
heel gewoon.

Met de hypotheken hebben veel mensen de laatste jaren hun hand overspeeld. Ze
gingen ervan uit dat de exploderende huizenprijzen alleen maar verder zouden
stijgen. Velen kochten daarom een huis boven hun stand door middel van een nieuw
soort hypotheek met variabele rente: de eerste twee jaar zijn nog betaalbaar,
daarna volgt een enorme rentestijging. Die kan ontlopen worden omdat de
waardestijging een nieuwe hypotheek mogelijk maakt. Maar nu de zeepbel gebarsten
is, dalen de huizenprijzen en komen miljoenen huiseigenaren in moeilijkheden.
Steeds vaker moeten zij hun huis verkopen.

Volgens Furman is de zeepbel dit keer groter geweest dan gebruikelijk op de
huizenmarkt. Omdat de hypotheken werden gebundeld en doorverkocht heeft de golf
aan geklapte hypotheken de hele financiële wereld besmet. Bear Stearns, een van
de vijf grootste zakenbanken op Wall Street, stortte om die reden in maart
ineen. Het vertrouwen dat schulden kunnen worden voldaan, essentieel voor de
economie, is nu geschaad.

Wat doet Washington aan de crisis?

De Federal Reserve, de Amerikaanse centrale bank, probeert de economie aan te
jagen met een klassieke renteverlaging, die krediet aantrekkelijker maakt. In
verschillende etappes is de rente omlaag gegaan van 5,25 naar 2,25 procent, de
grootste sprong in decennia. Furman prijst de Federal Reserve, omdat ze al in
september actie ondernam. Dit soort verlagingen heeft pas effect na één of twee
jaar.

Over de tweede grote maatregel is Furman nog gelukkiger: in mei krijgen alle
Amerikaanse burgers een cheque van de regering toegestuurd ter waarde van
gemiddeld 600 dollar, een tax rebate die ze, zo hoopt de regering, zo snel
mogelijk uitgeven. President Bush en de democraten hebben met ongebruikelijke
eendracht besloten tot deze 'shot in de arm'. 'Ze hebben een keer gedaan wat de
meeste economen aanraadden, en dat is heel ongebruikelijk', zegt Furman, die
zelf ook regelmatig getuigt voor het Congres.

Critici zeggen dat dit infuus van 168 miljard dollar niet werkt, omdat mensen
het geld oppotten. Maar de vorige keer, in 2001, gaven ze de helft uit, zegt
Furman, en dat is al heel goed. 'Misschien betalen ze eerst hun credit
card-schuld. Maar dat leidt uiteindelijk tot nieuwe uitgaven.'

De meest sensationele ingreep was de redding van de bank Bear Stearns met 30
miljard dollar aan overheidsgaranties. Dat was controversieel, maar Federal
Reserve-baas Bernanke legde deze week uit dat de gevolgen van een ineenstorting
van Bear Stearns voor de VS en de wereld te groot zouden zijn geweest.

Over een vierde ingreep werden Democraten en Republikeinen in de Senaat het deze
week eens: een pakket noodmaatregelen om de hypotheekcrisis te verzachten. Vier
miljard dollar waarmee gemeenten met veel 'dwangverkopen' huizen kunnen opkopen,
verruiming van hypotheken met overheidsgarantie, financieel advies voor
gezinnen, belastingvoordelen voor kopers van huizen die mensen wegens geldgebrek
moesten verkopen, en steun aan bouwbedrijven die geld verliezen.

Wie heeft de juiste remedie?

'We vechten tegen de wind', sprak Bernanke deze week poëtisch in het Congres.
Maar hij sprak de verwachting uit dat de economie weer gaat groeien in de tweede
helft van 2008 en volgend jaar 'solide' zal zijn. Dat zou komen door het sterk
verlaagde rentepercentage en de cheques die de Amerikanen in mei krijgen.

De beurs lijkt hem deze week gelijk te geven met een redelijk optimistische
stemming. Maar niemand weet wanneer de huizenmarkt het dieptepunt bereikt.

De strijd over het juiste antwoord gaat door: Democraten willen veel meer hulp
bieden aan de families die hun hypotheek niet kunnen betalen. En ze willen een
veel strenger toezicht op geldverstrekkers. Maar president Bush en de
Republikeinen willen niet te veel ingrijpen in de markt. Dezelfde tegenstelling
scheidt presidentskandidaten Hillary Clinton en Barack Obama van John McCain. Zo
is Amerika verwikkeld in de aloude politieke strijd: vrije markt versus vrije
markt met enig overheidsingrijpen.

LOAD-DATE: April 5, 2008

LANGUAGE: DUTCH; NEDERLANDS

NOTES: De Democraten willen meer hulp bieden aan families met geldzorgen;
Hillary Clinton: vechten voor de gewone man; Aan de kiezers presenteert de
Democratische presidentskandidaat Hillary Clinton zich als een vechter met echte
oplossingen voor de gewone man. De middenklasse, zegt ze, is onzichtbaar voor de
regering- Bush, die de inkomensverschillen heeft laten groeien en niets heeft
gedaan voor gezinnen die geen ziektekostenverzekering hebben of hun huis dreigen
kwijt te raken.; Huidige crisis; Clinton heeft voor de huizencrisis het
radicaalste plan: een hulpfonds van 30 miljard dollar, een moratorium van
negentig dagen op gedwongen verkopen en een bevriezing van vijf jaar van het
rentepercentage bij de hypotheken met variabele rente.; Voorstellen; -
Belastingprikkels voor bedrijven om banen te creëren. Afschaffing van
belastingvoordeel voor bedrijven die in het buitenland produceren, 'time out'
voor handelsakkoorden.; - groot infrastructuur -project: drie miljoen banen om
bruggen, spoor en wegen te verbeteren.; -Belastingen omhoog voor bedrijven en
families die meer dan 250 duizend dollar verdienen, omlaag voor lagere inkomens.
Meer financiële hulp bij collegegeld en pensioenen.; -verplichte
ziektekostenverzekering voor iedereen, lagere inkomens krijgen subsidie.;
Kritiek; De Republikeinen zeggen dat Hillary Clinton de belastingen verhoogt in
tijden van neergang, te veel uitgaven belooft en 'met geld naar problemen
gooit'. Haar ziektekostenplan zou gevaarlijk dicht bij 'staatsgezondheidszorg'
liggen.; Barack Obama: voorzichtiger dan Clinton; Ook de Democraat Obama stelt
zich op als tribuun van de middenklasse. Zijn voorstellen komen volgens economen
grotendeels overeen met die van Clinton. Het Clinton-campagneteam beschuldigt
Obama zelfs van plagiaat.; De verschillen die er wel zijn, duiden op een wat
voorzichtiger koers: minder plicht en minder overheidsingrijpen. Zijn
belangrijkste adviseur is hoogleraar economie Austan Goolsbee, naar eigen zeggen
een 'centristische markteconoom'.; Huidige crisis; Obama wil banken financieel
stimuleren om riskante hypotheken om te zetten in traditionele hypotheken.
Daarnaast wil hij net als Clinton een noodfonds, straf voor oneerlijke
hypotheekverstrekkers en betere voorlichting. Hij wil geen bevriezing van de
rente.; Voorstellen; -Lagere belastingen voor de middenklasse, hogere voor de
rijken en bedrijven. Arme ouderen betalen geen belasting, hulp bij collegegeld.;
-Ziektekostenverzekering betaalbaar voor iedereen, maar alleen verplicht voor
kinderen. Subsidies voor lagere inkomens.; -Belastingvoordelen van bedrijven die
banen naar het buitenland brengen naar bedrijven die in de VS 'fatsoenlijke
banen' scheppen.; -Veel strenger toezicht op Wall Street en bedrijven die
'roofleningen' verstrekken; Kritiek; Republikeinen noemen Obama een 'liberal',
maar linkse critici vinden zijn plannen te voorzichtig en te weinig
gedetailleerd.; John McCain: vrije markt en lage belastingen; Economie is de
grootste zorg van de kiezers en Bush en de Republikeinen krijgen de schuld. De
Republikeinse kandidaat McCain antwoordt met een klassiek vrije markt-programma.
Hij week vaak af van de Republikeinse leer , maar op economisch gebied wordt hij
geadviseerd door markt-ideologen als Jack Kemp en Phil Gramm.; Huidige crisis;
McCain wijst te grote ingrepen in de hypotheekmarkt af, omdat het 'niet de taak
van de regering is om mensen uit de problemen te helpen die onverantwoordelijk
hebben gehandeld'. Maar hij wil wel hervormingen zodat hypotheken degelijker
worden. Hypotheekverstrekkers moeten vrijwillig klanten in moeilijkheden te
helpen.; Voorstellen; -Instandhouding van de belastingverlagingen van president
Bush, ook voor de hogere inkomens. Nieuwe belastingverlaging voor bedrijven, die
vervolgens banen scheppen.; -Geen verplichte ziektekostenverzekering, maar wel
subsidies aan gezinnen en een scherpe reductie van de kosten, ook tegen de
belangen van de farmaceutische industrie en de schadeletseladvocaten in.; -In
tegenstelling tot Clinton en Obama is McCain voor vrijhandelsakoorden.; Kritiek;
Volgens de Democraten doet McCain niets voor Amerikaanse gezinnen die in
moeilijkheden verkeren. Hij zou de schadelijk gebleken laissez-faire-ideologie
van de Bush-jaren voortzetten.

GRAPHIC: 05ECamerika_ph01, Hillary Clinton, Foto AP
05ECamerika_ph02, Barack Obama, Foto AP
05ECamerika_ph03, John McCain, Foto Reuters
05ECamerika_ph04, Barack Obama ontmoet tijdens zijn campagne werknemers van een
chocoladefabriek in Pennsylvania., Foto AFP
EC groei vs 050408

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              125 of 161 DOCUMENTS



                                 de Volkskrant

                                 March 28, 2008
                                    vrijdag

Marie-Antoinette: spilziek en uitzinnig;
Parijs toont het uitbundige leven van Marie-Antoinette

BYLINE: Ariejan Korteweg

SECTION: KUNST; Blz. 15

LENGTH: 732 woorden

DATELINE: Parijs

SAMENVATTING:

Feestelijke, groots opgezette tentoonstelling in het Grand Palais over de
'superster' van de 18de eeuw: Marie-Antoinette. Met zalen in de vorm van een
guillotine.

VOLLEDIGE TEKST:

Parijs Elke tijd heeft zijn eigen Marie-Antoinette. Voor de sansculottes van de
Franse Revolutie was ze Madame Déficit, die het koninkrijk ten gronde richtte.
Ze was ook Madame Veto, die nee zei tegen alle hervormingen. In de 19de eeuw
werd ze het toonbeeld van goede smaak. In onze tijd is ze eerst en vooral een
superster. En, door de film die Sofia Coppola over haar maakte, zelfs een
rolmodel: een vorstin die lak had aan de hofconventies en het hoofd koel hield
toen het gepeupel voor de poorten van Versailles stond. Ze was de Madonna van
haar tijd.

Inmiddels is ze zo beroemd dat het lijkt alsof er elk jaar een tentoonstelling
in Frankrijk over haar wordt geopend. Dat is niet waar: exposities van het
formaat zoals die in het Grand Palais in Parijs zijn een zeldzaamheid. De
driehonderd tentoongestelde stukken komen van musea en verzamelaars over de hele
wereld. De inrichting is verzorgd door de Canadees Robert Carsen, van oorsprong
theaterregisseur. Met grote gebaren heeft hij haar leven voelbaar willen maken.
De opbouw is die van een klassiek drama. De rode zalen vormen het voorspel: haar
jonge jaren in slot Schönbrunn, als dochter van de Oostenrijkse keizer. Daar
hangen de taferelen van haar huwelijk met de Franse troonpretendent Lodewijk
XVI, daar hangen ook de ontwerpen voor het vuurwerk dat wordt ontstoken als ze -
na lang wachten - een troonopvolger baart.

De koningsblauwe zalen tonen de climax van haar carrière. Marie-Antoinette was
geen beschermvrouwe van de kunsten, maar eerder van de handwerkslieden.
Edelsmeden, meubelmakers, couturiers en porseleinfabrikanten hadden het nooit
eerder zo druk. Hoofse muziek klinkt boven pendules, schrijftafeltjes en chaises
longues.

Een volgende zaal is gewijd aan haar eigen schepping: Trianon, het bijpaleis in
de tuinen van Versailles dat ze van haar echtgenoot kreeg om aan de
verplichtingen van het hof te ontsnappen. Hier kon ze doen en vooral laten wat
ze wilde. Een bijna perverse uitbreiding was Le hameau, het dorpje dat ze liet
bouwen om als een deftig boerinnetje - onmetelijk ver verwijderd van het gewone
volk - toch de geneugten van het landleven te proeven. Al die meubels, sieraden
en dorpshuizen vormden een dusdanige aanslag op de schatkist, dat het leven van
de echte gewone lieden eronder leed. Aan die periode zijn de laatste twee zalen
gewijd. Ze hebben de vorm van een liggende guillotine en worden ingeleid door -
vet gebaar - een immense gebarsten spiegel.

Hier komt de spilziekte van Marie-Antoinette aan bod en de pogingen die het hof
doet om haar imago bij te stellen. Als dat allemaal vergeefs blijkt, volgt het
eindspel: de vlucht naar Parijs, de gevangenschap en, op 16 oktober 1793, de
dood door de guillotine.

De staatsiedoeken van Elisabeth Vigée Le Brun, haar vaste portrettiste, hebben
dan al lang plaatsgemaakt voor spotprenten waarop ze bijvoorbeeld als een
Oostenrijkse struisvogel wordt afgebeeld. Ze eindigt haar dagen als la veuve
Capet, de weduwe Capet, een burgervrouw van wie de man is terechtgesteld. De
laatste geschreven woorden, gericht aan haar zoontje, zijn misschien haar beste:
'Wreek ons niet.'

Marie-Antoinette was, als we op de portretten van Vigée Le Brun mogen afgaan,
ondanks haar prachtige teint lang niet zo knap als bijvoorbeeld de ravissante
madame De Polignac, haar hartsvriendin. Ze was ook niet uitzonderlijk begaafd.
Hovelingen herinnerden zich haar als iemand die zich snel verveelde, die weinig
las, die niet gehinderd door een gebrek aan talent graag toneel speelde en wier
inmenging in staatsaangelegenheden doorgaans desastreus afliep. Ze blonk wel uit
in iets anders: ze had de grootste hoofdtooien, droeg de schitterendste jurken
en de duurste sieraden. Ze liet de uitzinnigste feesten organiseren en poseerde
het vaakst voor schilders. Ze was het koninginnigst van alle koninginnen. Het
vuur van de Franse Revolutie heeft ze daarmee behoorlijk opgepookt. Dat alles
mag misschien geen grote verdienste zijn, het is wel een prima aanleiding voor
een feestelijke tentoonstelling voor een groot publiek, zoals die nu in het
Grand Palais wordt gehouden. Je kunt er maar één bezwaar tegen inbrengen: wat
jammer dat al dit moois niet op Versailles wordt tentoongesteld.

LOAD-DATE: March 27, 2008

LANGUAGE: DUTCH; NEDERLANDS

NOTES: Marie-Antoinette. Grand Palais, Square Jean-Perrin, Parijs. T/m 30/6. Op
paleis Versailles zijn de verblijven en Le hameau van Marie-Antoinette te
bezoeken.

GRAPHIC: 28KNmarieantoinette_ph01, William Hamilton, Marie-Antoinette wordt naar
haar executie geleid.

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              126 of 161 DOCUMENTS



                                 de Volkskrant

                                 March 27, 2008
                                   donderdag

Majesteitsschennis

SECTION: FORUM; Blz. 11

LENGTH: 329 woorden


De rechtbank in Dordrecht heeft een man veroordeeld tot vier maanden
onvoorwaardelijke gevangenisstraf wegens majesteitsschennis en het beledigen van
politieambtenaren. Dat is een maand meer dan de officier van justitie had
geëist, en ook een aanzienlijk zwaardere straf dan in het recente verleden voor
belediging van de koningin werd opgelegd.

Dat de rechter heeft laten meewegen dat R. een notoire veelpleger is en de
politieagenten zich serieus bedreigd voelden, maakt de vraag of de koningin deze
bescherming wel nodig had niet minder relevant. Het wetsartikel over
majesteitsschennis - waarop een maximumstraf staat van vijf jaar - is sinds 1881
slechts sporadisch toegepast. Ging Domela Nieuwenhuis in 1887 nog een half jaar
de cel in, nadien kwamen de meeste verdachten ervan af met een geldboete. Dat
gold ook voor de man die de koningin vorig jaar net als R. voor hoer had
uitgemaakt.

Het verbod op majesteitsschennis staat vanouds op gespannen voet met de vrijheid
van meningsuiting. Opzettelijk beledigen mag niet, maar waarom zou de koningin
meer bescherming verdienen dan gewone burgers? Het oorspronkelijke idee achter
de strafbaarstelling van majesteitsschennis is de bescherming van de waardigheid
van het staatshoofd als symbool van de eenheid van de natie. Om die reden is de
koning(in) onschendbaar en zijn de ministers verantwoordelijk.

Het maakt ook dat de koningin niet op een lijn is te stellen met andere
gezagsdragers. Er wordt in dit verband vaak verwezen naar een uitspraak van het
Europees Hof voor de Rechten van de Mens uit 1992. Volgens het hof dienen leden
van regeringen juist meer kritiek kunnen verdragen dan gewone burgers. Daar is
uit democratisch oogpunt veel voor te zeggen, maar dan zou ook voor de koningin
het recht van weerwoord moeten gelden. Zolang dat ontbreekt is het te verdedigen
dat de koningin niet vogelvrij is. Maar haar beschermen voor dronkemanspraat
waarvan zijzelf waarschijnlijk ook niet wakker ligt, is een anachronisme.

LOAD-DATE: March 27, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              127 of 161 DOCUMENTS



                                 de Volkskrant

                                 March 26, 2008
                                    woensdag

'Het maakt me geen moer uit wat mensen over me schrijven'

BYLINE: Nathalie Huigsloot

SECTION: MEDIA; Blz. 20

LENGTH: 519 woorden


Vanavond begint bij de NPS alweer het vijfde seizoen van Premtime, waarin Prem
Radhakishun (46) de kwaliteit van de Nederlandse samenleving test.

In Premtime bent u een vriendelijke, geduldige man terwijl u in andere
programma's nogal boos en schreeuwerig kunt overkomen. Hoe verklaart u het grote
verschil?

'Luister! Premtime is niet de Premshow zoals je de Mike & Thomasshow hebt. Het
is een actualiteitenrubriek waarin vanuit de normale Nederlander wordt gekeken
hoe hij dingen ervaart. En dan moet je je als interviewer zo klein mogelijk
maken, zodat de ander de maximale ruimte krijgt. Maar in talkshows is dat
anders. Dan zeg ik altijd wat ik denk. Ik ben namelijk iemand die moeite heeft
met hypocrisie. Daarbij heb ik een nogal heftige, zwaar articulerende, met
armgebaren gepaard gaande manier van spreken. Als ik te gast ben in een
tv-programma ga ik niet ineens op mijn handen zitten. Dan ben ik gewoon zoals ik
ook ben als ik op vrijdag met mijn vrienden zit te kaarten en te dollen.'

Ziet u een goede belediging nog steeds als een vorm van kunst?

'Jazeker! Ooit noemde iemand me een hond. Dan moet ik alleen maar lachen.
'Wafwaf', blafte ik terug, waarna diegene nog bozer werd, haha. Het maakt me
geen moer uit wat mensen over me schrijven. Als u wilt opschrijven dat Prem een
waardeloos programma heeft en eigenlijk van de tv moet worden verwijderd, moet u
dat vooral doen.'

Toch ging dit interview bijna niet door vanwege een profiel van u in de
Volkskrant. Dat zinde u niet.

'Ach, dat was gewoon ook zeiken. Ik ben te allen tijde voor vrijheid van
meningsuiting. En vrijheid van meningsuiting is pas van waarde wanneer iemand
dingen zegt die heel pijnlijk voor jou zijn, maar die hij toch mag zeggen. Dat
vind ik ook één van de essenties van Premtime. We laten moslims aan het woord
die vinden dat de sharia moeten worden ingevoerd, maar ook witte racisten die
Hitler adoreren en vinden dat alle buitenlanders moeten oprotten. Wij waren ook
het eerste programma waarin witte Lonsdalejongeren de kans kregen te zeggen wat
ze bezig hield. Dat er mensen zijn die gevoelens hebben die niet stroken met wat
wij wenselijke meningen achten, vind ik juist een van de schoonheden van onze
maatschappij.'

Bespeurt u een hype rond Wilders in den lande of is dat toch vooral een
politiek- en media spektakel?

'Dat is in de kaasstolp van de Volkskrant, Pauw & Witteman, het NOS Journaal en
Den Haag Vandaag misschien wel het geval. Maar in de realiteit van de rest van
Nederland niet. Tuurlijk, er is een kleine groep teringjongens, wit, zwart of
moslim, die me bedreigen of iets naar mijn kop gooien, maar daarmee is de hele
maatschappij niet slecht. Wat ik vooral tegenkom, zijn mensen die worstelen met
de bureaucratie in Nederland. Of mensen die zich hopeloos voelen omdat de
belangrijke kranten, zoals de Volkskrant, liever berichten over Wilders dan over
hun problemen.'

Is het misschien een idee om uw abonnement op te zeggen?

'Ja. Maar er is niks beters. Dus totdat ik een beter ochtendblad vind, blijf ik
me nog even ergeren. Maar ik ben wel heel blij dat er een stukje over Premtime
in staat.'

Nathalie Huigsloot

LOAD-DATE: March 25, 2008

LANGUAGE: DUTCH; NEDERLANDS

NOTES: Premtime, Nederland 2, 22.50 uur.; Premtime begint; alweer aan; vijfde
seizoen

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              128 of 161 DOCUMENTS



                                 de Volkskrant

                                 March 22, 2008
                                    zaterdag

Rauw gemarineerde sint-jakobsschelp en spandoekcensuur De Twaalfde Man Paul
Onkenhout

SECTION: SPORT; Blz. 23

LENGTH: 837 woorden


Zomaar een zin uit een artikel in Het Parool over, laten we zeggen,
Ajax-supporters: 'Onder het genot van rauw gemarineerde sint-jakobsschelp,
huisgemaakte yoghurt en een tartaar van mango en dragon wordt Cruijff
geanalyseerd.'

Het fijne van voetbal is dat het nooit verveelt. De wedstrijden soms wel, maar
het circus eromheen niet. Wie het allemaal niet op de voet volgt, zal denken dat
de voetbalwereld wordt bevolkt door louter idioten en narcisten.

Dat is niet waar. Wel lopen er aanzienlijk meer idioten en narcisten rond dan
bijvoorbeeld op de redactie van een krant. Meer snobs ook.

Verslaggever Hans van der Beek keek een paar weken geleden rond in de Champions
Lounge van de Amsterdam Arena, op de dag van Ajax - Excelsior. Na lezing van
zijn stuk wist ik zeker dat dit dé plaats is waar ik nog niet dood zou willen
worden gevonden. Alle plekken zijn prima, maar niet de Champions Lounge van de
Amsterdam Arena tijdens een thuiswedstrijd van Ajax.

De Champions Lounge is de meest luxueuze skybox van de Arena. Van der Beek
noteert: 'Honderdvijftig vierkante meter vol iepenhout, Giorgettistoelen en een
Petrofpiano (met diens zachte klanken voor deze ruimte geschikter dan een
Steinway, zei de verkoper)'.

Acht bedrijven hebben een eigen tafeltje en verwarmde tribunestoelen en de komst
van beroemde ex-Ajacieden en de gebruikelijke stalkers (Youp van 't Hek, Freek
de Jonge, Willeke Alberti, René Froger) is gegarandeerd.

Het eten wordt bereid door topkoks die een restaurant met minimaal één
Michelin-ster runnen. Vandaar de gebraden moerkalfslende, de bospaddestoelen en
de violet artisjok.

De kop boven het verhaal is De geur van gras en eendenleverpastei. Ik denk dat
het met die geur van gras wel meevalt. Nog eentje dan: 'Het is rust. Binnen
staat het kaasbuffet en De Jonge speelt een mopje piano.' Op die Petrofpiano
natuurlijk. De pianist maakt zo nu en dan vast ook een grapje, dat vinden de
bezoekers van de Champions Lounge leuk.

Verbijsterend verhaal. Aan de ene kant de toeschouwers die zelf hun kaartje en
hun eten en drinken moeten betalen; het klapvee, zeg maar. Aan de andere kant de
Champions Lounge, met een heldere krabbouillon met een ravioli van Noordzeekrab
een gezellige huiscabaretier die een moppie muziek maakt.

Verslaggever Van der Beek noteert de volgende uitspraak van De Jonge: 'Ik zou
willen dat alle 50 duizend supporters hier konden zitten. Dat is mijn oude
socialistische instelling.'

Michael van Praag die, spelend op een tuba, deel uitmaakt van het een of andere
huisorkest, dat is ook heel erg, maar hij zit tenminste in hetzelfde stadion
gewoon op de tribune en in de rust eet hij een hamburger en drinkt hij een beker
cola, zoals het hoort.

De Jonge: 'Dankzij deze actie kunnen mijn twee buurjongens daar op mijn plaatsen
in het stadion zitten. Als dat geen sociaal werk is.' Ja ja.

Brief van Matthijs Keuning, AZ-supporter. Hij is boos. 'Vrijheid van
meningsuiting is grondwettelijk vastgelegd, maar AZ ziet daar het belang niet zo
van in. Censuur, intimidatie en propaganda zijn in Alkmaar aan de orde van de
dag.'

Keuning is een ouderwetse supporter. Voor hem geen rauw gemarineerde
sint-jakobsschelp en evenmin een mopje piano van Freek in de rust. En ook geen
prettig seizoen trouwens, want AZ presteert dramatisch.

Dit mag in Alkmaar niet hardop worden gezegd, betoogt Keuning. De kloof tussen
het bestuur en het gewone volk is vergroot. 'De supporters zijn er volgens AZ om
geld in het laatje te brengen, en hebben verder maar hun mond te houden.' Het
bewijs voor zijn stelling levert hij ook: de zogenaamde 'spandoekcensuur'.

Echt iets voor AZ, spandoekcensuur. Heerenveen vind ik er ook een kandidaat
voor. Het moet namelijk wel een beetje gezellig blijven in het stadion.

Bij AZ is een spandoekenkeurder in dienst. Elk spandoek dat ook maar enigszins
kritisch is, wordt door hem persoonlijk aan stukken gescheurd.

Hij handelt in de geest van voorzitter/geldschieter Dirk Scheringa, zoals bekend
een eerbiedwaardige bankier die het beste met zijn cliënten voor heeft. Als deze
weldoener vindt dat een spandoek niet door de beugel kan, moet er iets aan de
hand zijn. Ik vermoed dat ook Klaas Wilting zich ermee bemoeit.

Op een van de spandoeken die niet mocht worden opgehangen stond de tekst: Dirk
Scheringa, gezellig hè? Het zal je maar gebeuren. Je bouwt een stadion, vernoemt
dat naar je eigen bank, die overigens naar jou is vernoemd, en dan komt een
supporter met zo'n spandoek aanzetten. Ook erg: Minder inzet is minder punten.
En: Bobo's het feest, fans de kater. Ook verboden.

Zelfs een geestige toespeling op mogelijke degradatie van deze in alle
geledingen (management, technische staf, spelers) falende club kon niet door de
beugel van de Alkmaarse spandoekpolitie: Dirk, staat de Jupiler al koud?
Sympathieke club, AZ.

Samenvattend: eendenleverpastei eet je niet in een voetbalstadion, spandoeken
mogen alleen worden verboden als de teksten kwetsend of racistisch zijn en de
voormalige wereldverbeteraar Freek de Jonge hoort geen moppie te spelen op een
piano in een skybox.

LOAD-DATE: March 21, 2008

LANGUAGE: DUTCH; NEDERLANDS

NOTES: Ook verbodenin Alkmaar:'Dirk, staatde Jupileral koud'?

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              129 of 161 DOCUMENTS



                                 de Volkskrant

                                 March 22, 2008

Hoe kun je je leven in 's hemelsnaam duiden als je van niets weet;
Marjolijn Februari

BYLINE: Marjolijn Februari

SECTION: HET BETOOG; Blz. 3

LENGTH: 960 woorden


De studenten in Harvard, dat heb ik tenminste gehoord, lezen geen boeken meer.
Als je ze een boek aanraadt, kijken ze je meewarig aan en zeggen: 'I don't do
print.'

Wat een fenomenale vondst. Zodra ik ervan had gehoord, misbruikte ik dat
antwoord zelf ogenblikkelijk tegenover iedereen die me vroeg iets te schrijven
voor een boek of krant. 'I don't do print.' Een essay over de invloed van het
marktdenken op de voorkeuren van de consument ? 'I don't do print.' Een bijdrage
aan een bundel over Beckett? 'I don't do print.' Het scheelde me een
ongelooflijke hoop werk.

Toen ik klein was, voorspelde mijn vader dat later de huizen niet meer zouden
worden gebouwd van steen en glas en hout, maar dat ze op spectaculaire wijze
zouden worden opgetrokken uit magnetische velden; met wanden van vuur en daken
die werden gedragen door de kracht van elektrische stromen. Misschien zei hij
het anders en heb ik het verkeerd onthouden, maar de strekking was toch wel dat
de toekomst zich voor ons uitstrekte als een oceaan vol vooralsnog
onvoorstelbare virtuele mogelijkheden. Spannend.

Dezelfde opwinding die me toen beving, bevangt me nu bij de gedachte dat de
slimste studenten van de Verenigde Staten het boek hebben verlaten. Blijkbaar
zijn ze iets nieuws op het spoor. Stel je voor dat ze een methode hebben ontdekt
om via een usb-poort je brein aan te sluiten op de wereldgeest, zodat je via
gedigitaliseerde gedachtengolven toegang hebt tot de kennis van je vakgebied
zonder de omslachtige tussenkomst van het boek. Spannend.

Er is geen enkele reden om vast te houden aan beton en ijzer als je ook kunt
bouwen met vuur: de vormen veranderen, de functie blijft. Ook in de toekomst
moeten we wonen en eten, moeten we gezond blijven en gelukkig, maar hoe dat
allemaal moet, weten we nog niet, dat zullen de Harvardstudenten tegen die tijd
wel voor ons verzinnen. En als ze dat zonder boeken kunnen, is het ook best.

Maar dan schrijft iemand weer eens een lang stuk in de krant waarin hij de
literatuur dood verklaart - en in plaats van opwinding bevangt je een diepe
treurigheid. Zo stond in de Volkskrant deze week een stuk van een docent die
kinderen bijviel in hun aversie tegen 'dikke, complexe boeken'. Maar waar je
vervolgens nieuwe vormen en voorstellen van Harvardallure zou verwachten, had de
schrijver aan schoolkinderen niets anders te bieden dan de derdewereldellende
van forums, chatrooms en inboxen. De 'duiding van de mens en het leven', schreef
de docent, 'vindt nu democratisch, interactief en op veel verschillende plaatsen
door miljoenen mensen gezamenlijk plaats.'

De man gooide niet alleen de vorm weg, maar ook de functie - niet alleen het
boek, maar ook de kennis en het verlangen naar kennis, de nieuwsgierigheid, de
toegang die je studenten kunt bieden tot het wetenschapsreservoir van de wereld.
Schrijvend over het Bildungsbürgertum, pleitte hij voor de afschaffing van
Bildung en hield dus alleen het burgerdom over, in de benepen, zelfvoldane en
zelfgenoegzame betekenis van dat begrip.

'Kunst is niet langer iets dat de kunstenaar maakt en het gewone volk bewondert.
Kunst maken, doe je tegenwoordig zelf', schreef deze senior docent pedagogiek.
Jawel, zelf kunst maken, zelf schrijven, zelf de duiding van je leven bepalen:
het klinkt fantastisch, en ik ben er pal vóór, maar hoe kunnen kinderen dat
leren als ze niet eerst een paar volwassenen het op verbluffende wijze hebben
zien voordoen? En hoe kun je je leven in 's hemelsnaam duiden als je van niets
weet?

In mijn kast staat een boek van Johan Huizinga over de kunstenaar en
kunstcriticus Jan Veth. Het boek is uit 1927, nog in oude spelling, met van dat
ouderwetse dikke papier en een verrassend moderne letter. Als student heb ik
voorin met potlood een verwijzing gezet naar de pagina waar Huizinga een
anekdote citeert die hij bij Veth heeft gelezen. Als Jan Veth over Rubens
schrijft, staat er, 'dan begint hij, u te vertellen hoe Ingres, als hij de
galerij met Rubens' tafereelen uit het leven van Maria de Medicis door moest,
zijn paraplu opstak.'

Volgens Huizinga, die deze anekdote met zichtbaar plezier citeert, zijn de
boeken en artikelen van Veth in het algemeen zo goed omdat ze putten uit een
overvloed aan kennis. 'Het levende van een stuk van Veth zit niet alleen in den
rijken woordenschat en het rake gebruik ervan, maar ook in de veelomvattende,
van overal vergaarde kennis, die er achter ligt, en die hij telkens op
verrassende wijze te pas brengt.' En de grote Huizinga sluit zijn bewonderende
alinea af met de verzuchting: 'Het heeft wel iets voor, wat te weten, wanneer
men schrijft.'

De meest benepen en armoedige opvatting van democratie is de gedachte dat
iedereen alles zelf kan. Dat je kunt schrijven zonder iets te weten, je leven
kunt duiden zonder beroep te doen op de expertise van anderen, dat je voor het
bedenken van een nieuwe theorie geen oude nodig hebt, dat je zelf wel iets in
elkaar flanst zonder eerst bescheiden te informeren of er al iets is. Eén zin
dus nog van Huizinga over Veth, en wat voor een zin, dik en complex, maar móói.

Ik zou nooit de mens zijn geworden die ik ben, als ik deze zin niet had gelezen.
'Om Boecklin op zijn plaats te zetten (in een tijd toen de meesten nog dachten,
dat die plaats een zeer hooge moest zijn) heeft hij als vergelijkingsmaatstaven
voor kleur, voor fantazie, voor schoonheidszin, voor pathos en voor stemming
terstond evenzoovele treffende figuren voor den geest in Monticelli, Gustave
Moreau, Rossetti, William Blake en Turner, en tot slot, om het 'kinderlijk
uitdagend ergheidsvertoon' te karakteriseeren, een anecdote uit Achenbach's
atelier van een kleurenblinden leerling, die op een opmerking over het landschap
dat hij onderhanden had: wat is dat blauw, antwoordde: O, ik kan het nog veel
blauwer.'

LOAD-DATE: March 21, 2008

LANGUAGE: DUTCH; NEDERLANDS

NOTES: Stel je voor: sluit je brein via een usb-poort aan op de wereldgeest

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              130 of 161 DOCUMENTS



                                 de Volkskrant

                                 March 18, 2008

Literatuur is reliek uit een vervlogen tijd

SECTION: FORUM; Blz. 12

LENGTH: 941 woorden

SAMENVATTING:

Literatuuronderwijs is iets 'van oude menschen', waar we de opgroeiende
generatie niet te veel mee mogen lastigvallen, betoogt Daniël Lechner.

VOLLEDIGE TEKST:

De helft van de Nederlandse jongeren heeft deze winter het laatste deel van
Harry Potter gelezen. Maar de echt 'goede' boeken, de boeken uit de literaire
canon, laten ze links liggen. Reden voor minister Plasterk om tijdens de
Boekenweek aan de alarmbel te trekken. 'Als ik kijk naar hoeveel er gelezen werd
toen wij op school zaten en nu', stelde hij in het NOS-Journaal, 'dan is dat een
dramatisch verschil.'

De minister gaat daarom het literatuuronderwijs op de schop nemen. Sinds de
invoering van het studiehuis hoeven scholieren geen torenhoge stapel boeken meer
te lezen, maar nog maar een stuk of tien. Daarnaast staat er geen bevlogen
leraar meer voor de klas, die boeiend en inspirerend vertelt over Willem
Elsschot of J.M.A. Biesheuvel. Leerlingen lezen en verwerken literaire teksten
tegenwoordig zelf, in groepjes. Plasterk wil de 'gepassioneerde leraar' weer
terug voor de klas, zodat 'het enthousiasme voor de literatuur weer overgedragen
kan worden'.

Je moet er toch niet aan denken. Al in mijn eigen schooltijd, zo'n twintig jaar
geleden, had ik wel wat beters te doen dan te luisteren naar de eindeloze
uitweidingen van mijn leraar Nederlands over Bernlefs Hersenschimmen, een boek
over demente bejaarden. En kwam ik nauwelijks door de zeventig boeken heen die
ik verplicht lezen moest. Omdat toen al, zoals een Duitse pedagoog het noemde,
'de wereld in 1.000 richtingen interessant' was. En toen bestonden de dvd, sms,
msn, Youtube, GeenStijl en Hyves nog niet eens.

In het bewuste Journaal-item werd een aantal scholieren gevraagd wat zij van
literatuur vonden. 'Saai', 'geen tijd voor' en 'ik kijk de film wel' waren de
reacties. Logisch, want literatuur is niet meer van deze tijd. Dat jongeren
tegenwoordig geen zin of tijd hebben zich door dikke, complexe boeken te werken,
heeft niets te maken met het onderwijs dat ze krijgen, en al helemaal niet met
de afwezigheid van een bevlogen leraar voor de klas. Literatuur is best een
aardige expressievorm, maar ondertussen wél een relikwie van vervlogen tijden
geworden.

Het is geen tijdloos, noodzakelijk gegeven dat literatuur het medium is waarmee
men het beste kan doordringen in het wezen van het bestaan. Literatuur is pas
het geprivilegieerde medium geworden nadat technische uitvindingen als de
drukpers de verspreiding van boeken betaalbaar hadden gemaakt. Maar de tijd is
niet stil blijven staan, en nieuwe technische vindingen als internet,
peer-2-peer-netwerken, chat, blue tooth, sms en msn hebben de ontwikkeling van
onze cultuur een nieuwe impuls gegeven.

De traditionele functies van kunst en literatuur zijn bezit geworden van de
massa zélf. Kunst is niet langer iets dat de kunstenaar maakt en het gewone volk
bewondert. Kunst maken doe je tegenwoordig zélf. In interactie met vrienden of
andere internetters. Ook de belangrijkste functie die traditiegetrouw aan
literatuur wordt toegeschreven, is niet langer het monopolie van enkele grote
schrijvers.

Die functie werd in het Journaal-item nog eens volmondig uitgedragen door
Nelleke Noordervliet: 'Literatuur zegt iets over de mens, over het leven.
Literatuur verrijkt je bestaan.' Natuurlijk, maar de onderliggende aanname is
dat literatuur het bestaan als geen ander medium verrijkt. Die stelling nam
Nausicaa Marbe voor haar rekening in het Betoog van afgelopen zaterdag: 'Het
Verstehen van mens en wereld leer je uit literatuur.'

Een door conservatieve nostalgie gevoede, door de tijd achterhaalde stelling,
zoals ook Steven Johnson betoogt in zijn bestseller Alle slechte dingen zijn
goed voor je - Waarom de populaire cultuur ons slimmer maakt. Johnson nodigt
zijn lezers uit tot een gedachte-experiment. Stel nu eens, zegt hij, dat
internet en computergames al lang bestonden en opeens het boek werd uitgevonden.
De reactie van de gevestigde orde zou zich laten raden. Boeken lezen, zouden ze
vol afgrijzen uitroepen, is het verderf voor onze jeugd! Onze kinderen zien geen
daglicht meer en met bleke gezichtjes kruipen ze iedere avond weer met zaklamp
onder hun dekens, in plaats van leerzaam met leeftijdsgenoten te chatten en
sms-en. En die boeken zélf! Ze vergen geen enkele eigen inbreng van de lezer.
Van interactiviteit, zoals bij games en chatten, is geen enkele sprake! De
auteurs van die verfoeide boeken hebben het hele verhaal van a tot z
voorgekauwd! Op internet maken ze hun éigen verhaal tenminste!

De literatuur is niet langer het culturele medium bij uitstek. Stellingen als
die van Nausicaa Marbe dat 'de verschraalde taal juist in de literatuur naar
lucht en durf kan happen', zijn stuiptrekkingen van een cultuurtijdperk dat
onderwijl behoort tot de dingen die zijn voorbijgegaan. Tegenwoordig hapt de
taal naar lucht en durf op forums, blogs en in inboxen van mobiele telefoons.
Evenzo heeft de literaire elite niet langer het monopolie op de duiding van de
mens en het leven. Die duiding vindt nu democratisch, interactief en op veel
verschillende plaatsen, door miljoenen mensen gezamenlijk, plaats.

Deze cultuuromslag stelt nieuwe uitdagingen aan het onderwijs. Het studiehuis is
een poging deze uitdagingen aan te gaan. Uiteraard kent het studiehuis nog vele
onvolkomenheden, zoals de commissie Dijsselbloem ook heeft blootgelegd. Maar dit
betekent niet dat we maar terug moeten grijpen op oude, overleefde
onderwijsmethoden, en leerlingen weer moeten gaan infecteren met ellenlange
boekenlijsten. Literatuuronderwijs is iets 'van oude menschen', waar we de
opgroeiende generatie niet te veel mee mogen lastigvallen.

LOAD-DATE: March 18, 2008

LANGUAGE: DUTCH; NEDERLANDS

NOTES: Daniël Lechner promoveerde op de klassieke Bildungsphilosophie en is
werkzaam als senior docent Mediapedagogiek bij het Kenniscentrum Pedagogiek
Zwolle van de Noordelijke Hogeschool Leeuwarden.

GRAPHIC: 18FOlechner_ph01, Jongen en meisje spelen computerspelletjes op bed.,
Foto Joost van den Broek / de Volkskrant

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              131 of 161 DOCUMENTS



                                 de Volkskrant

                                 March 18, 2008
                                    dinsdag

De Aveniers komen nu wél tot leven

BYLINE: Hein Janssen

SECTION: KUNST; Blz. 17

LENGTH: 693 woorden

DATELINE: Amsterdam

SAMENVATTING:

De geschiedenis van de familie Avenier

Derde deel is sterkst, omdat Goos hebzucht en kleingeestigheid spannend
uitwerkt.

VOLLEDIGE TEKST:

Amsterdam 'Ik ben alleen gebleven. Heel eenzaam. Maar het paste. Het paste bij
me. Opgenomen in een geheel, maar los van alles. Ernst. Een ernstig leven met
veel boeken. Dat bevalt me. Het is goed zo. Zo wil ik het.' Dat zijn de laatste
woorden van Saar, een Avenier van de jongere generatie die vervolgens het toneel
afloopt, waarna de oude Rita Avenier rustig kan sterven. Althans, ze is er klaar
voor, en klaar met het leven.

Dat finale gesprek tussen twee generaties is de laatste scène van het vierluik
De Geschiedenis van de Familie Avenier, geschreven door Maria Goos en gespeeld
door Het Toneel Speelt, in een regie van Jaap Spijkers. Goos baseerde het stuk
op verhalen van haar eigen Brabantse familie. Het werd een toneelfeuilleton in
vier delen, waarvan de eerste twee vorig seizoen werden gespeeld, en de delen 3
en 4 nu samen als een avondvullende voorstelling in première zijn gegaan.

Kroniek van een Brabantse familie tussen 1955 en 2000 - dat is het eigenlijk,
niet meer en niet minder. Niet meer, want de op papier beloofde kroniek van de
naoorlogse Nederlandse geschiedenis is het niet geworden, daarvoor zijn de
verwikkelingen en verhaallijnen te particulier. En niet minder, want na de
tamelijk verwarrende, overvolle en niet beklijvende delen 1 en 2 is Goos erin
geslaagd de Aveniers veel meer tot leven te brengen. Van al te bedachte, niet
bijster interessante personages, zijn het nu mensen geworden om wie je af en toe
kunt lachen, die soms ontroeren, aan wie je je kunt ergeren.

Deel 3 (1985) begint dan ook ijzersterk. Janus Avenier, inmiddels uitgegroeid
tot de pater familias, spreekt het personeel van het familiebedrijf in witgoed
toe. Hij heeft de boel zojuist verkocht en de opbrengst belegd in een
melkpoederproject in Oeganda. Een week later blijkt die belegging volkomen fout,
en is het familiekapitaal verdwenen.

Dat alles wordt bekend gemaakt tijdens een vakantieweekje op een oer-Hollandse
camping waar de Aveniers zijn neergestreken. Doordat Goos hier een duidelijk
thema - Hollandse hebzucht en kleingeestigheid - spannend uitwerkt, is dit derde
deel zonder meer het sterkst. De typeringen en situaties worden behoorlijk
aangezet, soms op het kluchtige af, maar de spelers houden alles geloofwaardig
en strak. Hier staat dan ook een sterk ensemble op het podium, met onder anderen
Tjitske Reindinga, Peter Blok, Carine Crutzen, Gijs Scholten van Aschat en
Marisa van Eyle. Daarbij komt dat regisseur Spijkers zich, in tegenstelling tot
in de delen 1 en 2, laat kennen als een begenadigd ensembleregisseur met flair.
Avenier 3 en 4 is in ieder geval uitermate beweeglijk, en rijk aan leuke
details. De angst dat met al die opzichtige pruiken, rare snorren, suffe korte
broeken en dikmaakpakken vanuit de ivoren toren van het theater met het nodige
dedain op de gewone man wordt neergekeken, wordt dan ook gelogenstraft. En toch
is Marcel Hensema, zonder opsmuk en behoorlijk ingetogen, als Janus Avenier in
heel zijn geloofwaardige eentje de ster van de avond.

In deel 4 (2000) gooit Goos het ineens over een geheel andere boeg. Dan laat ze
het realisme voor wat het is, en wordt de familiegeschiedenis in een soort
droomspel tamelijk schools afgehandeld. Ze kruipt als het ware in het hoofd van
de inmiddels 90-jarige Rita Avenier (Marisa van Eyle), die niet meer zo goed
weet hoe alles in elkaar zit. Op een kaal toneel met alleen zwarte gordijnen,
komen al die familieleden nog één keer langs om in het kort hun levenswandel uit
de doeken te doen. Hier wreekt zich het feit dat lang niet al die levens
interessant zijn. Dit deel levert niettemin wel een van de mooiste scènes van de
avond op, als Pieternel en Christ (gespeeld door Crutzen en Scholten van Aschat)
hun huwelijk beschouwen en verwonderd ontdekken hoeveel ze van elkaar hebben
gehouden. In deze dialoog is Goos op haar best: kleine, kernachtige zinnetjes
die zo mooi zweven tussen wat gezegd wordt en gedacht.

Dat Saar vanaf nu enkel nog ernstige boeken zal lezen, is niet minder dan
geruststellend.

Hein Janssen

LOAD-DATE: March 17, 2008

LANGUAGE: DUTCH; NEDERLANDS

NOTES: De Geschiedenis van de familie Avenier van Maria Goos door Het Toneel
Speelt. In Stadsschouwburg Amsterdam, 16 maart. Tournee. www.hettoneelspeelt.nl;
Hensema is in heel zijn geloofwaardige eentje ster van de avond

GRAPHIC: 18knavenier_ph01, Scènes uit deel 3 (links) en 4 (rechts) van het
vierluik De geschiedenis van de familie Avenier van Maria Goos., Foto Harry
Cock/de Volkskrant
18knavenier_ph02

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              132 of 161 DOCUMENTS



                                 de Volkskrant

                                 March 15, 2008

SECTION: HET VERVOLG; Blz. 38-39

LENGTH: 782 woorden

SAMENVATTING:

Het recht om te beledigen bestaat niet. 'Dat is een wijdverspreid misverstand',
aldus hoogleraar informatierecht Egbert Dommering. 'Men baseert zich op een
uitspraak van het Europees Hof in Straatsburg, die iedereen het recht geeft
meningen te verkondigen die 'shock, disturb and offend', schokken, verontrusten
en - let op - aanstoot geven. Dat is iets anders dan beledigen.'

Door Menno van Dongen

VOLLEDIGE TEKST:

1902 De Hoge Raad oordeelt dat 'kraai' niet beledigend is.

'Kra kra. Je bent een kraai.' Dat roepen bewoners van het Overijsselse Olst vaak
naar een agent. Hij stapt naar de rechter maar verliest. De Hoge Raad vindt een
uitlating die redelijkerwijs niet geschikt is om te beledigen niet strafbaar,
ook al wordt die gebruikt met de bedoeling om te kwetsen.

Of iets beledigend is (een aantasting van iemands eer en goede naam) is
afhankelijk van hoe en waarom iets wordt gezegd.

2007 Gerechtshof veroordeelt man die agent 'homo' noemt.

Iemand roept homo naar een agent die hem bekeurt. Hij gaat bij de rechtbank
vrijuit, omdat 'homo' op zichzelf niet beledigend zou zijn ('vuile homo' wel).
Het hof oordeelt anders, omdat de verdachte erkent dat hij het beledigend
bedoelde en omdat het woord in de praktijk denigrerend wordt gebruikt. Hij
krijgt een boete van 200 euro (91 euro).

Wie een ambtenaar in functie uitscheldt, riskeert een celstraf van vier maanden
(een maand meer dan voor 'gewone' belediging). 'Ambtenaren worden beschermd,
omdat ze dingen doen die agressie oproepen', aldus hoogleraar Dommering.
Overtreders worden vervolgd in het belang van het in stand houden van het gezag.

Een 'gewone' burger moet - in tegenstelling tot een ambtenaar - aangifte doen
van belediging. Hij mag beslissen of het in zijn belang is de dader te
vervolgen. Vaak is dat niet zo; een openbare rechtszaak kan (publicitaire)
schade aanrichten.

2006 Rechtbank Utrecht acht 'Rita moordenaar' niet strafbaar.

Kort na de brand in een cellencomplex op Schiphol (2005, elf doden) neemt de
politie een spandoek met de woorden 'Rita moordenaar' in beslag. Ten onrechte,
stelt de rechtbank. De tekst is beledigend, maar kan niet los worden gezien van
het publieke debat over het uitzettingsbeleid van minister Rita Verdonk voor
Vreemdelingenzaken. Teksten op spandoeken zijn vaak ongenuanceerd; daarom is dit
niet onnodig grievend.

In huiselijke kring is vrijwel alles toegestaan. Maar wie publiekelijk een ander
kwetst (of weet dat een journalist hiervan kennis neemt) kan worden veroordeeld
voor schending van 'eer en goede naam'. Als hij met deze bedoeling een ander
iets ergs in de schoenen schuift, kan er sprake zijn van smaad.

2006 Rechtbank veroordeelt opiniepeiler Maurice de Hond voor smaad.

De Hond krijgt twee maanden voorwaardelijk voor het beschuldigen van
'klusjesman' Michaël de J. van de moord op Jacqueline Wittenberg in Deventer in
1999. Hij mag strijden voor de vrijlating van de veroordeelde Ernest Louwes,
maar het is volgens het hof niet in het algemeen belang de reputatie te schaden
van De J. De civiele rechter veroordeelt De Hond tot het betalen van
schadevergoeding.

Opzettelijke belediging van de koningin wordt het zwaarst bestraft, met maximaal
vijf jaar cel.

1887 Ferdinand Domela Nieuwenhuis krijgt een half jaar cel vanwege
majesteitsschennis.

De socialistische hoofdredacteur van het blad Recht voor Allen wordt bestraft
voor een artikel over koning WillemIII, die 'zo weinig van zijn baantje maakt'.

Tot eind jaren zestig volgen diverse veroordelingen voor majesteitsschennis,
eindigend met straffen voor spotprenten van prinses Beatrix (Playboymodel, drie
weken celstraf) en koningin Juliana (prostituee, 200 gulden boete).

2007 Het Openbaar Ministerie oordeelt dat een T-shirt met 'Beatrix is een hoer'
niet strafbaar is.

Kort na de veroordeling van een dakloze die tijdens een scheldpartij tegen
agenten roept dat de koningin een hoer is, maken journalisten van
internetmagazine Spunk een reportage. Ze vragen mensen op straat hun mening over
T-shirts met 'Beatrix is een hoer' en 'Alle moslims zijn geitenneukers'. De
politie pakt ze op, maar het OM vervolgt hen niet. De teksten zijn beledigend,
maar dat mag, omdat ze worden gebruikt om het publieke debat aan te jagen.

Buitenlandse staatshoofden worden ook beschermd. Nederlanders zijn veroordeeld
voor belediging van leiders van 'bevriende' staten. Dat gold tot het uitbreken
van de Tweede Wereldoorlog zelfs voor Adolf Hitler. De wet geldt sinds 1978
alleen nog als een staatshoofd officieel op bezoek is.

1967 Hoge Raad: 'Johnson moordenaar' is strafbaar.

De Amerikaanse president Johnson mag niet worden beledigd tijdens demonstraties
tegen de Vietnamoorlog. Actievoerders verzinnen een list; 'Johnson molenaar'.

LOAD-DATE: March 14, 2008

LANGUAGE: DUTCH; NEDERLANDS

GRAPHIC: 15vvmenno3_ph02, Domela Nieuwenhuis, Foto ANP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              133 of 161 DOCUMENTS



                                 de Volkskrant

                                 March 13, 2008
                                   donderdag

Voor eventjes breekt Jaap Stam met de stilte;
Accent Terugblik

BYLINE: Willem Vissers

SECTION: SPORT; Blz. 17

LENGTH: 380 woorden

DATELINE: Amsterdam


Amsterdam Op 29 oktober was daar die bijzondere persconferentie, besloten met
applaus.

Applaus van de pers voor Jaap Stam, die na negen speelronden stopte met voetbal
bij Ajax. Geen motivatie meer. Het lichaam deed niet meer wat hij wilde. NEC
thuis was zijn laatste wedstrijd geweest. Ziek was hij in de kleedkamer
achtergebleven tijdens de rust. Gedold ook door ene Jeroen Prent.

Het werd stil rond Stam. In Vrij Nederland vertelt hij deze week over leven en
werken, over de spierpijn na een training met de mannen van FC Hoonhorst,
'oudere heren die allang voetballen'. Hij helpt het huis van zijn moeder
verbouwen en zijn oudste zus met verhuizen. Zijn prijzen liggen in de kelder.

Stam was de gewone man die in een bijzondere wereld verzeild raakte, en hij
ergerde zich als anderen vonden dat hij daarmee alleen blij moest zijn.

'Mensen die hun informatie niet halen uit tv-programma's als Voetbalvrouwen,
maar ons van dichtbij hebben meegemaakt, zouden voor geen goud met ons willen
ruilen. Mijn vader is net overleden. Dat verdriet verdwijnt niet door een duik
in je eigen zwembad.'

Stam kijkt terug. 'Er is in het begin altijd aan me getwijfeld. Daardoor is het
gevoel dat ik me altijd moest bewijzen tot de laatste wedstrijd gebleven.'

Hij spreekt over de breuk met de almachtige manager Ferguson bij Manchester
United, zogenaamd naar aanleiding van de publicatie van zijn biografie Head to
Head. Maar de club had geld nodig. 'Het was een dekmantel om mij te verkopen. Ze
konden niet zomaar tegen het publiek zeggen: we verkopen Jaap Stam. Ferguson zei
dat ik op de bank terecht zou komen als ik niet zou vertrekken. Chantage, want
ik ben geen speler die op de bank gaat zitten.'

Stam wilde bij Ajax een voorbeeld zijn voor jonge spelers, maar hij kon het niet
meer opbrengen. Straks, na zijn afscheidswedstrijd in Zwolle op 26 juli, wordt
hij vermoedelijk scout. De meeste randverschijnselen stonden hem niet aan, maar
voetbal blijft trekken.

Een conclusie: 'Als voetballer ben je een stuk vee. Een wegwerpartikel. Ik heb
geleerd dat je alleen aan jezelf moet denken en goed voor jezelf moet zorgen.
Dat heb ik ook altijd gezegd tegen jonge jongens. Van de een op de andere dag is
het gebeurd. Het is een bekrompen wereld en het draait allemaal om een ding:
geld.'

Willem Vissers

LOAD-DATE: March 12, 2008

LANGUAGE: DUTCH; NEDERLANDS

GRAPHIC: 13SPaccent_ph01, Jaap Stam, Foto ANP

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              134 of 161 DOCUMENTS



                                 de Volkskrant

                                 March 8, 2008

Shakespeare is een van ons;
Ashland, Oregon is tien maanden lang doordrenkt met toneel

BYLINE: Hélène Schilders

SECTION: REIZEN; Blz. 5

LENGTH: 860 woorden


Al sinds de negentiende eeuw is William Shakespeare in de Amerikaanse cultuur
veel meer dan een toneelschrijver. Hoewel de Amerikanen zich met een revolutie
hadden losgemaakt van het gehate Engeland, was de Engelsman uitgegroeid tot een
celebrity in de VS. Shakespeare verenigde de inwoners van het jonge land, dat
nog zwaar onder invloed van de Britse cultuur stond. Zozeer zelfs, dat migranten
uit Zuid- en Oost-Europa werden aangemoedigd over zijn werk en het
Elizabethaanse tijdperk te leren om 'Amerikaanser' te worden.

Shakespeares invloed was groot. Tijdens de Gold rush voerden de mijnwerkers zijn
toneelstukken op in hun kampen. De eerste generatie psychiaters in Amerika mocht
hem, halverwege de negentiende eeuw, eveneens graag citeren. Dit om krediet op
te bouwen voor hun vak, waarover destijds grote scepsis onder het volk bestond -
Shakespeare had de reputatie dat hij als geen ander de menselijke natuur
begreep.

Een jonge leraar uit Ashland, Angus Bowmer, was de eerste die brood zag in de
bard. De culturele Chautauqua-beweging was rond 1920 opgehouden te bestaan, en
de overgebleven muren van het gesloopte Chautauqua-theater vormden een uitermate
geschikt decor voor Shakespeare-stukken, bedacht Bowmer. Hij kreeg gelijk: het
eerste festival in Ashland, in 1935, was een doorslaand succes.

Vrijwel elke Amerikaanse staat heeft tegenwoordig een festival dat aan de
schrijver is opgedragen. 'In Amerika claimen we Shakespeare als een van ons',
zegt Philip Sneed, vice-president van de Shakespeare Theatre Association of
America. 'De ruige menselijke spirit in Shakespeare-stukken heeft veel meer
gemeen met de Amerikaanse cultuur dan met de Britse. Zijn werk is ruw, energiek,
gewelddadig. Het gaat altijd om extreme emotie en passie.'

In Engeland zijn weliswaar meer grote opvoeringen met bekende acteurs, erkent
Sneed, maar als het om kleinere initiatieven voor de massa gaat, doen de
Amerikanen veel meer. 'Ik denk dat we Shakespeare hebben gedemocratiseerd,
teruggebracht naar hoe hij het had bedoeld. Hij schreef voor het gewone volk.'

Veel festivals in Amerika proberen het de bezoeker makkelijk te maken door in de
buitenlucht te programmeren. 'Dan hoeven mensen niet in een smoking rechtop in
hun stoel te zitten, want daar zijn Amerikanen door geïntimideerd', zegt Sneed.
'Buiten kunnen ze picknicken en hun kinderen laten rondrennen. Het is wild en
lawaaiig, net als in Shakespeares tijd.'

Zo niet in Ashland. Je kunt er in een oude spijkerbroek en gympen komen opdagen,
maar waag het niet zelfs maar te fluisteren. Dan stijgt er een vinnig Shhhh! op.
Ook wanneer het tijdens de eerste voorstelling van The Taming of the Shrew
gestaag regent, valt in het bomvolle Elizabethan openluchttheater geen
klaagzuchtje te horen, alleen het gekletter op de regencapes.

Hoe was het voor de acteurs om in de druipende regen te spelen, vragen de
bezoekers de volgende ochtend wanneer acteur Jeff King hen een backstagetoer in
de drie theaters geeft.

'Je past je net als het publiek aan', zegt King. 'Je zit allemaal in hetzelfde
schuitje.'

Perfect antwoord. Zo horen de bezoekers het graag: de acteur is niet anders dan
de rest van de grote festivalfamilie. Sommige fans kennen de toneelspelers al
jaren. Een selecte groep, de Canon Club genoemd, heeft de Shakespeare-canon
zelfs meermaals gezien.

Of hij 'ons' vanaf het podium ook kan zien, vraagt een man verwachtingsvol.
Jawel, alle twaalfhonderd bezoekers in het Elizabethan Theatre, beweert King.
'Je moet het publiek zien als een vertrouweling. Je wilt niet één persoon in
gedachten hebben, want dan voelt de rest zich buitengesloten.'

King doet zijn werk goed: aan het slot van zijn rondleiding drommen de fans om
hem heen. Als hij uitlegt waarom hij zo graag Shakespeare speelt, knikken ze
hevig. Het is het humanistisch aspect, een pijler van Shakespeares werk, dat de
toneelstukken in deze tijd tot 'een radicale kunstvorm' maakt, zegt King. 'Er
worden geen auto's in zijn toneelstukken opgeblazen. Het is radicaal omdat het
ons herinnert aan onze menselijkheid en aan die van anderen.'

Misschien past het Oregon Shakespeare Festival juist daarom zo goed in het
gemoedelijke, overzichtelijke Ashland. Sommige bezoekers gaan zich zo verwant
voelen met de bard of met de plaats die zijn tweede thuis is, dat ze hier zelfs
komen wonen. Zoals Cathy Carrier, die in 1998 arriveerde. De verkoopster van
TV-reclames in de Bay Area van San Fransisco was de stress van haar werk beu.
Toen ze met haar man eens naar het Shakespeare-festival ging, zeiden ze allebei:
'Dit is het.'

Carrier helpt nu als vrijwilliger -een van de ruim zeshonderd- in de ledenlounge
van het festival. Ze helpt de acteurs zelfs met het leren van hun teksten,
vertelt de uitbundige vijftigplusser met het wilde rode haar vanachter de bar in
de lounge. Ze vereenzelvigt zich met de temperamentvolle Kate uit The Taming of
the Shrew: 'Ik ben ook laat getrouwd omdat ik altijd dacht: dat doet niemand me
aan.'

In een plaats die doordrenkt is met de bard 'ga je naar het leven kijken als
naar een Shakespeare-tragedie', zegt Carrier. 'Vooral wanneer mensen zichzelf
onderuit halen door een zwakheid die ze zelf niet zien.'

Hélène Schilders

LOAD-DATE: March 7, 2008

LANGUAGE: DUTCH; NEDERLANDS

NOTES: 'Het gaat altijdom extremeemotie en passie'; Doen & Laten; Reizen; Vlieg
op Portland, Oregon of San Francisco. Met de auto bereik je Ashland via de
Interstate-5. Ashland ligt 460 kilometer ten zuiden van Portland en 580
kilometer ten noorden van San Francisco.; Het festival; Het Oregon Shakespeare
Festival in Ashland begon dit jaar op 15 februari en eindigt 2 november. In die
periode worden elf verschillende voorstellingen opgevoerd: A Midsummer Night's
Dream, Othello, Coriolanus en A Comedy of Errors van Shakespeare, en zeven
stukken van onder anderen August Wilson en Arthur Miller.; Verder zijn er
lezingen door Shakespeare-experts, discussies met de acteurs en backstagetoers
in de drie theaters. De ware Shakespeare-fan kan workshops volgen waarin zijn
werk wordt ontleed. Meer informatie op www.osf.org.; Een overzicht van alle
andere Shakespeare-festivals in de VS is te vinden op de website van de
Shakespeare Theatre Association of America, www.staaonline.org.; De Folger
Shakespeare Library onderhoudt een site over de invloeden van Shakespeare in de
Amerikaanse cultuur, www.shakespeareinamericanlife.org.; Slapen; Slaap in stijl,
in de Arden Forest Inn, www.afinn.com, A Midsummernight's Dream,
www.amidsummer.com, De Romeo Inn, www.romeoinn.com, of Shrew's House,
www.shrews.com.; Skieën; De omgeving van de stad biedt uitstekende
buitensport-mogelijkheden, en heeft 's winters in Mount Ashland een mooi
skigebied ('it's steeper here'). www.mt-ahsland.com. Er zijn wel zorgen over de
impact van het skitoerisme op de natuur: www.mountashland.com.; Wandelen; Minder
milieu-onvriendelijk en keus genoeg. Zoals de Pacific Crest Trail op Mount
Ashland, en het Cascade-Siskiyou National Monument. Meer informatie en kaarten
bij The Ashland Ranger District, www.ashlandtrails.org; Kajakken; of raften in
de kolkende Rogue rivier. Vanaf een halve dag tot meerdaagse trips. Lokale
gidsen en leveranciers van materiaal:; Arrowhead River Adventures,
www.arrowheadadventures.com, Momentum River Expeditions (met biologisch eten),
www.MomentumRiverExpeditions.com, Adventure Center, 40 North Main Street,
Ashland, www.raftingtours.com, Noah's River Adventures, 53 North Main Street,
www.noahsrafting.com.; Wijntoer; Rustiger is het de lokale wijnboeren te
bezoeken in de glooiende heuvels. Bijvoorbeeld via Southern Oregon Wine Tours,
www.ashlandwinetours.com. De Rogue Valley en de Applegate Valley tour kosten 95
dollar per persoon. Wijnproeven kan in de wijngaard van RoxyAnn. Elke dag van
11.00 tot 18.00 uur. Picknicken in de bijbehorende tuinen. 3285 Hillcrest Road,
Medford, www.RoxyAnn.com. Of pak het luxe aan: wijntoer per limousine. Laat je
van je hotel ophalen door Rogue Valley Wine Tours, 300 Otis Street. Duur: 4 tot
5 uur. 100 dollar per persoon. Winelines@yahoo.com; Oregon Chocolate Festival;
Een weekend lang informatie over cacao en vooral heel veel proeven. Van 7 tot en
met 9 maart in het Ashland Springs Hotel, www.ashlandspringshotel.com; Ashland
Independent Film Festival; Nog een festival. Van 3 tot en met 7 april worden er
87 films vertoond op vijf filmschermen in het art-deco Varsity theater van
Ashland. Speciale evenementen en veel filmmakers zoals Helen Hunt zijn aanwezig.
Meer informatie: www.ashlandfilm.org.

GRAPHIC: 08RE5overleesNieuw_ph02, De pistes van Mount Ashland, deels vernoemd
naar het werk van Shakespeare (boven) en een uitvoering in het Elizabethan
tijdens het festival., Foto's AP en T. Charles Erickson.
08RE1openNieuw_ph01

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              135 of 161 DOCUMENTS



                                 de Volkskrant

                                 March 8, 2008

Het hopeloze verlangen terug te keren naar een verdwenen vaderland;
Het debat in: het Midden-Oosten

BYLINE: Wim Bossema

SECTION: HET BETOOG; Blz. 3

LENGTH: 1273 woorden

SAMENVATTING:

Over:

Wat waren de oorzaken van de exodus van de Palestijnen in 1948 en het geweld in
de Gaza-strook nu?

Door:

Ooggetuigen, politici, historici

Waar:

Tropenmuseum,expositie: 'Palestina 1948, herinneringen aan een verdwenen
vaderland';tropenmuseum.nlwebsites

VOLLEDIGE TEKST:

Er vielen zwaar beladen woorden de afgelopen week in de bloedige confrontatie
tussen Israël en Hamas. De Israëlische onderminister van Defensie, Matan Vilnai,
dreigde de Palestijnen in Gaza met een 'shoah'; een uitgelezen kans voor
Hamas-leider Meshaal en PLO-president Abbas om de aanvallen van het Israëlische
leger in Gaza - waarbij naar schatting 120 doden, de helft burgers, vielen -
gelijk te stellen aan de holocaust. Net dit weekend opende het Tropenmuseum in
Amsterdam een expositie over wat sommige Palestijnse politici 'de Palestijnse
holocaust' noemen, de nakba, de 'catastrofe' van de verdrijving in 1948.

Op die tentoonstelling - foto's en gefilmde interviews met oude Palestijnen die
zestig jaar geleden zijn verdreven - is te zien en horen hoe het drama van de
afgelopen week ook al weer is begonnen. Het zijn de persoonlijke drama's van
gewone burgers vermorzeld door de wereldgeschiedenis, van onbegrepen verlies en
een verlangen naar een terugkeer in tijd en plaats in het besef dat het
onmogelijk is. Die 'herinneringen aan een verdwenen vaderland' (de titel van de
expositie) zijn de afgelopen jaren geregistreerd door het nakba Archive, een
historisch project gevestigd in Beiroet, waaraan de universiteiten van Oxford en
Harvard meewerken (nakba-archive.org).

Maar alles is omstreden in het Israëlisch-Palestijnse conflict. Elk verhaal
wordt gewantrouwd. De geschiedenis staat bol van verzwijgen, overdrijven,
insinueren, over en weer beschuldigen. De propagandaoorlog heeft de
geschiedschrijving overstemd. Op de tentoonstelling moet je voor de controverse
naar de computer op de gang, waar een dossier valt te raadplegen met de zeer
uiteenlopende visies op de vraag: waarom zijn honderdduizenden Palestijnen in
1948, bij de stichting van de staat Israël, weggevlucht?

Maar eerst de verhalen.

Zelfs de persoonlijke herinneringen van oude mensen ontkomen niet aan lichte
argwaan: ook op deze tentoonstelling waar hun verhalen met opzet alle aandacht
krijgen, is de tekst voorzichtig: 'Kamleh Daher vertelt een massa-executie te
hebben aanschouwd.'

Tekenend is de tekst bij de foto van de bejaarde Fawzi Muhammad Tanji. Die
beweert dat hij getuige is geweest van hoe Joodse soldaten honderd Palestijnse
mannen afslachtten in al-Tantura, een kustplaats in het noorden van Israël. Maar
het bijschrift meldt dat een student, die deze zaak in een scriptie had
beschreven, in 1998 was aangeklaagd door betrokken ex-soldaten en dat de rechter
oordeelde dat er geen bewijs was voor de misdaad.

Deze foto zit in een serie van de Amerikaan Alan Gignoux. Hij portretteerde
vluchtelingen en plaatste er een foto bij van de plek waarvan ze zijn verdreven,
zoals die er nu bij ligt. Al-Tantura is nu een vakantieoord en archeologisch
museum. Dat maakt het verdriet en ook de hopeloosheid ervan heel zichtbaar.
Gignoux baseerde zich bij zijn zoektocht op de studie van de Israëlische
historicus Benny Morris. Want die deed baanbrekend onderzoek naar het geweld
door de Joodse milities en soldaten bij de verdrijving van de Palestijnen uit
Israël.

Morris bracht een verdrongen, gewelddadige kant van de Israëlische geschiedenis
naar boven; hij brak met het heroïsche beeld van een jonge natie die van de
Verenigde Naties een gebied hebben toegewezen gekregen maar dat meteen moest
bevechten op een gigantische overmacht aan Arabische buurlanden.

Maar Benny Morris is ook controversieel, en om meer dan een reden. Zijn boek uit
1988 brak met twee dogmatische visies: de Israëlische dat de Palestijnen zelf
waren vertrokken op aanraden van de Arabische landen die dachten de jonge Joodse
staat te zullen verpletteren, waarna de Palestijnen konden terugkeren; en de
theorie die in de Arabische wereld dominant was geworden dat de zionistische
politici en hun knokploegen een vooropgezet plan hadden om alle Palestijnen met
terreur te verdrijven en de oorlog van 1948 aangrepen om die etnische zuivering
te volvoeren. Morris stelde dat er geen plan was, maar dat door de
omstandigheden van de burgeroorlog plaatselijk etnische zuiveringen en terreur
tegen de bevolking aan de orde van de dag waren. Hij kreeg van beide zijden
felle kritiek.

In 2004 raakte hij opnieuw in opspraak door een opzienbarend interview in het
liberale dagblad Haaretz. Hij had zijn boek bijgewerkt met nieuwe gegevens en er
waren meer slachtingen, meerverdrijvingen, meer verkrachtingen en bewijzen dat
sommige Joodse commandanten opdracht tot etnische zuivering hadden gegeven.
Maar, zei Morris er nu bij, die harde campagne tegen de Palestijnse bevolking
was nodig, gruwelijk, maar het kon niet anders, een Joodse staat was er zonder
die geweldscampagne van 1948 niet gekomen. Soms moet je oorlogsmisdaden plegen
om een ideaal te verwezenlijken, zei hij tegen een diep geschokte interviewer.
Bij de moordpartijen vielen in totaal 800 doden, 'vergeleken bij Bosnië,
peanuts'. Sindsdien is hij ook bij de Israëlische vredesbeweging uit de gratie.

Hoe gigantisch de onenigheid over de nakba is, blijkt bij een uitstapje naar
Wikipedia. De vrije encyclopedie op internet blijkt midden in een ingewikkelde
discussieprocedure over de lemma's rond de nakba, bijvoorbeeld de kwestie 'wat
waren de oorzaken van de exodus van de Palestijnen'. Zestig pagina's beslaat het
onderwerp al, en alle visies komen allereerst aan de orde en alle debatten en
controversen. Maar toch staat er het waarschuwingsblokje boven: 'De neutraliteit
van deze teksten wordt betwist.'

De nakba ligt ook gevoelig in de Arabische wereld. Zo vertelt een ooggetuige op
de tentoonstelling verontwaardigd hoe de Arabische legereenheden in zijn dorp de
gewapende Palestijnse mannen sommeerden hun wapens in te leveren. Dat zou de
opdracht zijn van de Jordaanse koning Abdullah. De oude man spreekt de naam van
de koning nog altijd met misprijzen uit. Toen de Joodse soldaten kwamen, werd
het dorp gewoon aan hen overgeleverd.

Al Jazeera (english.aljazeera.net) bouwt de afgelopen weken aan een dossier met
stukken over de traumatische nederlaag van de Arabische landen in 1948, de grote
misrekening, het verraad volgens sommigen. De Arabieren verwierpen immers het
VN-plan voor een tweedeling van Palestina, waarna de Joden een nog groter deel
van het land veroverden en Israël stichtten op 14 mei 1948. In het dossier wordt
ook beschreven hoe de Joden uit de Arabische landen werden verjaagd. Kwesties
waarop een taboe rust.

Zit er dus eindelijk beweging in de discussie over de pijnlijke geschiedenis?
Een half jaar geleden veroorzaakte de Israëlische minister van Onderwijs Yuli
Tamir opschudding door in geschiedenisboeken voor Palestijnse kinderen in Israël
de nakba op te laten nemen. Rechtse parlementariërs vonden het 'politiek
masochisme', Arabische vonden dat ook Joodse leerlingen over de nakba moeten
horen.

Op een website waar verzoenende artikelen worden verzameld,
commongroundnews.org, doen Dan Bar-On en Saliba Sarsar een moedig voorstel: de
Arabieren verdiepen zich in de holocaust en de Israëli's in de nakba. Maar
zonder die te vergelijken, gelijk te stellen of tegen elkaar af te wegen.
Israëli's vinden dat moeilijk omdat ze vrezen dat de Palestijnen aan erkenning
van de nakba het recht op terugkeer ontlenen; Arabieren zien de holocaust als
voorwendsel voor hun verdrijving. Begrijpelijk vinden de auteurs, en toch kan
een doorbraak alleen beginnen met dialoog over deze, de zwaarste, onderwerpen.

Wim Bossema

LOAD-DATE: March 7, 2008

LANGUAGE: DUTCH; NEDERLANDS

NOTES: 15VeLi--streamerstreamerstreamer

GRAPHIC: 08BEdebat_ph01, Fawzi Tanji., Foto Alan Gignoux

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              136 of 161 DOCUMENTS



                                 de Volkskrant

                                 March 8, 2008
                                    zaterdag

BYLINE: Door Floortje Smit

SECTION: RADIO EN TELEVISIE; Blz. 34

LENGTH: 361 woorden


Films

Door Floortje Smit

The Eagle Has Landed (John Sturges, 1976). De nazi's zijn van plan Churchill te
ontvoeren, en een speciaal commando infiltreert in een Engels dorp. Sterke
oorlogsfilm.

And Then There Were None (René Clair, 1945). Fraaie verfilming van Agatha
Christies Tien kleine negertjes. Op een verlaten eiland komen tien mensen bij
elkaar, die een voor een vermoord worden.

Kraak (Hans Fabian Wullenweber, 2002). Om de operatie van haar zieke vader te
bekostigen overvalt de 12-jarige Ida een zwaar bewaakte bank. Spannende Deense
jeugdfilm.

Baby's Day Out (Patrick Read Johnson, 1994). Negen maanden oude baby maakt
ontvoerders gek in uitgerekte slapstick.

Doom (Andrzej Bartkowiak, 2005). Een vlotte, enigszins beklemmende actiethriller
naar het gelijknamige populaire schietspelletje met voldoende schrikmomenten.
Eenvoudig en effectief.

Cat's Eye (Lewis Teague, 1985). Drie niet te diepgravende, redelijk onderhoudend
verfilmde Stephen Kingverhalen, verteld vanuit het perspectief van een kat.

The Big One (Michael Moore, 1997). Michael Moores verslag van de signeertoer van
Downsize This! door de Verenigde Staten. Ondertussen neemt hij het uiteraard
weer op voor de gewone man.

Normal (Jane Anderson, 2003). Een doodnormale man uit het midwesten van Amerika
kondigt aan dat hij een geslachtsoperatie wil. Werd genomineerd voor drie Golden
Globes.

Bitter Moon (Roman Polanski, 1992). Polanski ouderwets op dreef in psychologisch
en erotisch drama waarin zijn eigen vrouw Emmanuelle Seigner een sm-relatie
heeft met Peter Coyote en een onschuldig stel, Hugh Grant en Kirstin
Scott-Thomas, meesleept in bizarre passie.

The Beautiful Country (Hans Petter Moland, 2004). Vietnamese jongen zoekt zijn
Amerikaanse vader en komt terecht in de misère van vluchtelingenkampen en
mensenhandel. Zwaar drama krijgt pas laat een hoopvol randje.

Tin Men (Barry Levinson, 1987). Danny DeVito en Richard Dreyfuss staan elkaar
naar het leven als vertegenwoordigers in aluminiumbeplating.

Cursed (Wes Craven, 2005). Ongeïnspireerde horror. Twee wezen - een nerd (Jesse
Eisenberg) en zijn geslaagde zus (Christina Ricci) - worden gebeten door een
erbarmelijk geanimeerde weerwolf.

LOAD-DATE: March 7, 2008

LANGUAGE: DUTCH; NEDERLANDS

NOTES: België 1, 14.00 uur.; BBC 2, 15.20 uur.; Nederland 3, 15.55 uur.; RTL 8,
20.15 uur.; RTL 5, 22.00 uur.; RTL 8, 22.00 uur.; RTL 7, 22.45 uur.; Net 5,
00.15 uur.; België 2, 00.30 uur.; Nederland 2, 00.25 uur.; BBC 2, 00.30 uur.;
BBC 1, 00.30 uur.

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              137 of 161 DOCUMENTS



                                 de Volkskrant

                                 March 7, 2008

Mediakritiek is afkeer van de burger

SECTION: FORUM; Blz. 11

LENGTH: 1047 woorden

SAMENVATTING:

Achter de kritiek op de media schuilt het pessimistische idee dat de burger geen
volwassen keuzes kan maken, betoogt Martin Sommer.

VOLLEDIGE TEKST:

Ik was van plan om, naar aanleiding van het boek van Will Tiemeijer, een
journalistieke oefening van berouw te houden. Zijn boek is een kritische analyse
van opiniepeilingen. Wat zijn ze waard, wat zeggen ze eigenlijk over de
werkelijkheid? Hij geeft voorbeelden die hilarisch zijn - Rita Verdonk die in de
peilingen een mijl voorlag op Mark Rutte en toch de deksel op haar neus kreeg,
omdat de mening van de VVD-stemmers was gevraagd en niet die van VVD-leden.
Terwijl het toch echt de leden waren die beslisten over het partijleiderschap.

Ik had iets willen zeggen over de omgang met peilingen in de journalistiek, een
van de grote afnemers immers. Die omgang is extreem slordig, er is überhaupt
nauwelijks gedachtenvorming over de journalistieke methode die zich laat
vergelijken met de grondslagenkritiek van Tiemeijer. Ik zou nederig hebben
erkend dat journalisten vaak alfa's zijn, en dat vragen over representativiteit
nauwelijks aan ons zijn besteed. En dat we de bemerkingen van Tiemeijer over
lullige peilinkjes en stand.nl-achtige rubrieken allemaal ter harte moeten
nemen.

Dat had ik dus allemaal willen zeggen, maar ik doe het niet. Want al lezend
dacht ik dat een andere boodschap urgenter zou zijn dan as op ons eigen
journalistieke hoofd. Want naast alle stevig onderbouwde kritiek op
opiniepeilingen zit er een afkeurende noot in dit boek die mij minder bevalt.
Niet omdat die tegen de journalistiek is gericht, wel omdat hij in contrast met
zijn aanmerkingen op de peilingen zo slecht gefundeerd is.

Sinds Pim Fortuyn hebben de media zich bezonnen op hun positie. Men had Fortuyn
niet zien aankomen, en twee hoofdredacteuren, Broertjes van de Volkskrant en Van
Exter van Trouw, zeggen in dit boek dat ze zich meer aan de opvattingen en
gevoelens van het volk gelegen wilden laten liggen. Dat leidde tot meer
opiniepeilingen in de krant en de terechte vragen van Tiemeijer. Maar Fortuyn
heeft ook een andere kritische reactie teweeg gebracht - de media zouden Fortuyn
gemaakt hebben. Ad Melkert siste na zijn Waterloo in 2002 tegen journalisten:
'het is jullie schuld'. En nu Wilders zich roert zien we hetzelfde patroon, tot
de minister-president aan toe: 'De media hebben het gedaan.'

In dit boek proef ik sporen van diezelfde opvatting. Eigenlijk komen de media
nauwelijks voorbij, zonder een sneer of expliciete veroordeling. De media, luidt
de stelling, geven geen beeld van de samenleving zoals die is, of vormen daarvan
geen afspiegeling. Mijn vraag is of de media dat zouden kunnen, en of dat
wenselijk zou zijn; en wie dan wel een beeld van de samenleving heeft 'zoals die
is'. Er is verder sprake van journalistieke 'nieuwsdrift' en dat is geen
compliment, journalisten plakken etiketten, en ik kwam ook nog tegen dat 'slecht
nieuws altijd goed is voor een stukje in de krant'.

Tiemeijer vindt kortweg dat de media derailleren, en hij staat daar allesbehalve
alleen in. Er is sinds Fortuyn, niet toevallig, een flink gesubsidieerde
industrie van universitaire mediakritiek opgekomen, die steeds maar weer
herhaalt dat de media achter hypes aanrennen met alle gevolgen van dien voor het
maatschappelijke humeur. Achter deze mediakritiek, en eigenlijk ook achter de
opiniepeilerskritiek van Tiemeijer, zie ik een pessimistisch idee over de burger
opdoemen. De burger is iemand die niet tot volwassen keuzes in staat is. Hij
laat zich meeslepen door hypende kranten of tv-programma's. En opiniepeilers
geeft hij volgens Tiemeijer antwoord volgens psychologische modellen waarin
'bepaalde gevoelens worden geactiveerd' of waarin het 'lange termijn geheugen
wordt geactiveerd'. Tiemeijer ziet dan ook niks in 'de wil van het volk'; wij
hebben immers politici om goed geïnformeerd 'alle voors en tegens' af te wegen.

Maar wat is goed geïnformeerd zijn? Waarop baseren politici hun afgewogen 'voors
en tegens'? Neem Europa. De regering heeft beschikt dat de Europese grondwet te
moeilijk is om onderwerp van referendum te zijn. Daar is Tiemeijer het
ongetwijfeld mee eens. Toch was er een eerste referendum nodig om bij de
politiek het besef te doen postvatten dat er ook nadelen aan Europa kleven. Dan
zwijg ik over het onderwijs, waar politici keurig 'voors en tegens' afwogen,
terwijl het jarenlang niet tot ze doordrong dat er iets behoorlijk aan het
misgaan was.

De burger heeft geen doorleefde meningen maar 'doorstep opinions', leest
nauwelijks kranten, en de kranten die hij leest deugen niet. Hoe zit dat met
politici? Ik doe geen onthulling met de vaststelling dat Kamerdebatten vaak op
krantenberichten zijn gebaseerd, en dat menig Kamerlid een kunstenaar van de
instantmeningen is. Geïnformeerd zijn is dus een betrekkelijk begrip en wat zo
tegen valt is dat Tiemeijer met al zijn methodologische subtiliteiten een
werkelijkheidsbegrip hanteert dat zo plat is als een dubbeltje.

Jazeker, wij journalisten hebben niet veel meer dan ons boerenverstand. Maar we
zijn ook de infanteristen van de kennisvergaring. Wij doen een eerste verkenning
van de werkelijkheid, met het nieuws van gisteren waar morgen weer de vette vis
in zit. Dat kan in de ogen van methodische scherpslijpers nauwelijks ware kennis
zijn. Een van de concrete verwijten van Tiemeijer is dat journalisten van het
gevolg naar de oorzaak redeneren. Als een politicus hoog in de peilingen staat,
verzinnen we daar een oorzaak bij. En tja, vaak hebben we de verkeerde oorzaak
te pakken.

Dat vindt Tiemeijer kennis van niks. Toch zijn er keurige beroepen waar het niet
anders is. Rechters, rechercheurs, artsen, vissers, en trouwens ook politici
zoeken allemaal de oorzaak bij het gevolg dat ze voor hun neus hebben. In de
vorm van een dader, een ziekte of een vis die het dobbertje omlaag trekt. Hun
kennis is net als die van de journalist tastend, voorlopig, voorwaardelijk, het
is dagelijkse, concrete wetenschap waar je mee de straat op kunt. Wiskunde is
het niet en, inderdaad, resultaten in het verleden geven geen garanties voor de
toekomst. Precies het soort afwegingen dat de gewone burgers de hele dag maken.
En het dedain ertegen gaat terug op Plato, die niet voor niets het landsbestuur
in handen van filosoof-koningen wilde geven.

LOAD-DATE: March 7, 2008

LANGUAGE: DUTCH; NEDERLANDS

NOTES: Martin Sommer is redacteur van de Volkskrant. Dit praatje hield hij
gisteren bij de presentatie van het boek Wat 93,7 procent van de Nederlanders
zou moeten weten over opiniepeilingen van Will Tiemeijer.; De werkelijkheid van
Tiemeijer is zo plat als een dubbeltje

GRAPHIC: 07FOsommer_ph01, Sinds Pim Fortuyn laten kranten zich meer gelegen
liggen aan de opvattingen van het volk., Foto Martijn Beekman / de Volkskrant

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              138 of 161 DOCUMENTS



                                 de Volkskrant

                                 March 6, 2008
                                   donderdag

Niet bang zijn, wel oud worden;
Tijdschriften

BYLINE: Gijs Zandbergen

SECTION: ACHTERKANT; Blz. 20

LENGTH: 482 woorden


Zaterdag is het voor de 100ste keer Wereldvrouwendag, maar alleen De Groene
Amsterdammer besteedt er, met een artikel over het vermaledijde glazen plafond,
aandacht aan. Het beste zou zijn als hooggeplaatste vrouwen een eigen netwerk
zouden stichten, vindt De Groene.

Een heel ander geluid over vrouwen vertolkt Opinio, dat het feminisme de schuld
geeft van het lage geboortecijfer, met alle gebakken peren van dien. De
vergrijzing is er erg duur door geworden en de arabisering en islamisering van
Europa nemen toe dankzij de feministen. Daarom: weg ermee, aldus rechtsfilosoof
Andreas Kinnegang. Een troost voor de professor is wellicht dat in een
gearabiseerd en geïslamiseerd Europa, het feminisme vanzelf verdwijnt en het
geboortecijfer stijgt.

Elsevier is ook niet tevreden over de islam, maar de houding van het kabinet is
ook niet veel soeps. De meegaandheid in het protest tegen de film van Wilders is
niet het beste verweer tegen intimidatie uit dictatoriale landen. De koopman in
ons hoeft niet bang te zijn, want een paar maanden na de boycot trekt de export
gewoon weer aan. Vraag maar aan de Denen. De export van wiet daarentegen mag wel
blijvend dalen. Daarmee gebeurt echter het tegenovergestelde. De groente-export
leverde in 2006 nog 3,6miljard op, terwijl de nederwiet nu al op 2 miljard zit.
Dat is allemaal crimineel geld, zegt criminologe Nicole Maalsté, volgens wie de
betrouwbare wietkweker van de oude stempel is afgehaakt.

Van deze zorgen is in HP/De Tijd weinig terug te vinden. Alhoewel ook hier het
thema angst opdoemt, en wel bij de Belastingdienst. Daar gaat veel fout. Dat
komt niet doordat er een vrouw aan de top staat (de geslobbertruide 'zeg maar
Jenny' Thunnissen), maar doordat een dictatoriale angstcultuur de werksfeer
verziekt. Cynisme en luiheid gaan bij de Belastingdienst hand in hand. Misschien
kan Annemarie van Gaal er wat aan doen als ze met haar verborgen camera in het
tv-programma Ten einde raad slachtoffers van ambtelijke lamlendigheid te hulp
gaat schieten.

Qua glazen plafond valt er in HP/De Tijd veel te leren van de boekenspecial. In
de top-40 van belangrijke mensen in het boekenvak staan slechts dertien vrouwen,
van wie de eerste, Tilly Hermans, pas op plaats 14. Merkwaardig genoeg ontbreekt
Michaël Zeeman in het rijtje. 'De boekenpaus van Nederland' krijgt een apart
artikel, al is het de vraag of hij er blij mee zal zijn.

Namens Vrij Nederland is Sander Pleij in Heemstede langs Renate Dorrestein (54)
geweest, omdat zij het essay voor de Boekenweek heeft geschreven. Haar
boodschap: de laatste fase van een leven hoeft niet per se een vitale
ontdekkingsreis te zijn.

Raak is de typering van fractielid Fleur Agema van de PVV. Zij neemt het als de
Agnes Kant van rechts voor de gewone man op tegen de kille bureaucraten van de
zorg. Ook het trekken van aandacht beheerst Anema tot in de puntjes, zowel qua
taal als kapsel.

Gijs Zandbergen

LOAD-DATE: March 5, 2008

LANGUAGE: DUTCH; NEDERLANDS

GRAPHIC: 06MEtijdschriften_ph01

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              139 of 161 DOCUMENTS



                                 de Volkskrant

                                 March 1, 2008

Laat Van Middelkoop als talisman vooroplopen

BYLINE: Maarten; Frank Meester

SECTION: HET VERVOLG; Blz. 36

LENGTH: 754 woorden

SAMENVATTING:

Door Maarten en Frank Meester

VOLLEDIGE TEKST:

Frank: Ik hoop dat onze militairen in Afghanistan wapenzalf bij zich hebben.

Maarten: Wapenzalf?

Frank: Ja, naar het recept van de 17de-eeuwse, metafysische arts Joan Baptista
Mercurius van Helmont. Hij deed de zalf niet op de wond, maar op het wapen dat
die wond had veroorzaakt. De kwetsuur genas, al gilden de patiënt het uit van de
pijn als Van Helmont zo via spirituele krachten het bloed op het wapen verbond
met het bloed in zijn aderen.

Maarten: Ik denk niet dat het Nederlandse leger behoefte heeft aan metafysica.

Frank: Ik denk het wel. Onze militairen schreeuwen er zelfs om. 'Zonder talisman
ga je in Uruzgan niet op patrouille', las ik in deze krant. Ze dragen
beschermengelen bij zich, plaatjes van heiligen, klavertjes vier en stenen die
door een medium zijn ingestraald of jarenlang naast een boeddhabeeld hebben
gelegen.

Maarten: Hun meerderen moeten dat verbieden.

Frank: Die doen er zelf aan mee. 'Het gaat mij om de energie. De vijfde
dimensie', zei een officier.

Maarten: Onverantwoordelijk! Deze mensen lopen daar zwaarbewapend rond. Stel je
voor dat een militair aan zijn boeddhistische steen vraagt op welk doel hij moet
richten--

Frank: Waarschijnlijk antwoordt die steen dat hij niet moet schieten.
Boeddhisten zijn vreedzaam, voor boeddhistische stenen zal hetzelfde opgaan.

Maarten: Ken jij de boeken Zen at War en Zen War Stories niet? Pleeg zelfmoord
en je bereikt de verlichting, met dat wenkend perspectief kregen
zenboeddhistische meesters de kamikazepiloten hun vliegtuigen in. Gebrek aan
kritisch vermogen plus wapens: een levensgevaarlijke combinatie. Waarom grijpt
de minister van Defensie niet in?

Helaas weet ik het antwoord al. Eimert van Middelkoop is zelf lid van de
Gereformeerde Kerken vrijgemaakt, wat wil zeggen dat hij zich laat leiden door
de Drie Formulieren van Enigheid en de Bijbel. Dezelfde Bijbel die ook George
W.Bush als leidraad dient, de man die Nederland heeft meegesleept in deze
onmogelijke oorlog tegen het terrorisme. De man ook die er geen geheim van maakt
dat deze campagne religieus geïnspireerd is: 'God would tell me, 'George go and
fight these terrorists in Afghanistan.' And I did.'

Frank: Uiterst grof. Onze militairen verkeren in levensgevaar en jij gunt ze
geen troost.

Maarten: Ik gun ze alle troost, ik gun ze de troost van een veilige thuiskomst.
Per direct! Maar ik begrijp niet dat ze zich overleveren aan dezelfde
irrationaliteit die ervoor heeft gezorgd dat ze in Afghanistan zijn.

Frank: Door te vechten gaat een leger per definitie op de irrationele tour.
Geweld is altijd irrationeel.

Maarten: Lees Rechtvaardige en onrechtvaardige oorlogen, van de politiek
filosoof Michael Walzer. Hij laat zien dat oorlog op rationele gronden te
verdedigen kan zijn. Walzer citeert militair historicus Basil Henry Liddel Hart:
'In een oorlog is het doel een betere vrede.' Hij vult die uitspraak zelf aan:
'En 'beter' betekent, binnen de beperkingen van het streven naar
rechtvaardigheid, zekerder dan voor de oorlog, minder kwetsbaar voor pogingen
tot gebiedsuitbreiding, veiliger voor gewone burgers en hun eigen
zelfbeschikkingsrecht.' Alleen gelooft niemand toch meer dat Bush een betere
vrede tot doel heeft?

Hij voert een irrationele strijd en die moeten we zo snel mogelijk op een
rationele wijze een halt toeroepen. Stap één: Balkenende benadrukt in een open
brief aan de rest van wereld dat Nederland, anders dan de Verenigde Staten, niet
aan een missie van God deelneemt, maar aan een humanitaire missie.

Frank: Dan nog lopen onze militairen gevaar. Je bent totaal niet in staat je in
te leven! De zoon van een vriend van me ging in het leger omdat hij niet goed
wist wat hij wilde. In het begin verschilde zijn leven niet zo gek veel van dat
van een kantoorslaaf. Toen de Nederlandse missie naar Afghanistan begon, gaf hij
zich op. Hij vond dat uitgezonden worden nu eenmaal hoorde bij het
soldatenleven. Hij moest op mensen schieten, mensen schoten op hem. Hij verloor
een goede vriend, was soms zo bang dat hij letterlijk in zijn broek scheet. Hij
wilde niets liever dan terugkeren naar Nederland. Maar hij mocht niet, hij had
getekend.

Gelukkig is hij nu weer veilig hier. Als ik lees over die talismannen, denk ik
aan de angst van deze jongen. Mij maakt het niet uit waar onze militairen zich
aan vastklampen, als ze zich maar ergens aan kunnen vastklampen. De Britten
hebben prins Harry gestuurd, waarom laten wij niet Van Middelkoop bij
gevaarlijke operaties als een levensgrote talisman vooroplopen?

LOAD-DATE: March 1, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              140 of 161 DOCUMENTS



                                 de Volkskrant

                                 March 1, 2008
                                    zaterdag

'Iedereen komt hier om een ster te worden'

BYLINE: Marije Randewijk

SECTION: SPORT; Blz. 23

LENGTH: 1576 woorden

SAMENVATTING:

Het leven in de anonimiteit bevalt Ruud Gullit. Bij Los Angeles Galaxy waren er
zelfs spelers die nog nooit van hun nieuwe trainer hadden gehoord. 'Het is toch
niet erg als ik hiervan geniet?'

Door Marije Randewijk

VOLLEDIGE TEKST:

In Europa is T.J. Simers een onbekende grootheid. Heel erg vreemd is dat nu ook
weer niet. Simers is de beste sportschrijver van Californië. Hij won er tal van
prijzen mee. Provoceren en treiteren zijn het handelsmerk.

In Los Angeles kennen ze hem wel. Als Simers in een van zijn columns uithaalt
naar David Beckham, dan is dat in het Home Depot Center, de thuisbasis van LA
Galaxy, geweten.

De schrijver van de LA Times was boos. Toen hij op een vrijdag een aanvraag
indiende voor een interview met David Beckham, kreeg hij te horen dat de ster te
moe was. Op zaterdag was een gesprek onmogelijk. En de gemaakte afspraak voor
maandag werd afgezegd met de mededeling dat Beckham op maandag geen media doet.
In Amerika hoort zoiets niet. Daar kunnen de sterren op dezelfde dag praten én
spelen.

Simers was meedogenloos. Beckham had nog niets gedaan om het voetbal in Los
Angeles vooruit te helpen. Hij scoorde én praatte niet, en dat voor 250 miljoen
dollar. Zijn handtekening bij Galaxy, oordeelde de columnist, was het meest
opgeblazen verhaal van 2007.

Een paar dagen na de tirade zwaaien op het Home Depot Center alle deuren open.
Negatieve publiciteit is wel het laatste waar ze in het Amerikaanse voetbal op
zitten te wachten. De sport moet aan de andere kant van de oceaan de gewone man
gaan interesseren, dan helpt het niet als de duurste investering van de club als
een miskoop wordt afgeschilderd.

'De frustratie zit in het feit dat voetbal in Amerika niet zo groot is en dat
journalisten daardoor denken dat ze op elk moment van de dag op onze deur kunnen
kloppen', pareert Alexi Lalas de kritiek. 'Het gaat ze ook niet om David
Beckham, maar ze willen een interview met een wereldster.'

Diep in zijn hart had Lalas dat liever toegestaan. Beckham wordt weggehouden bij
de voetbalgemeenschap, daar valt niets te halen. Als hij praat, is dat om het
grote publiek aan te spreken. Daar ligt de markt, daar ligt het geld. Iedere
Amerikaan moet hem ooit hebben gezien, vindt de clubleiding. In welke
hoedanigheid is van ondergeschikt belang.

Hij mag naar alle Hollywood-shows en zo veel mogelijk reclame maken voor zijn
ondergoed als hij wil. Want overal waar hij wordt gezien, geldt hij als lid van
de Galaxy-familie. Het roddelblad Splash News heeft een team van zes werknemers
samengesteld dat de voetballer 24 uur per dag schaduwt.

'Ik zou niet met hem willen ruilen. Niet meer', zegt Ruud Gullit, zijn nieuwe
coach. 'Ik heb dat allemaal al meegemaakt. Ik vind het heerlijk anoniem over
straat te lopen. Hij kan dat niet. Daar moet je niet te licht over denken.'

Beckham zelf haalt de schouders op. 'Het maakt me niet uit of ik op de eerste of
de laatste pagina van de krant sta.'

Gullit bewondert zijn sterspeler erom. 'Het is een hard leven. Mensen denken:
die doen alleen maar alles om bekend te zijn. Het was nooit mijn idee bekend te
zijn. Ik wilde alleen lekker voetballen. Al het andere is erbij gekomen. Maar ik
hoef David niet in bescherming te nemen. Hij is een uitstekende prof.'

Toch is Gullit naar Los Angeles gehaald om het hoofd van Beckham bij het voetbal
te houden. De speler zelf ontkent dat. 'Who said that?', reageert hij op de
suggestie dat hij een trainer nodig had die hem onder de duim kan houden. Onder
coach Frank Yallop trok de Brit de autonomie naar zich toe bij Galaxy. Door
knie- en enkelblessures speelde hij uiteindelijk maar acht wedstrijden.

'We zochten een coach die van druk houdt en vooral een die de belangrijkste man
in de kleedkamer zou zijn', licht Tim Leiweke, directeur van AEG, eigenaar van
Galaxy, toe 'Soms voelen ook coaches zich geïntimideerd door de aanwezigheid van
sterren als Beckham en Landon Donovan. Met Gullit zullen we dat probleem niet
hebben. Hij zou met zijn stem en voorkomen de belangrijkste man in elke
kleedkamer zijn.'

De coach heeft die ochtend met zijn handen in zijn zakken en onder een heerlijk
februarizonnetje toegekeken bij de training. De ochtendsessie laat hij over aan
conditietrainer Chris Neville. 'Het is toch niet erg als ik hiervan geniet',
vraagt Gullit met een cynische ondertoon. 'Het op het veld staan heb ik gemist.'

Zelf neemt hij de eerste weken de middagtrainingen voor zijn rekening, als er
een bal aan te pas komt. Onder zijn leiding wordt er voor het eerst twee keer
per dag gewerkt. 'Hij maakt het ons niet gemakkelijk', vertelt Beckham. 'Maar
dat is ook wat we nodig hebben. Ik houd van hard werken. Ik neem aan de anderen
ook.'

Ook het eetpatroon is doorbroken. In plaats van sandwiches en pannenkoeken staat
er dagelijks pasta, salades en geroosterde kip op het menu.

De spelers krijgen bij uitwedstrijden ook geen geld meer waarmee ze buiten de
deur kunnen gaan eten. Gullit: 'Om geld te sparen gingen ze naar McDonald's en
de rest hielden ze voor zichzelf. Dat is toch belachelijk? Nu gaan we samen
eten, gezonder eten.'

Het volgende project waar hij zichzelf aan heeft gezet, is het kweken van
teamgeest. 'De Amerikaanse mentaliteit is heel egoïstisch. Iedereen denkt alleen
maar aan zichzelf. Iedereen komt hier om de ster te worden. Dat moet ik zien te
doorbreken. '

Gullit past met zijn persoonlijkheid bij de club, vindt manager Lalas. 'Als je
Ruud Gullit bent, geniet je al respect nog voor je bent gearriveerd', zegt ook
Beckham. 'Voor de speler die hij was, en voor de clubs die hij heeft gecoacht.
Ik ken zijn reputatie. Hij is een harde coach en een harde man.'

En Gullit zelf: 'Ik ben geen grijze muis. Maar ik weet niet of het een perfect
match is. Ik vind Galaxy gewoon een leuke uitdaging.'

Niet iedereen bij de club was overigens bekend met zijn naam. Mike Randolph, een
van de spelers, gaf toe dat hij zijn nieuwe coach moest Youtuben. 'Wow, sommige
doelpunten waren bizar.' Landon Donovan kreeg ze daarentegen elke kerstmis van
zijn moeder op video. Donovan: 'A Thousand Goals from Europa, of zoiets. Overal
waar we komen, kennen de mensen Gullit. Misschien niet zoals Beckham, maar het
komt er dicht bij in de buurt. Heel dicht.'

Zelfs Joe Torre, de nieuwe manager van de Los Angeles Dodgers en icoon van het
Amerikaanse honkbal, bekende al eens van de naam Gullit te hebben gehoord.
Andersom moet de Nederlander het antwoord schuldig blijven.

'Joe Torre? Geen idee', antwoordde hij op de vraag van Amerikaanse verslaggevers
of hij wist naar wie de enorme billboards met de tekst 'Welcome Joe' verwezen.

Het onthaal van Gullit was in Californië bescheidener, hoewel de Amerikanen wel
potentie zien in zijn verhaal. Zijn vrouw Estelle is al neergezet als de
Nederlandse versie van Beckhams vrouw Victoria. Tot zij is gearriveerd, woont
Gullit in een appartement in Beverly Hills, zo'n uur rijden van het luxueuze
trainingscentrum in Carson. 'Ik heb de snelste route nog niet gevonden', zegt
hij.

Veel tijd om te wennen wordt hem ook niet gegund. Om een deel van het
exorbitante salaris van Beckham terug te verdienen, vliegt Galaxy de wereld over
voor exhibitiewedstrijden. Vorige week werd de ploeg derde bij het Pan-Pacific
Championship op Hawaii. 'Ik vind het niet erg. Zo zie ik nog eens wat van de
wereld.'

In Los Angeles voelt Gullit zich beter op het gemak dan in Nederland, waar hij
de buik vol had van de negatieve teneur in het voetbal. 'Ik ben een positief
mens en heb veel lol in mijn leven. Als je veel lacht, denken mensen echter dat
je dom of een flierefluiter bent. Mensen die chagrijnig kijken, worden veel
serieuzer genomen. Ik weiger chagrijnig door het leven te gaan.'

De geboren Amsterdammer vindt het heerlijk dat hij aan de andere kant van de
wereld kan pionieren. Hij is een van de eerste coaches met een grote naam die
aan de slag gaat in de Major Soccer League. 'Veel weten de mensen in Europa niet
over het Amerikaanse voetbal. Ze denken dat het niets is, maar het niveau is
hetzelfde als in Nederland. Alleen daar slaan we ons vaker op de borst.

'We hebben in Nederland een veel te grote mond, terwijl we zelf niets presteren.
De competitie wordt steeds slechter. Het lijkt wel de omgekeerde wereld. Er zijn
mensen die zich opdringen als bondscoach die zelf niets presteren. Hoe is dat
nou mogelijk? Het is opportunisme, dat is niet mijn stijl. Ik hoef Van Basten
ook niet op te volgen. Ik vind dat ik daarvoor te weinig ervaring heb.'

Na Chelsea, Newcastle United en Feyenoord leek zijn loopbaan als trainer al ten
einde. Over zijn kwaliteiten als coach werd niet hoog opgegeven. Het ontnam
Gullit het plezier in het voetbal. 'Voetbal is zo'n mooi spel, het is mijn
leven. Ik hoef ook niet geadoreerd te worden, kritisch zijn is goed, maar men
moet wel objectief blijven. De trend is echter om negatief te zijn. Mensen
zitten chagrijnig aan tafel over voetbal te kletsen. Als je net komt kijken en
je durft iets te zeggen, word je uitgenodigd. Zou het niet beter zijn eerst zelf
iets te presteren?'

Gullit zal ook eerst zijn huiswerk maken alvorens hij een diepgravende analyse
geeft over het Amerikaanse voetbal.

Een landstitel kopen is er in Amerika niet bij. Het zal van zijn kwaliteiten als
coach afhangen of Galaxy dit seizoen het 'sexy voetbal' speelt dat hij
voorstaat. 'Ik kan niet zeggen of ik een goede trainer ben. Maar, of we goed of
slecht spelen, kritiek zal er toch zijn. Omdat jaloezie een mens eigen is. Als
je daar niet tegen kunt, moet je je in deze wereld uit de voeten maken.'

LOAD-DATE: February 29, 2008

LANGUAGE: DUTCH; NEDERLANDS

GRAPHIC: 01SPgulbeck_ph01, Ruud Gullit en David Beckham tijdens de training bij
LA Galaxy., Foto Getty

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              141 of 161 DOCUMENTS



                                 de Volkskrant

                               February 27, 2008
                                    woensdag

SECTION: FORUM; Blz. 11

LENGTH: 349 woorden


Behalve pingpong-diplomatie, die in de jaren zeventig de Verenigde Staten en de
Chinese Volksrepubliek nader tot elkaar bracht, is er dus ook zoiets als
dirigeerstokdiplomatie. Gisteren gaf de New York Philharmonic een uniek concert
in de Noord-Koreaanse hoofdstad Pyongyang, waar nog tamelijk kort geleden
anti-Amerikaanse slogans tot het standaardrepertoire van het communistische
regime behoorden. Nu speelden de Amerikanen het Noord-Koreaanse en hun eigen
volkslied, waarna het publiek kon genieten van onder meer Dvoraks Negende
Symfonie (Uit de Nieuwe Wereld) en Gershwins An American in Paris. Beide werken
werden ooit door de New York Philharmonic ten doop gehouden en hebben een
duidelijke Amerikaanse connotatie.

Deze muzikale démarche is niet zonder precedent. In 1956, drie jaar na de dood
van Stalin, maakte het Boston Symphony Orchestra een korte, maar veelbesproken
tournee door de Sovjet-Unie. In 1973, tussen de tafeltennis-toernooien door,
concerteerde het Philadelphia Orchestra in Peking. Enkele jaren later volgde de
reis van violist Isaac Stern naar China, vastgelegd in de hartveroverende film
From Mao to Mozart.

Deze voorbeelden geven al aan dat muziek als zodanig geen bergen kan verzetten,
hoezeer ze ook een universele taal vertegenwoordigt. Na de komst van de
Bostonians woedde de Koude Oorlog nog drie decennia door. De uitwisseling met
China was veeleer een gevolg van de dooi in de betrekkingen tussen Peking en
Washington dan dat ze daartoe de stoot gaf. Strategische belangen en
ideologische doctrines laten zich niet opzij zetten door een divertimento.

Maar er hoeft niet aan te worden getwijfeld dat een concert als dat in
Pyongyang, dat door de televisie live werd uitgezonden, een geweldige invloed
kan hebben op de perceptie van gewone burgers, voor wie de zo hevig verguisde
vijand plotseling in een totaal andere gedaante verschijnt. Met dank aan Dvorak
en Gershwin - al zou het niet verbazen als de Noord-Koreanen evenzeer zijn
geïntrigeerd door de aanblik van de acht Koreaanse musici die deel uitmaken van
een van de meest prestigieuze orkesten van Amerika.

LOAD-DATE: February 26, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              142 of 161 DOCUMENTS



                                 de Volkskrant

                               February 26, 2008
                                    dinsdag

SECTION: BINNENLAND; Blz. 2

LENGTH: 87 woorden


De foto-onderschriften bij het verhaal over Henrik Ibsen (bijlage Kunst, 21
februari, pagina 10) zijn verwisseld. Rechts staan de foto's die Sanne Peper
maakte van De wilde Eend, links die van Antoinette Mooy (Pijlers van de
samenleving).

Een vergelijking maak je makkelijker dan een spreekwoord. Zo makkelijk dat Ton
den Boom, samensteller van Het Groot Vergelijkingen Woordenboek, durft te
stellen dat 'de vergelijking de stijlfiguur van de gewone man is' (Cicero,
pagina 26, 22 februari). De samensteller heet: Ton den Boon.

LOAD-DATE: February 25, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              143 of 161 DOCUMENTS



                                 de Volkskrant

                               February 22, 2008

Een hart als chocolade, zo zoet als marsepein

BYLINE: Bart Koetsenruijter

SECTION: CICERO; Blz. 26

LENGTH: 373 woorden


Een vergelijking maak je makkelijker dan een spreekwoord. Zo makkelijk dat Ton
den Boom, samensteller van Het Groot Vergelijkingen Woordenboek, durft te
stellen dat 'de vergelijking de stijlfiguur van de gewone man is'. Schrijvers,
journalisten en andere professionele taalgebruikers vrezen de vergelijking als
een cliché. Maar 'in literatuur waarin de vertelling zelf en niet de vorm van de
vertelling centraal staat, zijn veelvuldig vergelijkingen aan te treffen'.

Volkszanger Frans Bauer is er groot mee geworden: 'Jouw hart is net als
chocolade, het is zo zoet als marsepein.' Hij krijgt daarmee in de inleiding van
het woordenboek een plaats naast PC Hooft: 'Tot den dans ick u verkoos /
Bloosden u wangen als een roos.'

Van vergelijkingen van het type 'zo-als' zijn er talloos veel meer dan de 3633
die Den Boom in het boek bijeenbracht. De samensteller is de eerste om dat toe
te geven. Hij doorploegde zijn eigen Grote Van Dale (Den Boom is een van de twee
hoofdredacteuren), plus 'een krantencorpus bestaande uit ruim tien jaar kranten-
en tijdschriftenteksten'.

Van de oogst - hoe groot die was blijft helaas onvermeld - elimineerde hij alles
wat verouderd, eenmalig of te modieus was. Het resultaat is een leesbare en niet
zelden vermakelijke momentopname van gangbare vergelijkingen, en bovendien een
nuttig handvat. Hoewel de verzameling 'zo-als'-vergelijkingen eindeloos is en
iedereen ze naar believen kan verzinnen, zijn er wel degelijk conventies die de
mogelijkheden beperken: ogen zijn altijd zwart als git, nooit als inkt.

In zijn inleiding schrijft Den Boom dat de fraaiste vergelijkingen uit de poëzie
komen ('De zon speelt aan mijn voeten als een ernstig kind', dichtte Paul
Rodenko). Echter: in het dagelijks taalgebruik is de meest gebruikte vorm de
vergelijking waarvan het tweede deel met vrijwel elk woord kan worden verbonden:
'Als een gek', 'als een tierelier', 'als een tiet'. Wie zichzelf een van deze
tweede leden vaak hoort gebruiken, vindt in dit woordenboek een nuttig en
gebruiksvriendelijk hulpmiddel. Hoe dan ook staat de stijlfiguur van de gewone
man garant voor een bloemrijke verzameling die eens ter hand genomen zou moeten
worden door iedereen die zich te goed vindt voor het cliché. Bart Koetsenruijter

LOAD-DATE: February 29, 2008

LANGUAGE: DUTCH; NEDERLANDS

NOTES: Het Groot Vergelijkingen Woordenboek; Van Dale Lexicografie; 494
pagina's; (E) 49,95ISBN 978 90 6648 084 1; Rectificatie / Gerectificeerd;
Aanvullingen en verbeteringen; Een vergelijking maak je makkelijker dan een
spreekwoord. Zo makkelijk dat Ton den Boom, samensteller van Het Groot
Vergelijkingen Woordenboek, durft te stellen dat 'de vergelijking de stijlfiguur
van de gewone man is' (Cicero, pagina 26, 22 februari). De samensteller heet:
Ton den Boon.

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              144 of 161 DOCUMENTS



                                 de Volkskrant

                               February 21, 2008
                                   donderdag

Met belminuten geld witwassen

SECTION: ECONOMIE; Blz. 7

LENGTH: 187 woorden

DATELINE: Amsterdam

SAMENVATTING:

Controle vrijwel onmogelijk.

'Nieuw en efficiënt.'

VOLLEDIGE TEKST:

Amsterdam Witwassen van misdaadgeld is ook mogelijk via de handel in belminuten.
Dat is ontdekt door het recherchebureau Ultrascan. Duizenden Nederlanders lenen
hun naam en bankrekening voor de witwascarrousel, aldus het bureau.

Belfirma's bestellen bij buitenlandse nepbedrijven fictieve belminuten. Zo
worden rekeningen gecreëerd voor miljoenen belminuten, internetcapaciteit of
capaciteit op satellieten. Het geldverkeer komt wel op gang, van
telecommunicatie is vervolgens geen sprake.

Ultrascan vond de witwasconstructie in een onderzoek voor een telecombedrijf. De
politie is ingelicht. 'Het is een nieuwe en efficiënte manier van witwassen',
stelde woordvoerder Frank Engelsman woensdag in De Telegraaf. 'Er wordt iets
gecreëerd dat op papier geld opbrengt. Niemand kan nagaan dat die minuten nooit
zijn gebeld. Controle door justitie is vrijwel onmogelijk.'

Gewone burgers, onder wie veel jongeren, die de minuten persoonlijk bestellen,
werken mee aan het witwassen, aldus Engelsman. Zij ontvangen een percentage van
het 'bestelde' bedrag.

LOAD-DATE: February 20, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              145 of 161 DOCUMENTS



                                 de Volkskrant

                               February 20, 2008
                                    woensdag

Onder broer Raúl is Cuba al in transitie

BYLINE: Cees Zoon

SECTION: VOORPAGINA; Blz. 1

LENGTH: 521 woorden

DATELINE: MEXICO-STAD

SAMENVATTING:

Cuba na Castro

Al voor Fidel Castro zich officieel had teruggetrokken, voerde zijn broer Raúl
veranderingen in. Naar Chinees model.

VOLLEDIGE TEKST:

MEXICO-STAD 'In- en uitreisvergunningen moeten volledig worden afgeschaft. Die
zijn ooit ingevoerd met een heel ander doel en hebben volgens mij geen enkel
bestaansrecht meer.'

Dat iemand in het communistische Cuba in het openbaar het uitreisverbod voor
gewone burgers aan de kaak stelt, is ongekend. Nog opvallender is het wanneer
die woorden komen uit de mond van Silvio Rodríguez, de populairste zanger van
het eiland en zijn leven lang zo'n vurig verdediger van de Cubaanse Revolutie,
dat de oppositie hem beschouwt als de artistieke stem van het bewind-Castro.

Het officiële terugtreden van Fidel Castro uit de frontlijn van de politiek
wordt door velen gezien als dé kans voor Cuba om te beginnen met de 'transitie'
naar een democratische samenleving. Maar de opmerking van Silvio Rodríguez is
slechts een van de voorbeelden die onderstrepen dat de transitie al is begonnen,
en wel op het moment dat de Comandante en Jefe anderhalf jaar geleden zijn
functie wegens ziekte 'tijdelijk' overdroeg aan zijn broer Raúl.

Een ander voorbeeld zijn de open discussies die op instigatie van de regering
plaatsvinden en waarin wordt gevraagd om kritiek op de overheid en suggesties
voor verbeteringen. Er circuleert een video waarop te zien is hoe een groep
studenten parlementsvoorzitter Ricardo Alarcón het vuur zo aan de schenen legt,
dat hij met zijn mond vol tanden zit. En partijkrant Granma vroeg onlangs om
actie tegen 'het bedrog, de leugens en de fraude in overheidsrapporten'.

De discussiegolf in een maatschappij waar je mond open doen altijd tot problemen
leidde, is geëntameerd door interim-president Raúl Castro, die waarschijnlijk
zondag officieel tot opvolger van zijn broer wordt gekozen. Hij kraakte onlangs
'het excessieve aantal verboden en wettelijke regels die meer goed dan kwaad
doen; die op het moment dat ze ingesteld werden juist waren, maar door het leven
zijn ingehaald'.

Vorige zomer al kondigde Raúl Castro veranderingen aan, omdat alleen met
drastische verbeteringen de Cubaanse Revolutie in leven gehouden kon worden.
Behalve interim-president is hij ook al een eeuwigheid minister van Defensie en
het is bekend dat het meest efficiënte deel van de staatsbedrijven wordt gerund
door het leger. Raúl Castro heet een voorstander te zijn van het Chinese model
en zijn prioriteiten zijn economische hervormingen die om te beginnen de
voedselvoorziening op een beschaafd peil moeten brengen. Maar ook op andere
vlakken lijkt hij de teugels te laten vieren.

Fidel Castro mag dan te oud en te ziek zijn om het land te leiden, het is
onwaarschijnlijk dat zijn broer het roer zo drastisch omgooit zonder zijn
instemming. Wellicht wordt Fidel nog mild. Dat zou ook opgemaakt kunnen worden
uit passages in zijn 'ontslagbrief'. 'Ik neem geen afscheid van jullie. Mijn
wens is alleen te strijden als een soldaat van ideeën. Ik zal blijven schrijven
onder de titel 'Overpeinzingen van Fidel'. Misschien wordt mijn stem gehoord. Ik
zal zorgvuldig zijn.'

Cees Zoon

LOAD-DATE: February 19, 2008

LANGUAGE: DUTCH; NEDERLANDS

NOTES: Regering vraagt om kritiek en suggesties voor verbeteringen

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              146 of 161 DOCUMENTS



                                 de Volkskrant

                               February 16, 2008
                                    zaterdag

Gevangen tussen hoop, vrees en nuchterheid;
Week 7

BYLINE: Wouter Keuning

SECTION: ECONOMIE; Blz. 9

LENGTH: 378 woorden

DATELINE: Amsterdam


Amsterdam Nuchterheid schijnt een typisch Hollandse deugd te zijn. Maar dat
betekent niet dat elke Nederlander altijd even nuchter reageert. Financieel
woordvoerder van de VVD, Frans Weekers reageerde direct toen begin deze week
uitlekte dat het Centraal Planbureau de groeiraming voor de Nederlandse economie
in 2008 omlaag zou schroeven van 2,25 naar 1,75 procent. De VVD'er zag in de
cijfers zijn bange vermoedens bevestigd. 'De hardwerkende Nederlander draait op
voor de spilzucht van dit kabinet', aldus Weekers.

Ook Loek Hermans, voorzitter van MKB-Nederland vond het nodig minister van
Financiën, Wouter Bos, te waarschuwen. De lakse houding van dit kabinet zou er
volgens Hermans voor zorgen dat de banengroei in 2008 in het mkb helemaal tot
stilstand komt.

Noch Weekers noch Hermans liet van zich horen toen donderdag het Centraal Bureau
voor de Statistiek (CBS) bekendmaakte dat de economie in 2007 in zeven jaar nog
niet zo hard was gegroeid. Over heel 2007 bedroeg de groei 3,5 procent en het
CBS verwacht dat die groei nog doorloopt tot in 2008. Verder meldde het CBS dat
de banengroei in 2007 vergelijkbaar was met die in de hoogtijdagen van de jaren
negentig. De werkloosheid daalde met 70 duizend tot 314 duizend personen.

De CBS-cijfers zijn opvallend. In de eerste plaats omdat het
consumentenvertrouwen de afgelopen kwartalen keer op keer daalde. De Nederlander
is in zijn gedrag blijkbaar nuchterder dan in zijn blik op de toekomst.

De cijfers van het CBS zijn ook opvallend omdat de kredietcrisis met name in
Amerika heeft toegeslagen en de gevolgen ervan ook in Europa en de rest van de
wereld aanzienlijk zijn.

In Amerika begonnen deze week zes banken met het zogenoemde Project Lifeline,
een programma dat moet voorkomen dat mensen uit hun huizen worden gezet doordat
ze hun hypotheeklasten niet meer kunnen opbrengen. In Duitsland moest de
overheid voor 1 miljard bijspringen om IKB overeind te houden. Deze bank moet
15miljard afschrijven als gevolg van de kredietcrisis.

Beleggers in Amsterdam raakten in de war van al die tegengestelde berichten. Van
nuchterheid was geen sprake meer; het werd een zweven tussen hoop en vrees. De
AEX sprong van 420 punten in het begin van de week naar 444 op woensdag om de
week af te sluiten op 434.

Wouter Keuning

LOAD-DATE: February 15, 2008

LANGUAGE: DUTCH; NEDERLANDS

GRAPHIC: EC week aex 160208

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              147 of 161 DOCUMENTS



                                 de Volkskrant

                               February 14, 2008

Niet jammeren, maar vechten;
profiel Benno Premsela (1920-1997)

BYLINE: Jeroen Junte

SECTION: KUNST; Blz. 12-13

LENGTH: 1537 woorden

SAMENVATTING:

Hij was een joodse calvinist, een sobere bon vivant, een provocatieve
bruggenbouwer. Nog meer dan een alleskunner, was ontwerper en netwerker Benno
Premsela een homo contradictis. 'Benno kon echt niet tegen vrijblijvend
gebabbel'. Door Jeroen Junte

VOLLEDIGE TEKST:

Ontwerper, stylist, etaleur, verzamelaar, kunstpaus, voorvechter van de
homorechten, charismatisch netwerker, binnenhuisarchitect, Amsterdammer,
ondernemer, humanist, artistiek talentscout - Benno Premsela (1920-1997) was het
allemaal. Maar wat vooral bijzonder is: hij was het één niet meer dan het ander.
Kortom, een echte homo universalis.

Deze maand verschijnen twee boeken en worden een drietal exposities aan hem
gewijd, om zijn alomtegenwoordigheid in het naoorlogse culturele landschap nog
eens te onderstrepen. Hierin komen alle facetten van zijn strijdlustige en
tegenstrijdige leven aan bod.

Want wat Premsela eigenlijk vooral was: een homo contradictis. Hij was de joodse
calvinist, de sobere bon vivant, de provocatieve bruggenbouwer. Hij ontwierp
veel sieraden, vazen, tapijten - 'moeilijke', want decoratieve producten. Ook
introduceerde hij nieuwe gewaagde kleurencombinaties; een tapijt met roze en
paarse tinten gold zeker in zijn tijd als 'nichtenkitsch'.

Tegelijkertijd ontwierp hij ook strenge minimale producten, zoals de Lotek
(1982), de staande lamp van vier dunne ijzeren poten en een kubus van wit
textiel bovenop. Het zou een van de best verkopende Nederlandse ontwerpen ooit
worden.

Zijn persoonlijk leven kende al evenveel tegenstellingen. Hij was een
taboedoorbrekend voorzitter van de homo-organisatie COC. Tegelijkertijd
bekleedde hij tal van gewichtige bestuursfuncties bij culturele instituten als
de Raad voor de Kunst (afdeling dans) en het Stedelijk Museum Amsterdam - in
totaal meer dan dertig.

Maar volgens Friso Broeksma, sinds 1968 zijn 'vastere vriend' (zoals Premsela
hun relatie wel omschreef), was Premsela's grootste verdienste dat hij met zijn
veelzijdige persoonlijkheid als geen ander in staat was alles en iedereen met
elkaar te verbinden.

'Hij had een oprechte interesse in andere mensen, ook omdat hij zich door
anderen liet inspireren. Maar hij zette andere mensen ook aan het werk, keihard.
Fotografen voor zijn etalages, collega's, en ook homo's. Niet jammeren maar
vechten voor je acceptatie, zei hij dan. Een inspirator, misschien was hij dat
nog wel het meest.'

DE BESTUURDER

'In de kunstwereld was hij een monument. Hij zat in fondsen, commissies
adviesraden voor beeldende kunst, opera, dans, architectuur, noem maar op', zegt
Geert Dales, die directeur was het Fonds voor Beeldende Kunsten, Vormgeving en
Bouwkunst toen Premsela daar bestuursvoorzitter was. 'Werd je door hem gebeld
met een advies, vaak ongevraagd overigens, dan ging je daar toch wel even over
nadenken. Hij stond wel open voor discussie, maar je moest wel met héle goede
argumenten komen om hem van zijn standpunt af te brengen.'

Deze 'weinig democratische bestuurswijze' werd voor een groot deel ook gevoed
door 'een zekere mate van ijdelheid', aldus Jan Riezenkamp, in de jaren negentig
directeur-generaal van het Ministerie van OC&W en thans bestuursvoorzitter van
de Amsterdamse Kunstraad. 'Benno kende God en iedereen, en dat liet hij graag
merken. En als hij ergens iets van vond, en hij vond overal wel wat van, dan
moest er geluisterd worden.'

Maar, zegt Dales, hij werd niet gedreven door een honger naar macht. 'Het ging
hem puur om 'de zaak'. Als hij eenmaal twee partijen bij elkaar had gebracht,
dan stapte hij er ook heel vaak tussen uit.'

Zijn dwingende bestuursstijl koppelde hij bovendien aan een grote inhoudelijk
kennis. 'Hij was een onbetwiste autoriteit', zegt Hedy d'Ancona, destijds
oud-minister van Cultuur en huisvriend. 'Ik laafde me als minister aan zijn
ongelooflijke kennis. Dan liet ik me voor vertrek naar bijvoorbeeld de
Wereldtentoonstelling door hem vertellen welke paviljoens ik absoluut moest zien
in die ene dag dat ik in Sevilla was.'

En dan waren er de soirees in zijn huiskamer. Zeer vermakelijke bijeenkomsten,
herinnert D'Ancona zich. Maar ook een informele manier om zijn bestuurlijke
invloed te laten gelden. 'Benno nodige heel gericht uit. Hij was dé netwerker
avant la lettre. Dus zaten er dan mensen aan tafel van wie hij vond dat die
hoognodig eens met elkaar moesten praten. Die gesprekken waren absoluut geen
vrijblijvend gebabbel. Want daar kon Benno echt niet tegen.'

Of was het juist die combinatie van een 'regenteske' bestuursstijl en het
soepele netwerken achter de schermen, zoals Dingeman Kuilman zegt, directeur van
stichting Premsela, de belangenorganisatie voor de Nederlandse vormgeving. 'Hij
was de eerste die bruggen bouwde tussen politiek, bedrijfsleven, kunstbestuur en
kunstenaars zelf. Dat onze stichting naar hem is vernoemd, is dan ook geen
toeval.'

Toch is hij vooral 'een product van zijn tijd', meent Kuilman. Een nieuwe
kunstpaus als Benno Premsela zal daarom er volgens hem niet meer komen: 'In zijn
tijd drukte de elite van de grachtengordel een veel grotere stempel op het
culturele veld. Daarbij zijn er tegenwoordig te veel belangengroepen, waardoor
er niet meer één persoon met zo veel invloed zal zijn.'

DE ONTWERPER

'In één zin: Benno Premsela was een man met smaak', zegt ontwerper Aldo van den
Nieuwelaar, wiens opbergkast de A'dammer voor Pastoe net als de Lotek-lamp van
Premsela een icoon van het Dutch design is. 'Zijn gevoel voor proportie, kleur
en materiaal was ongekend. Ook zapte hij moeiteloos van de ene naar de andere
discipline. Voor zijn etalages voor de Bijenkorf gebruikte hij architectuur,
fotografie, schilderkunst en zelfs theater. Als dan op vrijdagavond het doek
werd weggetrokken, stond daar echt publiek op straat te kijken.'

Jaren later zou Van den Nieuwelaar enige tijd werken bij het ontwerpbureau
Premsela Vonk. 'Dat was destijds het enige echt creatieve bureau. Als
interieurarchitecten deden ze eenmalige projecten, maar tegelijkertijd
ontwierpen ze ook vernieuwende producten voor de industrie. Een katoenen tapijt
voor textielfabrikant Besouw dat oogde als een handdoek, dat was revolutionair.'

Toch moet Premsela's invloed op de Nederlandse vormgeving niet worden
overdreven, vindt Dingeman Kuilman: 'Hoewel hij enkele topstukken heeft
ontworpen, is zijn oeuvre vrij beperkt.' Veel ontwikkeling zat er ook niet in,
zegt hij: 'Hij is toch blijven hangen in dat strenge functionalisme.'

Niettemin was hij van groot belang voor de Nederlandse vormgeving. 'Al was het
alleen al omdat hij als geen ander in staat was over te brengen wat hij maakte,
en waarom hij het zo deed', meent ontwerper Marcel Wanders, wiens expressieve
design in schril contrast staat met het minimalisme van Premsela. 'Hij liet zien
dat je met je ontwerp ook een verhaal kon vertellen.' En, minstens zo
belangrijk: 'Hij maakte high end producten die betaalbaar waren. Daarmee
introduceerde hij design in de huiskamer van de gewone man.'

DE HOMO-EMANCIPATOR

'Als COC-voorzitter voerde Benno de strijd niet verbeten maar krachtig en met
humor', zegt Friso Broeksma. 'Toen hij bij het COC kwam, was dat nog een in
zichzelf gekeerd zielig clubje. Hij gooide de deuren open naar de rest van de
maatschappij. Hij noemde dat een strijd naar voren.'

Deze strijdlust werd voor een groot deel gevormd door zijn jeugd. Benno was de
jongste uit een progressief gezin met drie kinderen. Zijn vader was Bernard
Premsela, de eerste 'radiodokter' en een taboedoorbrekend seksuoloog. Zelf zou
hij het omschrijven als 'een intellectueel maar liefdevol nest' dat zowel
vrijheid als bescherming bood. Tot de Tweede Wereldoorlog. Vanaf 1942 zat hij
ondergedoken. Met zijn broer Robert was hij de enige die oorlog overleefde; de
rest van zijn familie stierf in Auschwitz.

Wat minstens zo traumatisch was: als jood was hij na de oorlog weliswaar
bevrijd, als homo was hij nog steeds een minderwaardig mens. Maar een leven in
de kast, dat zou hem nooit meer overkomen. 'Deze jeugdervaringen gaven hem de
moed om als een van de eersten openlijk de homobarricaden te beklimmen', zegt
Broeksma. 'In 1964 kwam hij voor het oog van televisiekijkend Nederland uit de
kast. Dit moet ontelbare homo's hebben geïnspireerd om ook voor hun geaardheid
uit te komen.'

Maar ook speelde Premsela een grote rol in het persoonlijk leven van mensen in
zijn omgeving. 'Het verlies van zijn familie dwong hem ook een nieuwe, extended
family te creëren, met hemzelf uiteraard in de rol van pater familias', zegt
Hans Heg, oud-muziekcriticus van de Volkskrant die begin jaren zestig korte tijd
het bed deelde met Premsela. 'Na zijn onderduikadres zou zijn huis niets minder
dan een openbare ruimte zijn. Een plek waar iedereen welkom was om te eten, te
discussiëren, te genieten, te exposeren en vooral om zich er thuis te voelen.'

Hoeveel mensen Benno Premsela te gast heeft gehad aan die befaamde lange
eettafel? 'Het moeten er meer dan tienduizend zijn geweest.'

Ontmoetingen met Premsela hadden voor sommigen een anekdotisch verloop. Zo
herinnert fotograaf Erwin Olaf zich: 'Ik kwam eens binnen in dat prachtige
steriele huis vol kunst en designmeubels, en dan zat de hele culturele elite
daar op de bank naar ballroom dancing te kijken. Dat was zo'n eyeopener, dat je
high en low art kon combineren.'

LOAD-DATE: February 13, 2008

LANGUAGE: DUTCH; NEDERLANDS

NOTES: Deze maand verschijnen twee boeken over Benno Premsela: Benno Premsela
(1920-1997) - Voorvechter van homo-emancipatie door Bert Boelaars. Uitgeverij
Toth; (E) 29,90. ISBN 978 90 6868 453 7 Een relatie met ruimte - Het huis van
Benno Premsela door Erik Beenker & Friso Broeksma Architectura & Natura Pers;
(E) 19,50 ISBN 978 90 7686 381 8; Daarnaast zijn er drie exposities: De grootste
is Show yourself - Benno Premsela 1920-1997, Stadsarchief Amsterdam,
Vijzelstraat 32, Amsterdam, van 15 februari t/m 27 april. Het Internationaal
Homo en Lesbisch Informatiecentrum en Archief (IHLIA) toont een overzicht van
Premsela's activiteiten voor de homo-emancipatie in de Openbare Bibliotheek
Amsterdam, Oosterdokskade 143. Vanaf 1 maart 2008 toont het Centraal Museum
Utrecht textiele werken uit Premsela's verzameling.; 'PREMSELA LIET ZIEN DAT JE
MET JE ONTWERP OOK EEN VERHAAL KON VERTELLEN.'; Ontwerper Marcel Wanders; Wat
hij eigenlijk vooral was: een homo contradictis

GRAPHIC: 14KUpremsela_ph01, Etalage van de Bijenkorf, circa 1960, ontworpen door
Benno Premsela., Foto Waldo van Suchtelen/ MAI
14KUpremsela_ph02, Benno Premsela thuis, in 1992., Foto Philip Mechanicus/ MAI
14KUpremsela_ph03, Premsela's Lotek.

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              148 of 161 DOCUMENTS



                                 de Volkskrant

                               February 13, 2008
                                    woensdag

CPB verwacht lagere groei: van 2,25 naar 1,75procent

BYLINE: Douwe Douwes

SECTION: ECONOMIE; Blz. 7

LENGTH: 311 woorden

DATELINE: DEN HAAG

SAMENVATTING:

Groei lijdt onder oplopende inflatie.

Geen gevolgen voor positie van de schatkist.

VVD: 'Spilzuchtig kabinet'

VOLLEDIGE TEKST:

DEN HAAG Het Centraal Planbureau heeft zijn verwachting voor de economische
groei voor dit jaar verlaagd. In december gingen de Haagse rekenmeesters nog uit
van een groei van 2,25 procent van het binnenlands product, nu verwachten zij
een groei van 1,75 procent. In 2009 trekt de economie weer aan, en komt de groei
uit op 2 procent.

Dit blijkt uit nog vertrouwelijke cijfers van het CPB. De koopkracht lijdt onder
een oplopende inflatie, die naar de mening van het planbureau dit jaar uitkomt
tot 2,75procent. De schatkist lijkt de tegenvallende groei zonder grote
problemen te doorstaan. Dit jaar ontvangt minister Bos van Financiën 0,7 procent
van het binnenlands product meer dan hij uitgeeft. Dat is bijna 4 miljard euro.
Het overschot loopt volgend jaar op tot 1 procent.

De CPB-berekeningen vormen de basis waarop Bos volgende maand met zijn collega's
gaat onderhandelen over de voorjaarsnota. Dan wordt in kaart gebracht op welke
ministeries meer of minder geld is uitgegeven dan was verwacht, en of er
eventueel aanpassingen in de begroting moeten worden gemaakt.

Bos liet gisteren tijdens in een tv-interview al weten dat de groeiverwachting
was verlaagd. Hij noemde de groei voor dit jaar 'stevig'. Hij zei tevens dat het
Rijk vorig jaar meer geld heeft ontvangen dan het heeft uitgegeven. Het
overschot op de begroting bedroeg 0,2procent van het binnenlands product, ruim
een miljard euro.

Financieel woordvoerder Frans Weekers van de VVD ziet in de cijfers zijn 'bange
vermoedens bevestigd'. 'Het financiële beleid dat is geënt op een groeiraming 2
procent is zes weken geleden begonnen, en nu al blijkt dat men zich rijk heeft
gerekend. De hardwerkende Nederlander draait op voor de spilzucht van dit
kabinet', vindt Weekers.

LOAD-DATE: February 12, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              149 of 161 DOCUMENTS



                                 de Volkskrant

                                February 9, 2008

Ik weet niet waar Allochtonië ligt;
Interview Tofik Dibi

BYLINE: Door Yvonne Doorduyn

SECTION: HET VERVOLG; Blz. 22-23

LENGTH: 1912 woorden

SAMENVATTING:

Tofik Dibi, Tweede Kamerlid voor GroenLinks, vertolkte met zijn fictieve
sigarettenreclame Extremist en zijn plan voor een film het anti-Wildersgevoel in
de samenleving. 'Iedereen laat Wilders zijn ellendige verhaal houden.' Door Door
Yvonne Doorduyn

VOLLEDIGE TEKST:

Even, heel even was hij het grote anti-Wildersgeluid. Een jonge Marokkaan van
nauwelijks 27, die met een poster van het fictieve sigarettenmerk Extremist
('Brengt u en de samenleving ernstige schade toe') tégen Wilders demonstreerde,
en vóór de vrijheid van meningsuiting - en daarvoor een dag in de cel belandde.
Die een eigen anti-Wildersfilm aankondigde en in de pers fel uithaalde naar die
'gefrustreerde man', een 'racist die in zijn jeugd moet zijn gepest door
kut-Marokkaantjes'.

Het was niet allemaal even slim, zegt Tofik Dibi, 'maar ik ben wel mezelf
geweest. Het was oprecht, dit is wat ik voel. Ik wil dat ze weten dat ik geen
sell-out ben. Die opeens in de Tweede Kamer zit en vergeet waar hij vandaan
komt.'

'Ze', dat zijn de kut-Marokkaantjes van de straat, zoals hij ze zelf consequent
blijft noemen -zijn vrienden in Slotervaart. Laaiend enthousiast stonden ze op
zijn voicemail. In een dag had hij tweehonderd nieuwe vriendenuitnodigingen op
Hyves. Zijn e-mail liep over van de steunbetuigingen. 'Het geeft een gevoel van
erkenning, dat je met iets goeds bezig bent. Het is heel dubbel allemaal.'

Dubbel, want na een hartig gesprek met Femke Halsema en de persadviseur van
GroenLinks besloot Dibi de volgende dag nergens meer aan mee te doen. 'Alle
tv-programma's die je kunt bedenken, hingen aan de telefoon, van Pauw & Witteman
tot NOVA, de hele rataplan. Iedereen wilde me in de uitzending. Ik ben nergens
naartoe gegaan.' Dibi's stem kan niet verhullen dat de keuze hem zwaar viel.

Je had landelijk kunnen doorbreken als dé tegenstander van Geert Wilders.

'Tuurlijk was dat stoer geweest. Waar ik vandaan kom, hoor ik constant het
geroezemoes: wanneer zegt hij eindelijk iets tegen Wilders? In de Kamer
interrumpeert bijna niemand hem. Iedereen laat Wilders zijn ellendige verhaal
houden, onder het mom van: geen groter podium geven dan hij al heeft. Dat
argument gebruikte ik ook altijd. Maar het werkt niet, hij krijgt die aandacht
toch. Het debat gaat door, en jij hebt geen stem.

'Ik vind het onacceptabel wat die man zegt, dus de verleiding is heel groot. Als
ik ertoe zou kunnen bijdragen dat het draagvlak voor Wilders... Ja, ik zou me
daar heel goed op kunnen profileren.'

Daar was je mee bezig, maar je stopt.

'Ja, ik ben uit de hype gestapt.'

Dibi zucht.

'Meestal volg ik mijn intuïtie. Maar ik moet nu rationeel zijn. Ik ben niet door
GroenLinks binnengehaald om eens even lekker de allochtonen te
vertegenwoordigen. Ik moet niet het karikaturale moslim-Kamerlidje worden dat
elke keer opstaat als het over de islam gaat.'

Is dat Tofik Dibi of Femke Halsema?

'Nee, nee, het is mijn eigen keuze. Maar haar argumenten wegen natuurlijk mee.
Femke zei: je hebt nu 10 procent naamsbekendheid. Als je overal aan mee gaat
doen, stijgt dat misschien naar 40 procent. Dan heb je dit imago en daar kom je
niet meer van af.

'Zeker niet als Marokkaan, denk ik zelf. En stel: er gebeurt iets met Wilders.
Dan slaat het terug op mij. Dan ben ik straks degene die hem heeft
gedemoniseerd. Ik wil niet bekend worden ten koste van iemand die dingen zegt
die ik lang niet altijd zo erg vind. Je gaat er dan lijnrecht tegenover staan,
en krijgt niet de kans het te nuanceren. Want zo werkt het.'

Je bent het niet op alle fronten met Wilders oneens?

'Nee. Ik heb kritiek op Wilders, omdat hij alles onderuithaalt waar Nederland
voor staat: vrijheid van godsdienst, gastvrijheid. Ik ben gewoon een nuchtere
Hollander: van die traditie moet je afblijven.

'Ik heb geen kritiek op Wilders omdat hij kritiek heeft op de islam. Hij mag van
mij die discussie best beginnen. Ik vind de reactie van al die landen op zijn
film ook hysterisch. Ergens begrijp ik de Wilders-stemmers heel goed.'

Pardon?

'Ja, echt. Ik heb in mijn leven een moment gehad waar ik deze dagen vaak aan
terugdenk. Ik was een jaar of 15, woonde net in Slotervaart en zat met een paar
vrienden op een bankje. Opeens begint een bejaarde man naar ons te schreeuwen en
te tieren: 'Wanneer gaan jullie nou eens weg? Wanneer gaan jullie weg? Iedereen
gaat hier weg, behalve jullie!'

'Wij zijn van die mannetjes die normaal altijd een weerwoord hebben, maar we
waren stil. Want we snapten hem. Je zag de buurt bijna wekelijks verzwarten, dat
zien wij óók. Die man herkende zijn land niet meer. Wilders benoemt die emoties,
en daarom hoort hij in de Kamer. Juist mensen als ik, uit die wijken, begrijpen
de Wilders-aanhang heel erg goed.'

Want dat is die oude man.

'Ja. Dat zijn mensen die de hoofddoekjes in hun straat zien oprukken. Ze praten
niet met elkaar, dus ze begrijpen elkaar niet. Maar dat zijn niet meteen
racisten. Mijn film, die de krant Metro als anti-Wildersfilm aanmerkte, gaat
over de gevoelens van die autochtone bewoners.

'Maar we zijn met elkaar getrouwd, we moeten met elkaar verder. Want we hebben
kinderen gekregen. In een slecht huwelijk kun je scheiden, maar van kinderen
niet. Als iemand tegen mij zegt: ga terug naar je eigen land, en die opmerking
krijg ik heel vaak, dan moet ik terug naar Vlissingen. Ik weet niet waar
Allochtonië ligt.'

Juist jongeren maken de problemen. Waar gaat het mis?

'Ik zie het als een combinatie van armoede en opvoeding. Vijf, zes kinderen
krijgen in een krakkemikkig kutwoninkje: dan ben je al lang blij als je kinderen
de straat op gaan. En blijf maar vooral op straat tot laat, tot je naar bed
moet. Dan is het niet vreemd dat je op straat wordt opgevoed. En de mensen van
de straat, dat zijn niet de mensen die werken of studeren.

'Ik zie soms hoe kleine kinderen los gaan tegen hun ouders. Waar komt dat gebrek
aan empathie vandaan? Mensen roepen dan meteen: allemaal tuig, vanaf hun achtste
de cel in! Mijn eerste gedachte is: wat verschrikkelijk dat ze zo liefdeloos
zijn opgevoed. Want dat is het: het zijn stuk voor stuk jongens die te weinig
liefde hebben gekregen. De allochtone versie van Ciske de Rat. Die we overigens
in Nederland wel met z'n allen in onze armen nemen, maar dat terzijde.'

Waarom is het jou wel gelukt?

'Deels geluk natuurlijk, maar ik heb veel te danken aan een leraar op mijn
katholieke basisschool in Vlissingen. Ik weet het nog heel goed. Die zei tegen
ons dat we speciaal waren. Jullie zijn de toekomst van morgen, zei hij tegen de
hele klas. Je kan het, jullie kunnen het allemaal redden. En dat heeft een
gevoel in me gebracht van: ik ga het maken, hoe dan ook, ik ga iemand zijn.

'En dan komt er een periode dat je in zo'n dal zit. Ouders die scheiden,
verhuizen naar Amsterdam, deurwaarders over de vloer - dan kun je de hoop
verliezen. Maar als je op jonge leeftijd het gevoel krijgt dat je speciaal bent,
dan blijft dat erin zitten. Je bent bijzonder, je gaat een goed leven tegemoet.
Die kut-Marokkaantjes van Wilders zijn jongens die nooit hebben gehoord dat ze
speciaal zijn.'

Dibi valt stil, prikt in restaurant De Haagsche Kluis zwijgend de laatste hap
van zijn lunch aan zijn vork. Hij staart naar de hoofdingang van de Tweede
Kamer, aan de overkant van het Plein. 'Het is een gekkenhuis', zegt Dibi zacht.
Hij leunt achteruit. Vanachter zijn jasje komen drie Delfts blauwe molens
tevoorschijn. Dibi draagt ze graag, T-shirts met een boodschap.

'Politiek doet rare dingen met mensen', zegt hij. 'Niets is wat het lijkt.
Achter de schermen is het hartstikke leuk. Het klikt ook prima met mensen van de
Partij voor de Vrijheid. PVV-Kamerlid Martin Bosma is bijvoorbeeld heel grappig.
Maar ook Rita Verdonk is een van mijn favoriete Kamerleden. Heerlijk om mee te
praten, gewoon een normaal mens. Henk Kamp: idem. Maar zodra het debat begint,
zodra de camera aan gaat, is alles anders. De hele nuance, het persoonlijke:
weg. Dan denk ik: bah, gatver.'

Vuil en vunzig, zoals D66-leider Alexander Pechtold ooit zei?

'Daar werd hij toen voor uitgekafferd, maar het is soms gewoon zo. Tuurlijk:
onderhandelen over een spoeddebat - als jij mijn spoeddebat steunt, steun ik het
jouwe - doe ik ook. Maar echt standpunten uitwisselen, totaal het
tegenovergestelde beweren van wat je eerst vond? Nee, dat zou ik nooit doen.'

Een jaar geleden hekelde je het feit dat retoriek meer losmaakt dan argumenten.
Inmiddels hangen jouw betogen van oneliners aan elkaar.

'Ik heb ermee geworsteld, maar het werkt nu eenmaal zo. De argumenten van Ella
Vogelaar (minister van Integratie, red.) redden het niet tegen de retoriek van
Rita Verdonk. Dat was onlangs bij NOVA weer overduidelijk. Vogelaar zit daar
moeilijke woorden te gebruiken, over dossiers en onuitvoerbare wetten, en
Verdonk houdt een verhaaltje in normaal Nederlands en gaat op haar toer lekker
populistisch zitten doen. En alles wat de kijker onthoudt: goh, daadkrachtige
vrouw, die Verdonk.

'Argumenten die te ingewikkeld zijn voor de normale burger, moet je niet
centraal stellen. En ja, dan zeg ik in het alcoholdebat dat een 15-jarige niet
eens meer met een fles sherry naar oma mag fietsen. Die quote lees je de
volgende dag in alle kranten.'

En tegen minister Plasterk van Onderwijs zeg je: u draait en u bent oneerlijk...

'Ja, dat was iets te enthousiast.'

Je noemt een minister om een kleinigheid een leugenaar.

'Ik bedoelde dat hij niet de hele waarheid vertelde. En sorry, maar dat hij
minister is, kan me echt niet schelen. Ab-so-luut niet. Juist omdat hij minister
is, ben ik harder. Ministers storten beleid uit over het land, en dat kan heel
negatieve effecten hebben. Ik zit er om hem te controleren en dan wil ik een
pitbull zijn. Autoriteiten doen me weinig.'

In de commissie-Dijsselbloem, over onderwijsvernieuwingen, stelde je
oud-minister Wim Deetman behoorlijk brutale vragen.

Dibi glimlacht. 'Een dinosaurus, ja. Met dertig jaar ervaring. Ik heb er
bewondering voor dat hij op die plek is gekomen, maar meer ook niet. We zijn
allemaal gelijk.

'Ik heb het overgehouden van vroeger. Ik moest al op mijn 12de onderhandelen
over betalingstermijnen. Ik sprak goed Nederlands, ik was het vwo-kindje. Ik
moest het voor mijn moeder opnemen tegen deurwaarders, tegen de Nuon, zodat de
elektriciteit niet werd afgesloten. Al die mensen stonden hoger, hadden de macht
over mij. Dat heeft me voor altijd gevormd: ik laat me niet intimideren.'

Weinig mensen beleven zo'n ommezwaai in hun leven. Van stress over aanmaningen
naar een Kamerlidmaatschap.

'Ik schrik nog steeds af en toe wakker: jee, ik ben Kámerlid. Als mijn salaris
binnenkomt, pak ik alle rekeningen, ga ik op internet en tak, tak, tak, alles
weg. Voorheen waren we bang voor de postbode. Brieven zien en denken: ik stop ze
onder een kussen, in de kast, verscheur ze, dan zijn ze weg. Nu is het gewoon
betalen, koelkast vol, slapen. Heel raar.

'Ik voel me ook vaak schuldig. Dat je anderen in die benarde situatie achter je
laat. Bang dat zij denken: jij bent nu anders. Ik probeer het te compenseren,
alles te betalen voor iedereen. Met sinterklaas koop ik alle cadeautjes voor de
kinderen in de buurt, kinderen van alleenstaande vriendinnen van mijn moeder,
alles.'

Zien je vrienden je nog als dezelfde Tofik?

'Ach, toen ik ging studeren, noemden ze me de professor, nu de politicus. In hun
ogen ben ik overgelopen naar de macht. Dat zijn opofferingen, ik voel me er heel
ongemakkelijk bij.

'Echt goede vrienden kijken erdoorheen. Maar zelfs die hebben het er soms
moeilijk mee. Nou ja, na die Wilders-actie is iedereen opeens weer heel blij met
me.'

LOAD-DATE: February 8, 2008

LANGUAGE: DUTCH; NEDERLANDS

NOTES: 'Als iemand tegen me zegt: ga terug naar je eigen land, dan moet ik terug
naar Vlissingen'; Tofik Dibi; Tofik Dibi werd op 19 november 1980 geboren in
Vlissingen. Op 10-jarige leeftijd verhuisde hij naar Amsterdam, waar hij het
gymnasium doorliep. Hij is derdejaars student media en cultuur (specialisatie:
film) aan de Universiteit van Amsterdam. Sinds 30november 2006 is hij lid van de
Tweede Kamer voor GroenLinks. Hij was bij binnenkomst het jongste Kamerlid.;
Dibi heeft zich in het verleden vooral gemanifesteerd als organisator van tal
van acties. Zo was hij in mei 2005 initiatiefnemer van de demonstratie 'Stop
Bush', en organiseerde hij in september van dat jaar de manifestatie 'Genoeg is
genoeg' op de Dam in Amsterdam.

GRAPHIC: 09VV3open_ph01, Tofik Dibi: 'We zijn met elkaar getrouwd, we moeten met
elkaar verder.', Foto Martijn Beekman / de Volkskrant

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              150 of 161 DOCUMENTS



                                 de Volkskrant

                                February 5, 2008
                                    dinsdag

De dag erna;
TV Wim de Jong

BYLINE: Wim de Jong

SECTION: MEDIA; Blz. 22

LENGTH: 398 woorden


Hart van Nederland kondigde zondagnacht direct na de roemruchte uitzending van
Peter R. de Vries opgewonden aan dat 'de jacht op Joran van der Sloot was
geopend'. Tjezus, een aansporing tot een man hunt. De SBS6-beelden van al die
'burgerjournalisten' en wraakzuchtigen die zich verzamelden voor een
appartementencomplex in Drachten (waar Van der Sloot zich zou schuilhouden),
deden voor de tv-dag erop inderdaad het ergste vrezen. Maar meer dan een enkele
rauwe quote bleef er van het dreigende 'volksgericht' in Friesland gisteren in
het tv-nieuws niet over: 'Ik zie niks, maar als ik 'm zie sla ik hem hartstikke
dood', zei een vrouw in Drachten tegen EenVandaag. En daar bleef het wat betreft
dat deel van de nationale opwinding gelukkig bij.

Hart van Nederland zelf was maandag bijna een uur onafgebroken in touw om van de
reflected glory en de superkijkcijfers voor SBS6 te kunnen profiteren. Hoewel
het programma knap de indruk wist te wekken dat er heet van de naald verslag
werd gedaan van de internationale commotie ('Wereld reageert geschokt'), rond
het Van der Sloot-nieuws, viel er weinig bijzonders in het gebodene te
bespeuren. Op Aruba blijkt het gewoon carnaval. En waar SBS-correspondent David
Hammelburg beweerde dat 'de Amerikanen er geen genoeg van kunnen krijgen', was
er in zijn verslag en ook in dat van anderen weinig of niets van verhoogde
Holloway-interesse te merken.

De toon in alle actualiteitenrubrieken was de dag erna verder redelijk zakelijk.
De journalistieke en juridische explosiviteit van de onthullingen van Peter R.
de Vries verschillen namelijk nogal, legde advocaat en hoogleraar strafrecht
Geert-Jan Knoops in Netwerk uit. Centraal in het achtergrondnieuws stond nu de
vraag of Van der Sloot psychopaat is, en wat zijn verklaringen in deze vorm in
strafrechtelijke zin waard zijn - en volgens alle deskundigen is dat weinig.

Strafpleiter Benedict Ficq was in EenVandaag het meest uitgesproken over wat ze
als juriste (en als particulier?) zondag op tv gezien gehad: een 'apestonede'
jongen die in een 'commerciële uitvergroting' van een tv-programma uitspraken
had gedaan 'van nul en generlei waarde'.

Of we ons dus als kijkers en anderszins gewone burgers daarom vooralsnog maar in
acht willen nemen: 'Er zijn zeven miljoen mensen die al een oordeel hebben over
deze jongen en ik vind dat dat over moet worden gelaten aan een onpartijdige
rechter.'

LOAD-DATE: February 4, 2008

LANGUAGE: DUTCH; NEDERLANDS

NOTES: Op Arubablijkt hetgewooncarnavalte zijn

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              151 of 161 DOCUMENTS



                                 de Volkskrant

                                February 4, 2008
                                    maandag

Methode Peter R. de Vries riskant

SECTION: FORUM; Blz. 7

LENGTH: 778 woorden

SAMENVATTING:

Hoe goed Peter R. de Vries ook is als misdaad- verslaggever, hij moet niet het
werk van politie en justitie doen, vindt Gijs Schreuders. Dat hindert
rechtspleging.

VOLLEDIGE TEKST:

Het ontbreekt er na gisteravond nog maar aan dat SBS6 beschikt over een eigen
arrestatieteam dat op aanwijzing van commissaris De Vries overgaat tot de
aanhouding van verdachten. Deze zouden dan in een kelder onder de
televisiestudio's in voorlopige hechtenis moeten blijven in afwachting van hun
televisieberechting, waarna de kijkers interactief over de schuldvraag mogen
beslissen.

Maar misdaadverslaggevers zijn geen opsporingsambtenaren. Hun taak is de
berichtgeving over criminaliteit en criminaliteitsbestrijding. Ook verrichten
zij journalistiek onderzoek naar fouten en tekortkomingen in het strafproces. In
het algemeen zijn onderzoeksjournalisten erop uit in de openbaarheid te brengen
wat politieke, economische en justitiële machthebbers, gezagsdragers en
voorlichters liefst voor het publiek verborgen willen houden.

Bijvoorbeeld rechterlijke dwalingen. Geen kwaad woord in dit verband over
Nederlands bekendste misdaadreporter. Herman du Bois en Wilco de Viets zaten
zeven jaar onschuldig in de cel voor het verkrachten en doden van de 23-jarige
Puttense stewardess Christel Ambrosius. Zonder de vasthoudende en onvolprezen
journalistieke arbeid van De Vries was het vermoedelijk nooit tot een herziening
van de moordzaak gekomen.

'Ik blijf zoeken naar de werkelijke dader', zei hij vervolgens. Dit nu is zijn
werk niet. Het is zelfs buitengewoon riskant als misdaadreporters zichzelf de
rol van boevenvangers toe-eigenen. Het is ook principieel verwerpelijk - met het
oog op de rechtswaarborgen van verdachten, het recht op een eerlijk proces en
het monopolie van de overheid op de strafrechtspleging.

Alle onderzoek van politie en justitie naar strafbare feiten dient om verdachten
op te sporen en aan de hand van rechtmatig verkregen bewijsmateriaal aan te
tonen of een verdenking juist is. Daarom kent de wet ingrijpende bevoegdheden
aan de overheid toe, waarvan de uitoefening aan allerlei voorwaarden en toezicht
onderhevig is. 'Geen bevoegdheid zonder grondslag in de wet', luidt een
grondregel van het democratische rechtssysteem. En: 'Geen bevoegdheid zonder
verantwoordelijkheid en zonder dat er controle op de uitoefening ervan bestaat.'

Dwangmiddelen waarover politie en justitie beschikken, zijn aan strikte regels
gebonden en of zij rechtmatig zijn toegepast, staat ter controle van de rechter.
Afluisteren, huiszoeking, verhoren, fouilleren, voorlopige hechtenis: het
strafprocesrecht bepaalt welke opsporingsmethoden geoorloofd zijn en wie bevoegd
is. Wanneer is iemand verdachte, voor welk feit wordt hij vervolgd, door wie,
binnen welke termijnen, dat soort vragen beantwoordt de wet. De bedoeling is
niet alleen de bestraffing van delinquenten, het doel is ook te verhinderen dat
particulieren in het geweer komen om, al dan niet namens de slachtoffers, tot
eigenrichting over te gaan.

Journalisten mogen evenals andere gewone burgers tegelijk minder en meer dan
politie en justitie. Minder: zij mogen geen dwangmiddelen toepassen. Zo staan er
op het onbevoegd heimelijk afluisteren van gesprekken fikse gevangenisstraffen.

Maar journalisten mogen ook méér dan politie en justitie. Zij zijn niet gebonden
aan de beperkingen van het Wetboek van strafvordering en kunnen bijvoorbeeld
onderzoek doen naar niet-verdachten. Aan het opportuniteitsbeginsel (justitie
maakt uit welke zaken voor vervolging in aanmerking komen) hoeven zij zich niets
gelegen te laten liggen, noch aan de juridische eis van proportionaliteit tussen
doel en middelen.

Wat nu als blijkt dat journalisten in feite opsporingshandelingen verrichten en
dat justitie daar vervolgens gebruik van maakt om de aan het eigen optreden
gestelde beperkingen te omzeilen? Dan is het einde strafzaak.

Het strafrecht is geen televisieshow. De publieke aandacht die De Vries in de
zaak-Holloway op de mogelijke verdachte heeft gevestigd, zou in landen met een
juryrechtspraak betekenen dat er geen onbevooroordeelde jury meer te vinden is.
Dan gaat de verdachte vrijuit. Maar ook in Nederland en op Aruba is het maar de
vraag, of er in de Holloway-zaak nog wel een eerlijk proces mogelijk is.

Journalistiek onderzoek op het gebied van criminaliteit en recht is eerzaam en
nodig, maar journalisten moeten niet op de stoel van de overheid gaan zitten.
Hun doel moet zijn: informatie verschaffen, misstanden onthullen. De
misdaadverslaggeving (redacties huren er tegenwoordig oud-rechercheurs voor in)
kan zich beter niet toeleggen op recherchewerk en 'trial by media'. Dat vervuilt
de rechtspleging.

LOAD-DATE: February 3, 2008

LANGUAGE: DUTCH; NEDERLANDS

NOTES: Gijs Schreuders is jurist en docent School voor journalistiek, Utrecht.

GRAPHIC: 04foopen_ph01, Chris Cuomo van de Amerikaanse tv-zender ABC interviewt
De Vries als oplosser van de zaak-Holloway., Foto Goos van der Veen / HH

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              152 of 161 DOCUMENTS



                                 de Volkskrant

                                February 2, 2008

ChristenUnie zoekt het vooral in 'wij';
Binnenskamers

BYLINE: Marc Peeperkorn; Sheila Sitalsing

SECTION: HET VERVOLG; Blz. 18-19

LENGTH: 548 woorden

SAMENVATTING:

Vijf keer 'wij' in vijf zinnen. Staatssecretaris Huizinga mijdt de ik-vorm en
vlucht in 'ons' en 'samen'. Zijn wij dan allemaal Berlijners?

Door Marc Peeperkorn en Sheila Sitalsing

VOLLEDIGE TEKST:

Daar stond ze dinsdagmiddag in de Tweede Kamer: Tineke Huizinga-Heringa,
staatssecretaris van Verkeer en Waterstaat. Een beetje bleekjes, maar dat is de
ChristenUnie-politica altijd. Ze droeg een daarop afgestemd fraai geblokt en
nauwsluitend jasje met een brede kraag. Niets verkeerd aan. Maar wat kwam er uit
Tineke? Gewijwel!

Ongelooflijk. Wat doet de staatssecretaris aan die penose-types in de
taxiwereld, die de hardwerkende burger rippen met hun nieuwe taxitarieven, wilde
de SP weten. Beter kun je ze niet krijgen in vraagvorm van de oppositie. Leuker
ook niet. Een beetje daadkrachtig bewindspersoon brandt het antwoord op de
lippen: ík ga dat oplossen.

Zo niet Tineke. Geheel tegen de gewoonte in citeert Binnenskamers haar antwoord
uit het stenografisch verslag van het debat: 'Wij hebben afgesproken dat alles
open ligt in de task force. Wij gaan met een open mind met elkaar spreken en
problemen benoemen. Het voornaamste is om te bekijken hoe wij die problemen goed
kunnen oplossen. Daarbij hebben wij onszelf een deadline gesteld. Wij willen
voor de zomer met een goede taxivisie komen.'

Verschrikkelijk. Vijf keer 'wij' in vijf zinnen. Hoezo wij? Wie is wij? Wie zijn
wij? Wat hebben wij dan? Uw salaris? Wij, we, ons, samen, bah,
ChristenUnie-Lingo in het politieke centre-court. Tineke, zo werkt het niet. Ken
je klassiekers. Stel eens voor dat Julius Caesar in 47 v. Chr. de Senaat in Rome
zijn fameuze overwinning in de slag bij Zela als volgt had gemeld: wij kwamen,
wij zagen en wij overwonnen samen. Dan begint er toch spontaan iets te lekken in
huis?

Iets recenter, Martin Luther Kings' I have a dream: wij dromen samen? John F.
Kennedy: wij zijn Berlijners? Rita Verdonk: wij zijn niet links, wij zijn niet
rechts, wij gaan samen recht door zee? Tineke toch....

Wie zou Pim Fortuyn nog herinneren als hij had gezegd: wij zeggen wat we denken
en doen samen wat wij zeggen? De beste man draait zich om in z'n Italiaanse
graftombe. En wat zou er van Mohammed Ali zijn geworden als zijn fameuze I am
the greatest was geWIJzigd? Of van Bill Clinton: I did not have a sexual
relation with that woman. Hadden we dan allemaal samen seks met dat spook
Lewinsky?

Beste staatssecretaris, wij is voor bange mensen, voor politici die liever
schuilen dan schitteren. En u heeft kansen zat om te schitteren, ook al heeft
collega-minister Camiel Eurlings op het departement uw halve portefeuille
leeggezogen. Neem een voorbeeld aan Guusje Ter Horst, de bewindsvrouw van
Binnenlandse Zaken. Ook zij moest zich dinsdag in de Kamer verantwoorden. Guusje
heeft namelijk ruzie met bijna iedereen: met de politie, een deel van haar
ambtenaren. Maar wat zegt de PvdA-politica: ik, ik, ik. 'Ik heb gezegd dat
actievoerende politieagenten niet goed zijn voor het beeld van de politie.'
Hulde! Als PVV'er Raymond de Roon haar iets in de mond probeert te leggen: 'Wat
hij zegt is onjuist. Dit heb ik dus gezegd.' En als diezelfde De Roon door
blijft zagen, klinkt het zelfbewust. 'Ik heb er weinig behoefte aan om te
reageren op de woorden van De Roon.' At your service Tineke en aan het werk.

LOAD-DATE: February 1, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              153 of 161 DOCUMENTS



                                 de Volkskrant

                                February 2, 2008
                                    zaterdag

'Bankiers moeten op de blaren zitten';
Voormalig minister van Financiën vindt dat bonussysteem op de helling moet

BYLINE: Frank van Alphen, Olav Velthuis

SECTION: ECONOMIE; Blz. 7

LENGTH: 1102 woorden

SAMENVATTING:

Onno Ruding

Banken hebben te veel risico's genomen, vindt ex-bankier Ruding. 'Dat was een
verrassing.'

VOLLEDIGE TEKST:

Voormalig minister van Financiën Onno Ruding (68) was deze week een van de
experts die de Tweede Kamer had uitgenodigd om hun visie te geven op de
kredietcrisis. Banken moeten onder meer het bonussysteem aanpakken om een
volgende crisis te voorkomen, vindt Ruding, die na de politiek in de raad van
bestuur zat bij Citibank, een van de grootste Amerikaanse banken. Van overheden
en internationale instanties verwacht Ruding op korte termijn weinig.

Kwamen de problemen onverwacht?

'Er zit absoluut een verrassingselement in, voor iedereen, dus voor mij ook. Dat
de interbancaire markt stilviel, heb ik nog nooit meegemaakt. Daarop lenen
banken aan elkaar. Daar is niets mis mee: de ene bank heeft geld over, de ander
heeft er juist behoefte aan. Maar afgelopen najaar geloofden de banken elkaar
niet meer en durfden zij elkaar dus niet meer uit te lenen.'

Hoe kan dat vertrouwen opeens wegvallen?

'Tsja, als een bank de ene week zegt dat hij 3 miljard euro moeten afschrijven
en een week later blijkt het opeens 10 miljard te zijn, dan is de reactie toch:
'Wat die vent me vertelt, dat geloof ik niet meer.' Het was geen kwestie van
liegen, banken wisten zelf niet meer hoeveel hun bezittingen waard waren. Maar
inmiddels lijkt dat probleem opgelost. '

Kunnen er banken omvallen, zoals het Britse Northern Rock?

'Ik denk het wel, maar de kans is niet zo groot meer. Ik verwacht dat er in
februari een aantal stevige verliezen aankomen voor bijvoorbeeld kleine Europese
banken. Maar begin maart, dan is dit onderdeel afgelopen.'

Is de kredietcrisis ten einde?

'Nee. Ik ben bang voor de inktvlekwerking. In de Verenigde Staten krijgen banken
last van de verslechtering van consumentenkredieten. De gewone man heeft daar
enorme creditcardschulden. Een ander risico zijn de de obligatieverzekeraars. Je
kunt zeggen: wat interesseren mij die obligatieverzekeraars? Maar ze zijn geen
technisch detail, ze vormen een achillespees van het financiële systeem. Overal
op de wereld zullen brave pensioenfondsen op hun obligaties moeten afschrijven.
De obligatieverzekeraars hebben maar een relatief klein eigen vermogen, dus ze
kunnen minder makkelijk dan banken klappen opvangen.'

Wat kan de overheid doen om de crisis te beteugelen?

'Overheden kunnen weinig doen. Belastinggeld inzetten, zoals de Amerikanen doen,
lost de crisis niet op.'

Wie moeten het dan doen?

'De banken moeten de hand in eigen boezem steken. Zij moeten de schade niet
kunnen afwentelen, het is belangrijk dat ze zelf op de blaren zitten. Een
probleem is het bonussysteem. Het is gevaarlijk dat handelaren aan het eind van
het jaar een paar jaarsalarissen in cash krijgen. Dat is een prikkel om veel
risico te nemen. Het gaat me niet om de hoogte van de bedragen, maar om de
manier waarop de bonus wordt uitgekeerd. Je moet het niet meteen in cash geven,
maar pas na een jaar of drie, en dan bijvoorbeeld in aandelen die je niet meteen
kunt verkopen.'

Durven banken de bonussen wel aan te pakken?

'De bonussen worden inderdaad gezien als verworven rechten. Maar ik heb geen
medelijden met de handelaren. De grote banken moeten het systeem gezamenlijk
afschaffen. Iets vergelijkbaars gebeurde ook in 1998, toen het hedgefonds LTMC
ten onder ging en daardoor een financiële crisis dreigde. Al ruziënd kwamen de
banken toen toch met een reddingsoperatie. Daar hoefde geen belastinggeld bij.'

De rol van de kredietbeoordelaars, die de beleggingen in subprimehypotheken als
zeer veilig bestempelden, staat ter discussie.

'Het probleem is dat de kredietwaardigheidsbureaus een commercieel belang hebben
bij meer omzet. Ze werkten zelf mee aan de complexe producten waarop
uiteindelijk miljarden zijn verloren. Dat is niet goed. Zij zouden geen
advieswerk meer mogen doen. Net als accountants die enkele jaren geleden ook hun
adviestak moesten afstoten om objectief te kunnen blijven. Dat werkt zuiverend.'

Zitten er andere gaten in het toezicht?

'Banken moeten verplicht worden al hun beleggingen op de balans te zetten. Dat
hoeft nu niet. En er moet veel betere samenwerking komen tussen de
toezichthouders. We hebben dan wel een Europese munt en een Europese Centrale
Bank, maar geen Europees toezicht. Een centrale bank en toezicht horen bij
elkaar als broer en zus. Probleem is dat Engeland, Frankrijk en Duitsland dit
een stap te ver vinden. Die landen hebben de mond vol van samenwerking, maar als
puntje bij paaltje komt, willen ze eigen baas blijven.'

U werkte in de jaren tachtig bij Citibank. Gaan de problemen van de bank u extra
aan het hart?

'Natuurlijk. Helemaal vanwege de oorzaak: er zijn veel te grote risico's genomen
door de bank. Het risicomanagement is helemaal uit de hand gelopen. Daar heb ik
altijd veel aandacht aan besteed.'

Had u dan weten te voorkomen dat de zaken zo uit de hand liepen?

'Daarover durf ik geen uitspraak te doen, dat zou te makkelijk zijn. Het vlees
is nu eenmaal zwak. Maar in mijn tijd bij Citibank vonden we het belangrijk te
leren van het verleden: wat ging er fout bij een vorige crisis, hoe kunnen we
dat nu tijdig signaleren? Dat gebeurt te weinig.'

Zou Citibank kunnen omvallen?

'Nee, daar is geen sprake van. De kapitalisatie is veel beter dan in het
verleden. Dankzij Basel II (de vermogenseisen waar banken aan moeten voldoen,
red.) kunnen de banken makkelijker grote klappen opvangen. Bovendien maken ze
elders nog steeds winst. Ik wil de problemen niet bagatelliseren, maar vergeet
niet dat Citigroup in het afgelopen jaar gewoon winst heeft gemaakt. Ze
schrijven zo'n 10miljard dollar af, maar wel op een balanstotaal van 1.000
miljard.'

Moeten we ons zorgen maken over de staatsfondsen uit Azië en het Midden-Oosten,
die de afgelopen maanden voor vele miljarden belangen hebben genomen in Europese
en Amerikaanse banken?

'Ik vind die staatsfondsen een logische ontwikkeling. Aziatische landen verkopen
veel meer spullen aan ons dan omgekeerd. Daardoor bouwen ze financiële reserves
op, die ze vervolgens willen investeren.

'Je mag die staatsfondsen dankbaar zijn dat ze dat risicodragend kapitaal
verschaffen aan de westerse banken. Ik denk dat hun motieven puur commercieel
zijn. Je moet wel kijken of er geopolitieke doelen in het spel zijn, want het
geld komt uit landen met autoritaire regimes. Zolang ze een belang van telkens
10 procent kopen in vijf banken maak ik me geen zorgen, wel als ze een
meerderheidsbelang nemen in een bank. Ik was er zelf bij toen prins Alwaleed bin
Talal van Saoedi-Arabië een groot belang nam in Citibank. Nooit heeft hij een
zetel in het bestuur opgeëist.'

LOAD-DATE: February 1, 2008

LANGUAGE: DUTCH; NEDERLANDS

NOTES: Onno Ruding; Goldman Sachs: 60 miljard aan verse verliezen; Banken moeten
dit jaar wellicht nog 60 miljard dollar extra afschrijven op hun beleggingen in
vastgoed en slechte hypotheken. Dit schrijven analisten van de zakenbank Goldman
Sachs in een vrijdag verschenen rapport. Als oorzaak noemen ze de verder dalende
huizenprijzen in de Verenigde Staten. Die zullen mogelijk met 21 tot 26 procent
zakken. Dit leidt tot nieuwe afschrijvingen van banken voor een bedrag van
ongeveer 20 miljard dollar. Doordat de huizenprijzen dalen, worden ook
kredietwaardige huizenkopers getroffen die niet de juiste documenten konden
overleggen voor een gangbare hypotheek en kozen voor een speciale hypotheek. Dit
kan de banken 40 miljard dollar gaan kosten. De kredietcrisis heeft de banken en
verzekeraars bijna 150 miljard dollar gekost sinds begin dit jaar.;
Kredietbeoordelaar Standard & Poor's had eerder deze week uitgerekend dat de
kredietcrisis, die in augustus vorig jaar uitbrak, nog 265miljard dollar extra
aan afschrijvingen kan opleveren. De financiële sector wacht op de Europese
banken, die in de loop van deze maand met hun jaarcijfers komen.

GRAPHIC: 00ecruding_ph01, Onno Ruding tijdens het gesprek in de Tweede Kamer
over de kredietcrisis., Foto Martijn Beekman

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              154 of 161 DOCUMENTS



                                 de Volkskrant

                                February 2, 2008
                                    zaterdag

SECTION: FORUM; Blz. 15

LENGTH: 644 woorden


Wie de stortvloed aan alarmerende economische berichten van de afgelopen weken
wil begrijpen, doet er goed aan de ene crisis van de andere te onderscheiden. De
kredietcrisis die het bankwezen tot ongekende miljardenafschrijvingen dwingt, is
wel verbonden met, maar toch iets anders dan de dreigende economische recessie.
Elk kent zo zijn eigen dynamiek en recepten.

Allereerst de recessiedreiging. Die doet zich vooral voelen in de Verenigde
Staten, waar de groei van een robuuste 4 procent per jaar razendsnel tot nog
maar 0,6 procent is gekelderd. Een recessie is dat nog niet (daarvoor zijn twee
opeenvolgende kwartalen van krimp nodig), maar duidelijk is wel dat het hard die
kant opgaat.

Om die spectaculaire neergang te pareren, zoeken de Amerikaanse autoriteiten hun
toevlucht tot al even spectaculaire middelen: twee opeenvolgende
renteverlagingen van samen 1,25 procent (een ongekende stap; ter vergelijking:
na 9/11 werd met 0,5 procent volstaan) en een belastingverlaging van 145 miljard
dollar, bedoeld om de bestedingsdrift van de Amerikanen aan te wakkeren. Beide
maatregelen liggen zwaar onder vuur van economen.

Terecht wijzen zij erop dat de cheques die president Bush aan de individuele
huishoudens uitdeelt, op het geheel van de Amerikaanse economie maar weinig
voorstellen (ongeveer 1 procent) en dat het moment waarop dat gebeurt (komende
zomer) rijkelijk laat is om nu een recessie te voorkomen.

Al even juist is de kritiek op de renteverlagingen die de Fed, het Amerikaanse
stelsel van centrale banken, heeft doorgevoerd. Daarmee is de Fed niet alleen
volledig voorbijgaan aan de noodzaak van inflatiebestrijding, maar ook als
pogingen om de financiële markten te bespelen, kunnen zij als vrijwel mislukt
worden beschouwd.

Want die markten blijken bovenal onder invloed te staan van die andere grote
economische ontwikkeling, de kredietcrisis. Tekenend deze week was dat het goede
nieuws van de renteverlaging met 0,5 procent, in normale tijden goed voor een
flinke beursstijging, binnen een uur ongedaan was gemaakt door een slecht
bericht over een obligatieverzekeraar.

De kredietcrisis demonstreerde afgelopen week op wel meer momenten zijn
uitzonderlijkheid. Om maar een kleine greep te doen: de Rabobank die met zijn
zogeheten triple-A-rating de hoogst haalbare kredietwaardigheid geniet, besloot
uit voorzorg een buffer van 30 miljard euro aan te leggen - een ongekend
initiatief. De Nederlandse zakenbank NIBC raakte als gevolg van de crisis zijn
IJslandse redder kwijt. En kredietbeoordelaar Standard&Poor berekende dat het
mondiale bankwezen in de komende tijd nog eens 265 miljard dollar moet
afschrijven, bovenop de 146 miljard dollar die al zijn afgeboekt.

Bij zulke astronomische bedragen dreigt onverschilligheid. Maar de kredietcrisis
laat zich ook bij gewone burgers voelen. In Nederland merken mensen met
schuldproblemen dat hypotheekverstrekkers geen zaken meer met hen wensen te
doen. En ondernemers in het midden- en kleinbedrijf beklagen zich over hun
bankiers.

Het valt te vrezen dat het niet tot die pijn beperkt blijft. Wat de recepten
tegen de kredietcrisis betreft, toonden de Europese regeringsleiders Brown,
Sarkozy, Merkel en Prodi zich deze week bovenal machteloos. Zij kwamen na hun
minitop over de kredietcrisis niet veel verder dan een oproep tot meer
transparantie. Banken zouden duidelijker moeten zijn over de risico's van hun
financiële innovaties. Aan dat overigens terechte pleidooi kan een oproep tot
verscherpt toezicht door banken zelf en door centrale banken worden toegevoegd.

Maar die stappen kunnen hooguit een volgend debacle voorkomen. Wat betreft de
huidige kredietcrisis valt alleen maar te hopen dat de financiële markten zelf
tot bedaren komen, nog voordat hun malaise de economische groei niet alleen in
de Verenigde Staten, maar ook in Europa tot stilstand brengt.

Reageren? volkskrant.nl/commentaar

LOAD-DATE: February 1, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              155 of 161 DOCUMENTS



                                 de Volkskrant

                                February 2, 2008
                                    zaterdag

SECTION: FORUM; Blz. 15

LENGTH: 937 woorden


De laatste keer dat ik koningin Beatrix de hand schudde is alweer bijna zes jaar
geleden. In april 2002 werd ik uitgenodigd in het Koninklijk Paleis op de Dam
voor een bijeenkomst met als eregast Orhan Pamuk, de grote Turkse schrijver en
latere Nobelprijswinnaar. Volkskrant-collega Michaël Zeeman ondervroeg Pamuk
over zijn werk en over de geschiedenis van zijn land.

Dat leken voor de hand liggende onderwerpen van gesprek, maar schijn bedriegt.
De geschiedenis van Turkije kent hoogtepunten, maar ook dieptepunten, zoals de
Armeense genocide van 1917 die in Turkije geen genocide mag heten. Pamuk heeft
het verbod om over die duistere periode te schrijven getrotseerd, wat hem in
grote problemen bracht.

Pamuk kon dus niet vrijuit spreken, maar maakte wel duidelijk hoe hij erover
dacht. Heel herkenbaar voor Beatrix, die zichtbaar genoot van die middag en
avond. Dat plezier lag niet aan het paleis, want de inrichting daarvan voldoet
in geen enkel opzicht aan haar verfijnde smaak. Het lag ook niet aan het eten,
want dat was eenvoudige, doch voedzame Hollandse kost.

Dat Beatrix zich zo amuseerde, kon dan ook alleen liggen aan het uitverkoren
gezelschap. Dat bestond uit dichters en denkers, kunstenaars en geleerden
(behalve Zeeman en ik, die als journalisten werden geduld - wij waren daar de
vorstin uiteraard erkentelijk voor. Haar uitspraak 'de leugen regeert' over de
kwaliteit van de Nederlandse dagbladpers is een gevleugeld woord geworden).

Beatrix heeft heel haar werkzame leven, inclusief de jaren op Drakensteyn waarin
ze zich op het koningschap voorbereidde, geïnvesteerd in een goede
verstandhouding met de - van nature progressieve - culturele elite. Juist
artistieke types die de monarchie op de hak namen, zoals Wim T. Schippers, Rudi
Fuchs, Harry Mulisch en Renate Rubinstein, wist zij van republikein tot
supporter te maken. Zelf een niet onverdienstelijk beeldhouwster, is zij
overtuigd van het romantische idee dat de onafhankelijke en visionaire
kunstenaar de 'gewone' burgerij en de alledaagse politiek een spiegel kan
voorhouden.

De investeringen van de vorstin in dichters, denkers en andere creatieve types
hebben ook een strategische achtergrond. Beatrix realiseerde zich heel goed dat
de legitimatie van het koningschap in de jaren zestig en zeventig een uiterst
precaire zaak was geworden. Op 30 april 1980, bij de aanvaarding van de troon,
sprak zij een gedenkwaardig mission statement uit: 'Niet macht, persoonlijke wil
of aanspraak op erfelijk gezag, maar slechts de wil de gemeenschap te dienen,
kan inhoud geven aan het hedendaags koningschap. Ik ken mijn opdracht: te
handelen buiten eigen voorkeur en te staan boven partij- of groepsbelangen.'

Werken aan draagvlak én tegelijkertijd onpartijdig zijn: het is een bijna
bovenmenselijke balanceeract. Zeker in een gepolariseerde samenleving als de
onze.

In zijn beschouwing uit 2002, 'Hedendaags republicanisme' (opgenomen in de
bundel Republiek van vrije burgers. Het onbehagen in de democratie die volgende
maand verschijnt) analyseert H.J. Schoo de zoektocht van de Oranjes naar steun
onder de bevolking. De hooghartige, katholieken en socialisten wantrouwende
Wilhelmina groeide tijdens de bezettingsjaren uit tot het nationale symbool van
eenheid tegen de nazi's. 'Niet langer was de koningin van een enkel volksdeel,
zij was van iedereen', schreef Schoo. 'Het land, de natie als geheel, niet de
afzonderlijke zuilen, werd de eenheid van ervaring en van solidariteit, waarop
wederopbouw en opbouw van de verzorgingsstaat konden steunen. De monarchie werd
het zinnebeeld van een grotere nationale eenheid.'

Onder Juliana verloor het koningschap niet alleen aan decorum, maar ook aan
zeggingskracht. Schandalen waren er in overvloed, maar de emanciperende
bevolkingsgroepen hadden steeds minder boodschap aan een oranje lichtbaken in de
duisternis. Schoo: 'God, Nederland en Oranje, die drie-eenheid van weleer, is
ontbonden. God is, voor zover nog bestaand, verregaand geprivatiseerd.
Nederland, het vaderland, is geen bezield geheel meer om voor te sterven. Op
eigen kracht aangewezen heeft de monarchie ideëel-inhoudelijk weinig meer om het
lijf dan een week besef van historische continuïteit. De monarchie verwijst nog
slechts narcistisch naar zichzelf, is haar eigen project, niet het embleem van
een grotere onderneming of wegwijzer naar een hoger of verder gelegen doel.'

Pogingen van Beatrix om toch een moreel kompas te zijn, zoals in haar
kersttoespraken, worden daarom op zijn best als nietszeggend ervaren, en op zijn
slechtst als misplaatst. Dit was het lot van haar laatste kerstboodschap, die
blootlegde dat affiniteit met de culturele, kosmopolitische elite door het
'gewone' volk als verdacht wordt beschouwd.

Dat een meerderheid van de bevolking vlak na de ophef over die toespraak het
pleidooi van Wilders ondersteunde om de vorstin te reduceren tot een
lintenknipster, kan nog worden uitgelegd als een momentopname. Meer zegt een
onderzoek van het Sociaal en Cultureel Planbureau uit 2004, waarin de bevolking
werd gevraagd welke typisch Nederlandse instituties in de loop van deze eeuw
zullen verdwijnen. Slechts 4 procent denkt dat Hollandse lekkernijen zoals de
kroket, de haring of de oliebol het veld zullen ruimen. Slechts 15 procent maakt
zich zorgen over de Elfstedentocht, het korfbal en het klootschieten. Een kwart
denkt dat Sinterklaas het einde van de eeuw niet zal halen. Maar het einde van
de monarchie wordt door maar liefst 30 procent van de bevolking voorspeld. En
dat terwijl 37 procent van de bevolking zei 'zeer trots' op Nederland te zijn en
50 procent 'trots'. Wie houdt het langer vol, Bea of Rita?

LOAD-DATE: February 1, 2008

LANGUAGE: DUTCH; NEDERLANDS

NOTES: h.wansink@volkskrant.nl

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              156 of 161 DOCUMENTS



                                 de Volkskrant

                                January 31, 2008
                                   donderdag

Koningin raakt in politiek vaarwater

BYLINE: Martin Sommer

SECTION: VOORPAGINA; Blz. 1

LENGTH: 624 woorden

DATELINE: Den Haag

SAMENVATTING:

Beatrix 70 jaar

Wat kan de koningin doen in een tijd dat woorden als tolerantie en respect hun
onschuld hebben verloren?

VOLLEDIGE TEKST:

Den Haag De koningin viert morgen haar 70ste verjaardag. Het festijn zal in
Carré plaatsvinden, onder leiding van Ivo Niehe. Maar een zorgeloos feestje van
de Moeder van de Grootste Familie van Nederland zit er niet in.

Misschien dacht Beatrix een jaar geleden nog dat ze rustig kon uitdrijven
richting troonsafstand. Dan is ze de laatste maanden ruw uit de droom geholpen.
Op haar zeventigste staat de koningin, ongewild, plotseling midden in de
politieke arena.

Je kunt natuurlijk niet zeggen dat ze niets gewend is. Haar huwelijk met Claus,
'geen woning geen kroning' in 1980, de affaire-Zorreguieta; allemaal politieke
kwesties waarin Beatrix een hoofdrol vervulde. Wat anders en nieuw is, en voor
hof en Haagse omgeving tamelijk verbijsterend: de koningin heeft naar eer en
geweten de laatste tijd niets bijzonders gedaan. Maar de mat is onder haar
voeten weggetrokken en ineens klopt de koninklijke tekst niet meer.

Eerst was daar eind september de Máxima-rede 'de Nederlander bestaat niet'.
Liefst drie ministers hadden niet gezien dat daar mot van zou komen - tot voor
kort was het immers bon ton om te zeggen dat dé Nederlander niet bestaat.

Daarna de inleiding van Beatrix bij het boek Paleis Europa, in de Volkskrant
afgedrukt. 'Wij, Nederlanders, zijn Europa' stond erboven. Ook dat was sinds
1961, toen Beatrix haar eerste Europa-rede hield, een probleemloze uitspraak.

Europa is onze toekomst, was de boodschap. Maar sinds het 'nee' per referendum
in 2005 is Europa omstreden geworden. Er wordt gesproken van een eliteproject
waarin het ontbreekt aan oog voor de schaduwkanten van open grenzen. Vraag maar
aan wethouders van grote steden naar het effect van de komst van Roemenen en
Polen. Zo werden ideeën die eertijds keurig de consensus afspiegelden, tamelijk
plotseling 'partijdig' of eenzijdig.

En dan de kersttoespraak. Kenners van het genre zeggen: geen sikkepit anders dan
anders. Oproepen tot tolerantie en respect doet ze alle jaren. Was de toespraak
tegen Wilders gericht of niet - daarover verschillen de Huis ten Bosch-watchers.
Wilders reageerde - en de gemakkelijke conclusie is dat het aan hem te wijten is
dat de koningin in de politiek belandde.

Zo simpel is het niet. Degenen die het weten kunnen, zeggen dat de omgeving van
Beatrix zich dat terdege realiseert. Net als 'Europa' hebben de woorden
'tolerantie' en 'respect' hun onschuld verloren. Ooit was tolerantie mooi,
namelijk ruimte laten aan andere opvattingen dan de jouwe. Nu betekenen
tolerantie en respect voor een fors deel van de bevolking een vermaning van het
bestuur dat je je mond moet houden over multiculturele misstanden.

Wat kan ze eraan doen? Weinig, als ze dat al zou willen. Dat is niet
waarschijnlijk. En niet alleen vanwege haar koppige 'Russische bloed'. Haar
referentiekader blijft de oorlog en hoe oplevend extremisme te voorkomen. Daar
komt bij dat multiculturalisme en Europa allebei zogezegd in de vorstelijke
genen zitten. Europese grenzen zijn er voor koningshuizen altijd geweest om
overheen te trouwen. En de multiculturele samenleving heette een eeuw geleden
'veelvolkerenstaat', bij uitstek bijeengehouden door een soeverein vorst.

Het heeft iets tragisch om te zien hoe de koningin op haar zeventigste een
merkwaardige rolomkering meemaakt. Het 'gewone volk', altijd de machtsbasis van
Oranje, blijkt nu in meerderheid te willen dat ze uit de regering verdwijnt. En
steun krijgt ze nota bene van een vooraanstaand lid van het Republikeins
Genootschap, Jesserun d'Oliveira. Die nam haar in de NRC in bescherming tegen
'het grauw'. Je kunt je een vrolijker verjaardag indenken.

Martin Sommer

LOAD-DATE: January 30, 2008

LANGUAGE: DUTCH; NEDERLANDS

GRAPHIC: 31VPbeatrixbinnenland_ph02, Beatrix, 1938-2008. Zeventig foto's, van
elk jaar een., Foto's ANP / Spaarnestad Fotoarchief

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              157 of 161 DOCUMENTS



                                 de Volkskrant

                                January 31, 2008

Gat in de markt;
Marcel van Dam

BYLINE: Marcel van Dam Gat in de markt

SECTION: FORUM; Blz. 13

LENGTH: 731 woorden


Het is nauwelijks voorstelbaar dat Jérôme Kerviel in zijn eentje in staat was
met speculatieve transacties de bank Société Générale vijf miljard euro lichter
te maken. Er zal bij zo'n bank toch wel een afdeling zijn waar de boekhouding
wordt bijgehouden, zou je denken.

Overigens denk ik dat veel mensen het verontrustender vinden dat een
gerenommeerde bank speculeert dan dat er iemand rondloopt met megalomane
fantasieën. Kerviel schijnt zich nog bezig te hebben gehouden met de simpele
speculatie op stijgende en dalende beursgraadmeters. De controleurs van de bank
hadden geen tijd voor dat geneuzel, omdat ze te druk waren met het controleren
van de grote jongens die zich bezig hielden met speculatie in de meer exotische
beleggingsderivaten. Misschien dat daar de controle wél afdoende was. Maar wat
is precies de betekenis van toezicht op handel in producten waarvan eigenlijk
niemand weet wat ze voorstellen?

In die zin wijkt het schandaal bij de Société Générale niet af van de crisis in
de Amerikaanse financiële sector die het gevolg is van de handel in zogeheten
subprime hypotheken en die zich als een besmettelijke ziekte over de wereld
heeft verspreid. Daar zijn ook beleggingsproducten van gemaakt waarvan niemand
meer precies wist wat de risico's waren. Als banken gaan handelen in lucht,
onderscheiden ze zich niet wezenlijk van dubieuze vermogensbeheerders die in
palmeilanden doen.

De leiders van de Grote Vier van Europa - Duitsland, Frankrijk, Groot-Brittannië
en Italië - zijn in Londen bij elkaar geweest om nieuwe regelgeving te bedenken
die de financiële sector moet behoeden voor een herhaling van de huidige crisis.
Die nieuwe regelgeving beoogt meer controle en meer transparantie.

De aard van de handel in financiële producten staat kennelijk niet ter
discussie. Maar daar zit juist de kneep. Meer transparantie kon wel eens een
tegendraads effect hebben. Zoals het openbaar maken van topinkomens heeft geleid
tot een explosie van topinkomens, zo zou het doorzichtig maken van allerlei
ingewikkelde financiële producten er wel eens toe kunnen leiden dat het
vertrouwen in de financiële sector verder afneemt. De gewone burger vertrouwt
het niet als er met zijn geld dingen worden gedaan die hij niet kan volgen,
zeker niet als dat dingen zijn die in verre landen hebben plaatsgevonden.

En als het vertrouwen in een bank maar voldoende wordt ondermijnt, haalt de
klant zijn rekening leeg en gaat naar een andere bank of stopt zijn geld in een
oude sok. Zie de lotgevallen van Northern Rock in Engeland.

Vertrouwen is een eerste levensbehoefte. Je realiseert het je niet, maar
praktisch alles wat je doet is gebaseerd op vertrouwen. Als je de pc aanzet,
reken je erop dat er elektriciteit is en dat de tekst die je gisteren hebt
opgeslagen er vandaag nog is. Als je in de auto stapt ga je ervan uit dat ook
anderen op de weg rechts houden. Je kunt eigenlijk geen stap verzetten zonder
vertrouwen.

Geld is gemunt vertrouwen. Een biljet van 50 euro is niet meer dan een vodje
papier als je er niet op zou kunnen vertrouwen dat je dat stukje papier kan
inruilen voor een goed diner, een dikke trui, een volle benzinetank of een paar
mooie boeken. Zonder betrouwbaar geld zouden mensen overgaan op ruilhandel.
Zoals in de hongerwinter tijdens de Tweede Wereldoorlog gebeurde.

Het is dan ook niet verwonderlijk dat banken er alles aan doen vertrouwen uit te
stralen. Dure gebouwen, keurig geklede mensen: de hele omgeving roept je toe:
'wij zijn betrouwbaar'.

Vertrouwen heeft te maken met nabijheid, fysiek en mentaal. Eigen ervaringen,
persoonlijke contacten, de vertrouwde omgeving: als je mensen en dingen kunt
zien, bestaat de mogelijkheid tot verificatie. Dat gevoel van nabijheid heeft de
financiële sector ondermijnd. Je weet niet meer van wie de bank is, waar hij
zaken doet, waarin en met wie.

Ik zou wel eens willen weten hoeveel geld bij kopers en verkopers van ABN Amro
is weggelekt door het verlies van vertrouwen. En ik zou wel eens willen weten
hoeveel van dat geld is terecht gekomen bij de Rabobank die tenminste nog het
imago heeft met beide benen in de polder te staan. Of dat imago terecht is weet
ik niet, wat een veeg teken is.

Globalisering is mooi en kan per saldo iedereen in de wereld voordeel opleveren.
Maar handel in vertrouwen leent zich niet voor globalisering. Die kun je maar
beter in de buurt houden. Is dat langzamerhand geen gat in de markt?

LOAD-DATE: January 31, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              158 of 161 DOCUMENTS



                                 de Volkskrant

                                January 29, 2008
                                    dinsdag

De deukhoed van de president;
Garderobe en cadeaus van François Mitterrand gaan onder de hamer

BYLINE: Ariejan Korteweg

SECTION: VOORPAGINA; Blz. 1

LENGTH: 553 woorden

DATELINE: PARIJS

SAMENVATTING:

De weduwe van Mitterrand veilt vandaag de dure garderobe van haar man. De
opbrengst is voor het goede doel.

VOLLEDIGE TEKST:

PARIJS 's Avonds laat, na een dag vergaderen en handen drukken, deed de
president zijn Issey Myake-handschoenen uit, hij legde zijn deukhoed van Arnys
op de kapstok, hing zijn regenjas van Burberry's op, schoof uit zijn
cognacbruine mocassins van Weston en trok zijn pantoffels aan van Church's, met
de rode roos op de neus.

Toen hij ging zitten, viel zijn maatkostuum van Adriano Cifonelli open, zodat je
de blauwe initialen FM op zijn overhemd zag. O ergernis, zijn stropdas van
Halston zat gedraaid. Nu was de naam op de binnenkant te lezen: François
Mitterand, met één 'r'.

Al die intimiteit van twintig jaar geleden is nu even voor iedereen
toegankelijk. Danielle Mitterrand laat de garderobe en allerlei memorabilia van
haar man veilen: François Mitterrand (1916-1996, Frans president van 1981 tot
1995). Ze doet dat vanwege France Libertés, haar stichting die 'het
zelfbeschikkingsrecht der volkeren' wil beschermen.

In zaal 9 van veilinghuis Drouot in Parijs hangt maandag open en bloot de
presidentiële garderobe. Een lange rij pakken (maat 54), gemaakt door Cifonelli,
en steeds met een insigne van het grootkruis van het Légion d'Honneur in het
knoopsgat. Prachtige hoge zijden van Gélot aan de Place Vendôme zijn te koop,
maar ook panama's en deukhoeden.

Jacques Ribas uit Perpignan keurt een stropdas. 'Hier kan de gewone man kopen
wat de president gedragen heeft', mijmert hij. 'Koop ik zo'n stropdas, dan kan
ik iets van de Franse geschiedenis doorgeven aan mijn kleinkinderen. Hij was de
laatste president die boven de partijen stond. Ik zou zo'n das zeker dragen.'

Mevrouw Dugest Reuillé is vooral uit nieuwsgierigheid gekomen. 'Het heeft iets
triests om al die persoonlijke bezittingen hier te zien uitgestald', vindt ze.
'Ik had geen persoonlijke band met Mitterrand. Voor mij is hij een silhouet:
hoed, strakke jas, en altijd een bijzondere shawl.'

De veiling geeft ook nieuw leven aan een paar kasten vol officiële cadeaus.
Pronkstuk is een set van vier met naakte negerinnen en leeuwen versierde stoelen
en een tafel, gekregen van de president van Zaïre. De gemeentebesturen van Agde
sur Mèr, Lisieux, Résurgat en Ile de Ré en de presidenten van Madagaskar, de
Filippijnen en Bangladesh kunnen desgewenst hier hun cadeaus van destijds
terugkopen.

'De prijzen zijn van dien aard dat ook Mitterrand-adepten een herinnering kunnen
kopen. Die zie je hier rondlopen, ze willen alles aanraken', vertelt Bénédicte
Blondeau Wattel van veilinghuis Drouot. 'Ooit zijn de jurken van Jackie Kennedy
geveild, maar dit is de eerste keer dat de garderobe van een president te koop
is.' Vandaag gaat alles onder de hamer: geschatte opbrengst tussen de 60- en 90
duizend euro. Een blauwe kamerjas mag voor 20 euro van de hand, een tas van
krokodillenleer, gekregen van Fidel Castro, moet 400 tot 600 euro opbrengen.

Ineens worden leuzen gescandeerd, een spandoek wordt ontvouwd: 'Rwanda Genocide
Made in France' roept een handjevol demonstranten. Razendsnel hebben ze in de
kijkzaal een tafel opgezet, waarop bebloede - plastic - botten, schedels en
machetes liggen. 'Alles te koop. Mitterrand had bloed aan zijn handen, hij heeft
niet ingegrepen.' Dan worden ze door zaalwachten afgevoerd.

LOAD-DATE: January 28, 2008

LANGUAGE: DUTCH; NEDERLANDS

NOTES: 'De gewone man kan nu kopen wat de president gedragen heeft'

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              159 of 161 DOCUMENTS



                                 de Volkskrant

                                January 15, 2008
                                    dinsdag

Late verontwaardiging

SECTION: FORUM; Blz. 11

LENGTH: 242 woorden


Fout tot op het bot. Mensen zonder beschaving. Een zieke mentaliteit.
Onverkwikkelijk en ontoelaatbaar.

Het ware harde woorden van premier Balkenende voor de relschoppers die tijdens
de jaarwisseling 22 scholen en honderden auto's in brand staken. Ook de agressie
tegen het ambulancepersoneel en de brandweerlieden kon wat betreft de
minister-president absoluut niet door de beugel.

Het kabinet vindt dat relschoppers, naar Rotterdams voorbeeld, met snelrecht
moeten worden gestraft. Geweld tegen hulpverleners moet voortaan dubbel zo zwaar
worden bestraft als tegen 'gewone' burgers.

Aan duidelijkheid en daadkracht dus geen gebrek bij Balkenende. Althans, dat
beeld wilde de premier graag in zijn eerste persconferentie na de vakantie
neerzetten. Want het effect van al die verontwaardiging zou toch een stuk groter
zijn geweest wanneer Balkenende niet op 11 januari zijn gal over het
nieuwjaarsvandalisme had gespuwd, maar op 1 januari, of misschien op 2 januari.

Het is niet de eerste keer dat de minister-president de urgentie van bepaalde,
met name onverwachte, gebeurtenissen verkeerd inschat. Toen bijvoorbeeld prinses
Maxima in september werd aangevallen over haar roemruchte uitspraak over 'de'
Nederlander die niet bestond, liet Balkenende haar twee weken bungelen, voordat
hij zijn verantwoordelijkheid nam.

Een betere timing zou de op zichzelf terechte vermaningen van de premier
geloofwaardiger maken. Nu komt zijn preek als mosterd na de maaltijd.

LOAD-DATE: January 14, 2008

LANGUAGE: DUTCH; NEDERLANDS

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              160 of 161 DOCUMENTS



                                 de Volkskrant

                                January 12, 2008

Nou gewoon, seks

BYLINE: Jorien de Lege

SECTION: HART EN ZIEL; Blz. 01

LENGTH: 1117 woorden

SAMENVATTING:

Liever geen dildo's meer naast de haarverf bij de drogist, de sexy speeltjes de
Bijenkorf uit. We willen weer normaal doen op seksgebied. Maar wat is normaal?
Door Jorien de Lege

VOLLEDIGE TEKST:

De liefde is misschien wel het meest besproken onderwerp aller tijden. We praten
over die eerste ontmoeting, de spanning van het verliefd zijn en de rust van een
langdurige relatie. We hebben het over liefdevolle gebaren en mooie
toekomstplannen, over kinderen en over fijne gesprekken. We hebben het over
thuiskomen bij die ander.

Allemaal mooie aspecten van de liefde, en de meesten van ons zullen onmiddellijk
beamen dat een goed seksleven daar bij hoort. Maar wat definieert een goed
seksleven? Dat blijkt een lastige vraag. Heb je ooit iemand horen uitweiden over
de fantastisch fijne, recht op-en-neer seks die hij al twintig jaar met zijn
partner heeft? Of over dat lieve kusje dat hij geeft net nadat hij is
klaargekomen?

Nee natuurlijk niet. Alsof je daar op zit te wachten op een verjaardag. Veel te
persoonlijk. 'We praten alleen over seks als er een probleem is', stelt
seksuoloog en huisarts Peter Leusink. 'Seks wordt voorgespiegeld als een
prestatie die je moet verhogen, of een gevaar dat je moet bedwingen.' Losbandige
jeugd, ingedutte ouderen, soa's en seksuele intimidatie, dat zijn de onderwerpen
die aandacht krijgen. Dat 80 procent van de bevolking naar eigen zeggen een fijn
seksleven heeft, wordt nauwelijks benoemd. 'De discussie gaat over uitersten, zo
ontstaat een vertekend beeld. Seks is veel genuanceerder dan nu wordt
voorgespiegeld. ' Volgens Leusink is doodnormale relatieseks misschien wel te
emotioneel beladen om te bespreken. Veel koppels hebben onderling al moeite om
over hun seksleven te praten, laat staan dat ze anderen willen vertellen over
hun intiemste momenten.

Hoe het juiste beeld van seks eruit ziet, is nauwelijks onderzocht, maar een
grootschalig onderzoek van de Rutgers Nisso Groep (2006) naar de seksuele
gezondheid van Nederland komt in de buurt: de doorsnee Nederlander verkiest na
wat experimenteren een monogame relatie boven losse contacten en is doorgaans
tevreden met de seks die hij daarin heeft. Hij doet het hoogstens eens per week,
maar houdt wel van variatie. Af en toe porno, samen bekeken via een dvd of solo
op het internet, soms masturberen. Voorspel en orale seks zijn vooral bij
jongere generaties vast onderdeel van het repertoire. Jan Modaal vindt zichzelf
mondig in bed, maar in de praktijk komt er van praten bar weinig terecht,
concludeert Floor Bakker, die het onderzoek van de Rutgers Nisso Groep leidde.
Losbandig is hij evenmin: maximaal vijf partners in zijn gehele leven. Hij
verliest zijn maagdelijkheid rond 17 jaar en vindt lust en intimiteit even
belangrijk. Soms is er zorg en stress over relaties en seks, maar echt ernstig
wordt dit maar zelden.

Tot zover de seksualisering van Nederland. Geen dozen met sm-speeltjes,
parenclubs of wisselende contacten, maar huis-tuin-en-keukenseks naast de vuile
sokken. Het is intiem en vertrouwd en alhoewel iedereen wel eens twijfelt of het
allemaal wel spannend genoeg is, rennen we niet dagelijks naar de Etos voor een
nieuwe vibrator. Sterker nog, uit gegevens van marktonderzoekbureau GfK Panel
Services blijkt dat vooral vrouwen zich ergeren aan de verkoop van seksartikelen
in gewone winkels. Meer dan de helft wil gewoon met de kinderen shampoo kopen
zonder allerlei lastige vragen te moeten beantwoorden. De Bijenkorf maakte
vorige week bekend dat de sexy speeltjes uit het assortiment worden gehaald.
Officieel omdat het niet exclusief genoeg meer is, maar 'als het goed zou
verkopen, hielden we er natuurlijk niet mee op', aldus woordvoerster Marieke
Heringa. Ook vanuit Amerika komen wetenschappelijke geluiden dat seks geen
wondermiddel is: het reclameonderzoeksbureau MediaAnalyzer stelde vast dat de
vrouwen zich bij het zien van seksueel getinte reclames voornamelijk ergeren en
dat de mannen blijven steken bij de blote lichaamsdelen. Een merknaam wordt
nauwelijks onthouden.

Volgens onderzoekster Corinne Makkink van GfK Panel Services vertoont Nederland
een zekere 'erotiekmoeheid'. Steun voor deze stelling komt uit religieuze hoek:
bij de Evangelische Omroep wordt sinds deze week het veel besproken programma 40
dagen zonder seks uitgezonden. Presentator Arie Boomsma (33) volgt zeven
seksueel overactieve jongeren die vrijwillig 40 dagen op een droogje zitten.
Geen seksueel contact, zelfs niet met jezelf, alleen een kusje is nog
toegestaan. 'Het is een poging om jongeren te laten zien dat seks beter tot zijn
recht komt als er liefde is', legt Boomsma uit. 'Er mag sinds de seksuele
revolutie wel over seks gepraat worden, maar het nieuwe taboe is het gevoel dat
daarbij komt kijken. Je zit meteen in het hoekje van de betutteling.'

Seksuoloog Peter Leusink pleit eveneens voor meer aandacht voor seks in
combinatie met liefde. 'Ook een onenightstand kan heel liefdevol zijn hoor. Maar
seks is gewoon veel bevredigender als je zowel fysiek als emotioneel contact
maakt.'

Hoe dat contact er precies uitziet, kan behoorlijk verschillen, maar het
codewoord is respectvol. Je moet je aantrekkelijk en gewaardeerd voelen om seks
optimaal te beleven. Jongeren zijn volgens hem van nature geneigd te
experimenteren met seks en zijn nog heel orgasmegericht. Zodra er een langdurige
relatie aan te pas komt, vlakt de passie na een tijdje af. Dat is meestal het
moment waarop de eerste zorgen komen, want hoor je elkaar niet voortdurend te
willen bespringen? 'Seks is niet spontaan, zoals vaak gedacht wordt. Behoeften
veranderen voortdurend met de verschillende levensfasen, en daar moet je mee
leren omgaan.' Accepteren dus dat de frequentie afneemt, maar het goede nieuws
is dat de onzekerheid ook minder wordt: partners laten steeds meer van zichzelf
zien, er ontstaat meer diepgang en erotiek. Leusink: 'Singles hebben meer
spanning in hun seksleven, maar vaak vinden ze het ook een last dat ze zich
steeds opnieuw moeten bewijzen.' In een relatie zijn echter weer andere
ontwikkelingen om rekening mee te houden: kinderen. 'Na het krijgen van kinderen
kakt een groot deel van de mensen in. De aandacht gaat ergens anders heen,
vooral vrouwen hebben minder vaak zin.' Dit hoeft geen probleem te zijn, de
meeste mensen passen zich aan. Zodra de kinderen ouder zijn, ontstaat er een
nieuw evenwicht en gaat het weer goed in de slaapkamer. Na de overgang moet er
wel wat meer moeite gedaan worden, maar seks kan nog prima. 'Toch merk je dat
veel mensen niet meer willen. Met de jaren gaat seks steeds meer over
intimiteit. Een 75-jarige verstaat onder seks misschien wel lekker tegen elkaar
aankruipen, terwijl een 25-jarige zonder orgasme niet tevreden is'.

LOAD-DATE: January 12, 2008

LANGUAGE: DUTCH; NEDERLANDS

NOTES: Stream stream streamstream stream; Hoehetmoet.nl, waar jongeren
cursusfilmpjes over seks kunnen bekijken, heeft sinds de lancering in juni 2007
160.000 cursussen verkocht. 'Mijn persoonlijke doel is bereikt', zegt
initiatiefneemster Lydia Koopmans. 'Ik wil jongeren laten zien hoe seks gaat,
maar dan op een liefdevolle en verantwoorde manier.' Reacties op de expliciete
filmpjes zijn verrassend: 'Sommige ouders kijken samen met hun dochter. Zij
betalen de beginnerscursus ((E)1,50), de rest moet ze zelf betalen.'

GRAPHIC: 12HZopen1_ph01, Foto's Joost van den Broek
12HZopen1_ph02
12HZopen1_ph03
12HZopen1_ph04

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved

                              161 of 161 DOCUMENTS



                                 de Volkskrant

                                January 4, 2008
                                    vrijdag

Waarom wij bedanken voor Doekle

SECTION: FORUM; Blz. 11

LENGTH: 859 woorden

SAMENVATTING:

Doekle Terpstra beseft niet dat tolerantie ten koste kan gaan van mensen die
slachtoffer zijn van intolerantie in eigen kring, betogen Fatma Özgümüs en Peter
Abspoel.

VOLLEDIGE TEKST:

In de eerste Trouw van 2008 lanceerde Doekle Terpstra zijn beweging Benoemen en
Bouwen. Een stroeve oproep voor meer tolerantie werd ondertekend door 58 witte
mannen en vrouwen. De volgende dag betuigde een aantal organisaties van
'minderheden' - in feite vrijwel uitsluitend islamitische organisaties - op de
opiniepagina van Trouw zijn steun aan het initiatief. Deze uiting van een
allochtoon 'steuncomité' was overigens in samenspraak met de initiatiefnemers
van de actie tot stand gekomen. Ook ons is gevraagd namens Vluchtelingen
Organisaties Nederland de steunbetuiging te ondertekenen, maar wij hebben het
niet gedaan, evenmin als tal van andere minderhedenorganisaties. Over de redenen
van de anderen om ervan af te zien, kunnen wij niets zeggen. Maar hier willen we
uitleggen waarom wij bedanken voor Benoemen en Bouwen.

1. Het manifest dat in Trouw werd gepubliceerd, is een vaag verhaal. Het is
volstrekt onduidelijk wat je belooft als je het ondertekent. Omdat de tekst
duidelijk de tekens vertoont van tactisch vermijdingsgedrag (met betrekking tot
onder andere Wilders en de islam), moeten we hem zelf interpreteren in het licht
van de eerder kenbaar gemaakte bedoelingen van een beweging tegen Wilders. Maar
ver komen we niet. Moeten we het manifest gewoon lezen als een nagekomen,
aangeklede kerstkaart, of is het echt het startschot van een beweging? Wat wil
die dan bereiken, en hoe? We vinden geen analyse die een aanknopingspunt biedt
voor gerichte actie. Althans voor actie die verder gaat dan het etaleren van
informatie over bestaande projecten op een site. En dit brengt ons op het
volgende punt.

2. In de ogen van de witte mannen en vrouwen achter Benoemen en Bouwen lijken
waardevolle initiatieven pas te bestaan, als ze door hen benoemd en erkend zijn.
Als een soort nieuwe Adam willen ze de samenleving naar een hoger plan tillen
door de dingen een naam te geven. De allochtonen, en met name de
modelallochtonen, mogen voor hen paraderen, zoals de dieren voor Adam
paradeerden, om een naam te ontvangen en een plaats binnen een boven hen
uitstijgende orde. Welbeschouwd mogen zij en wij Wilders dankbaar zijn, omdat de
goede dingen anders nooit via de benoeming door deze beweging tot aanzijn zouden
zijn geroepen.

3. Terpstra en de zijnen preken tolerantie, maar ze hebben zelf geen enkele
allochtoon op hun lijst getolereerd. Dit is veelzeggend. Zij maken structureel
een onderscheid tussen echte en 'vreemde' Nederlanders, niet alleen waar ze
problemen benoemen die spelen tussen bevolkingsgroepen, maar ook in hun duiding
van wat er allemaal aan positiefs gebeurt (tussen allochtonen en autochtonen).
Kortom, de allochtoon kan in hun ogen hoogstens de status van goed voorbeeld
bereiken, maar nooit die van gewone Nederlander, van gelijke.

Dit leidt er indirect toe dat allochtonen altijd weer aangesproken kunnen worden
op de problemen waar hun groep voor zorgt. Het integratieproces kent zo geen
eindpunt. Dat we deze visie uitgerekend aantreffen bij mensen die pretenderen de
polarisatie te bestrijden, stemt ons lichtelijk moedeloos.

4. Het manifest blijft een reactie op Wilders, ook al zegt Doekle Terpstra nu
dat het fout was om een persoon aan te vallen. Maar wij zijn bang dat waar
Wilders doorschiet in zijn kritiek op de islam, deze beweging doorschiet in een
reflex om alles wat Wilders aanvalt in bescherming te nemen. Wij zien een
spanning tussen een behoefte om de pleister van tolerantie te plakken op een
gepolariseerde samenleving, en de eis dat bepaalde fundamentele spelregels door
iedereen moeten worden gerespecteerd. We hebben in het verleden gezien hoe
reactionaire groepen gebruik kunnen maken van tolerantie, door binnen
gemeenschappen groepsnormen op te leggen die het zelfbeschikkingsrecht van
individuen beperken. Hoe voorkom je dat je door tolerantie te prediken, mensen -
met name vrouwen - in de kou laat staan, die worstelen met intolerantie binnen
hun eigen gemeenschap als ze de rechten die hen toekomen willen opeisen? Dit
soort vragen lijken de opstellers van het manifest zich niet gesteld te hebben.
Dat maakt dat wij ons weinig kunnen voorstellen bij de weldadige werking die van
Benoemen en Opbouwen zou moeten uitgaan.

Wij twijfelen niet aan de goede bedoelingen van de initiatiefnemers. En wij
delen hun zorgen over de polarisatie in de samenleving. Maar het is belangrijk
te beseffen dat die polarisatie een gevolg is van het feit dat sommigen zich
hebben ingegraven in ideologische stellingen, die conflicteren met de Grondwet
en de mensenrechten. Pogingen om hen daaruit te praten door tolerantie te
prediken, zijn in onze ogen naïef. We moeten juist de mensen die zich niet
ingegraven hebben, die een wenkend perspectief zien voor deze samenleving,
aanmoedigen om in vrijheid hun eigen leven vorm te geven. Voor zover ze die
nodig hebben, verdienen ze onze steun daarbij. Maar hen steunen houdt
nadrukkelijk in: hen de ruimte geven om hun eigen rol te kiezen, en hun eigen
strijd te voeren.

LOAD-DATE: January 3, 2008

LANGUAGE: DUTCH; NEDERLANDS

NOTES: Fatma Özgümüs en Peter Abspoel zijn werkzaam als directeur en
stafmedewerker bij Vluchtelingen Organisaties Nederland.; Moeten we het manifest
lezen als nagekomen, aangeklede kerstkaart?; Modelallochtoon krijgt van deze
beweging een naam en een plaats

PUBLICATION-TYPE: Krant


                       Copyright 2008 PCM Uitgevers B.V.
                              All Rights Reserved
