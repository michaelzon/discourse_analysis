
                               1 of 143 DOCUMENTS



                                  De Telegraaf

                           24 december 2015 donderdag

Wonen in stad alleen voor de 'happy few';
Scheidend NVM-voorzitter: 'Huizen veel te duur'

BYLINE: Langenberg, Rudolfine

SECTION: Binnenland; Blz. 4

LENGTH: 221 woorden


door  Joris Polman

Amsterdam -  De gekte op de huizenmarkt in Amsterdam en Utrecht jaagt de gewone
man de stad uit. Wonen in deze steden is financieel eigenlijk alleen nog maar
bereikbaar voor de 'happy few'.

Daarvoor waarschuwt scheidend NVM-voorzitter Ger Hukker in een interview met De
Financiële Telegraaf.De NVM heeft vorige week in een speciaal onderhoud met het
Amsterdamse stadsbestuur de noodklok geluid over 'de gekte' op de huizenmarkt,
vertelt Hukker. „Alleen de happy few, die worden gesponsord door vader en moeder
en daardoor niet afhankelijk zijn van de ontbindende voorwaarden financiering,
kunnen nog een huis in Amsterdam kopen. Dan vraagt een eigenaar 290.000 euro en
dan maakt papa er 350.000 van. En zegt daarbij ook nog dat hij geen hypotheek
nodig heeft. Als makelaars vinden we dat niet reëel. Maar het is niet te
stoppen."Ondertussen worden Amsterdammers de stad uitgejaagd, zegt Hukker. „Zij
kunnen geen vierduizend euro per vierkante meter betalen."Toch heeft ook de NVM
geen antwoord op de ontwikkeling. Hukker: „Uiteindelijk is het gewoon
marktwerking, heb ik tegen de wethouder gezegd. Het enige bluswater is extra
woningen bouwen."Eerder deze week waarschuwde Vereniging Eigen Huis ook al voor
uitwassen van oververhitting op de woningmarkt in de Randstad.

'Zoeken naar licht is leuk' PAGINA T42

LOAD-DATE: 23 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                               2 of 143 DOCUMENTS



                                  De Telegraaf

                           24 december 2015 donderdag

Wonen stad alleen voor de 'happy few';
Scheidend NVM-voorzitter: 'Huizen veel te duur'

BYLINE: Langenberg, Rudolfine

SECTION: Binnenland; Blz. 4

LENGTH: 221 woorden


door  Joris Polman

Amsterdam -  De gekte op de huizenmarkt in Amsterdam en Utrecht jaagt de gewone
man de stad uit. Wonen in deze steden is financieel eigenlijk alleen nog maar
bereikbaar voor de 'happy few'.

Daarvoor waarschuwt scheidend NVM-voorzitter Ger Hukker in een interview met De
Financiële Telegraaf.De NVM heeft vorige week in een speciaal onderhoud met het
Amsterdamse stadsbestuur de noodklok geluid over 'de gekte' op de huizenmarkt,
vertelt Hukker. „Alleen de happy few, die worden gesponsord door vader en moeder
en daardoor niet afhankelijk zijn van de ontbindende voorwaarden financiering,
kunnen nog een huis in Amsterdam kopen. Dan vraagt een eigenaar 290.000 euro en
dan maakt papa er 350.000 van. En zegt daarbij ook nog dat hij geen hypotheek
nodig heeft. Als makelaars vinden we dat niet reëel. Maar het is niet te
stoppen."Ondertussen worden Amsterdammers de stad uitgejaagd, zegt Hukker. „Zij
kunnen geen vierduizend euro per vierkante meter betalen."Toch heeft ook de NVM
geen antwoord op de ontwikkeling. Hukker: „Uiteindelijk is het gewoon
marktwerking, heb ik tegen de wethouder gezegd. Het enige bluswater is extra
woningen bouwen."Eerder deze week waarschuwde Vereniging Eigen Huis ook al voor
uitwassen van oververhitting op de woningmarkt in de Randstad.

'Zoeken naar licht is leuk' PAGINA T42

LOAD-DATE: 23 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                               3 of 143 DOCUMENTS



                                  De Telegraaf

                           19 december 2015 zaterdag

Schnitzelparadijs wordt kersthit;
Valkenburg schittert deze feestdagen, ook in internationale Top 10 van CNN

BYLINE: Raven, Frans

SECTION: Reportage; Blz. 28

LENGTH: 1305 woorden


Het voormalige schnitzelparadijs Valkenburg aan de Geul is uitgegroeid tot het
kerstparadijs van Nederland. In het weekeinde kun je over de koppen lopen en
alle terrasjes zitten bomvol. Het is drukker dan in de zomer. CNN heeft de
gemeente opgenomen in de internationale Top Tien van kerststeden. De metamorfose
van het heuvellandhartje.

Afgelopen zaterdag bleef het per ongeluk een dag lang droog in Valkenburg. Hier
en daar zelfs een flauw zonnetje. Dat was te merken. Een onvoorstelbaar aantal
toeristen 'overviel' het stadje. Er werden liefst 157 touringcars geteld, 41
meer dan het vorige record.De kerstmarkt in de Gemeentegrot was door de drukte
een tijdlang onbereikbaar. Dan maar de Route d'Amuse. Een lange wandeling door
het Geulstadje met een bezoek aan vijf restaurants voor een hapje en een
drankje. Daar word je vanzelf vrolijk van. De steile klim naar het hotel, boven
op de Cauberg, werkt 's avonds laat weer 'ontnuchterend'. Valkenburg was in
veler ogen de bestemming voor de toerist met de smalle beurs. Of van de
bierdrinkende vriendenclub, een paar dagen vastgekleefd op een terrasstoel. Een
hoop souvenirwinkels met prullaria, goedkope hotels die de moderne tijd vergaten
en restaurants met schnitzel en nog eens schnitzel. En op de hoek van de
Grotestraat de voormalige Hanebar, waar in het hoogseizoen, mede door
biermisbruik, de kippenpootjes over het plaveisel vlogen.De afgelopen jaren is
door ondernemers en gemeentebestuur hard gewerkt om voor eens en voor altijd
afscheid te nemen van dit imago. De grandeur moet terug!Anya Niewierra is
algemeen directeur van de VVV Zuid-Limburg, de oudste VVV van ons land. Zij
zegt: ,,Wij waren vooral een vakantiebestemming voor gewone gezinnen. Dit beeld
hebben we door forse investeringen volledig veranderd. We hebben jaarlijks 1,2
miljoen overnachtingen en dat is 400.000 meer dan Maastricht. Het aantal
overnachtingen in de periode oktober tot en met december steeg in acht jaar tijd
met 100.000 tot 250.000. In vier jaar tijd is het toerisme uit Duitsland met 38
procent en uit België met zelfs 67 procent gestegen. Je ziet hier gasten uit
Engeland, Frankrijk, Luxemburg, de Baltische staten, Zuid-Afrika. Er komen media
uit de hele wereld die stomverbaasd zijn dat een plekje met 8000 inwoners als
kerstbestemming bijna net zo hoog scoort als Bethlehem en New York."Daaraan is
niets gelogen. Verslaggever Peter Sich van de Süddeutsche Zeitung hemelt
Valkenburg op als de enige plek op aarde met ondergrondse kerstmarkten. Hij
verbaast zich ook over de glühwein. Die is zo heet dat je je mond verbrandt,
maar er komt geen damp vanaf. Wat is het wintergeheim? Niewierra: ,,Wij hebben
niet één kerstmarkt zoals in Aken of Düsseldorf, maar alles is over de stad op
kleinschalige wijze verspreid. Je wandelt als het ware in een sprookjesachtig
openluchtmuseum met compacte kerstmarkten in grotten en op een plein. Met mooie
verlichting, aangestraalde gebouwen en veel kunst." Maar Valkenburg is nog lang
niet klaar met zijn gedaantewisseling. De normale dagjestoerist passeerde
vroeger de Grendelpoort, ging linksaf de Grotestraat in, beter bekend als
terrassenpromenade en aan het einde bij de Kleine Geul werd meestal
rechtsomkeert gemaakt. Nu zijn er tal van gebieden 'buiten de Poort' opgeknapt
evenals de Geulkaden. Aan het Theodoor Dorrenplein staat de kerstmarkt Santa's
Village. Aan dit plein moet volgend jaar de herbouw beginnen van het eertijds
gerenommeerde hotel hotel Croix de Bourgogne, dat in 1944 werd verwoest. Voor de
bouw wordt mergel gebruikt uit de vlakbij gelegen groeven van Sibbe. Verderop en
buiten het oude centrum zijn bijvoorbeeld aan de Lindenlaan leuke winkeltjes en
cafeetjes gekomen waar wij geen weet van hadden. Bij deze lofzang past ook enige
kritiek. Er zijn nog heel wat hotels met een verouderd en armoedig interieur.
Door de witte gordijntjes zie je soms troosteloos aangeklede ontbijtzalen uit de
categorie meuk. Bekijk je de waarderingen op sites zoals Booking dan scoren
betrekkelijk weinig hotels een heel hoog cijfer. Een dramatisch voorbeeld is het
eertijds beroemde hotel Palanka, op een prachtige locatie. Ik sliep er meer dan
vijftig jaar geleden als kind, de eerste hotelovernachting uit mijn leven. Een
belevenis, ook al omdat je niets gewend was en als klap op de vuurpijl
overnachtte de wereldberoemde Sjoukje Dijkstra er ook. Als je nu de meningen van
hotelgasten op bijvoorbeeld Zoover ziet, word je niet vrolijk: krakende bedden,
muf, oud, vergeelde lakens, je voelt de veren in het bed, kleine kamers,
schimmel in de douche; je krijgt een onbedwingbare jeuk van als je het leest.„Er
zijn hotels die niet met hun tijd meegaan en nu hebben de eigenaren geen geld
meer voor een grondige verbouwing en dan kwijnen ze weg", zegt Jacqueline
Dieteren. Zij en haar man Patrick zijn als eigenaren van hotel Dieteren wel met
hun tijd meegegaan. Volgens Tripadvisor het beste hotel van Valkenburg met geen
enkele negatieve reactie. Daar mag je best trots op zijn. Jacqueline vertelt:
,,Veel toeristen gaan voor een prikje naar Turkije. Daar is alles relatief
goedkoop en nieuw. Dus als je hier ouwe troep aanbiedt, speel je een verloren
wedstrijd."

Valkenburg heeft nog een tweede pluspunt. Dat is niet alleen het mooie
landschap, maar ook attracties zoals Thermae 2000, het Casino en de kabelbaan
naar de Wilhelminatoren. Maar belangrijker is het feit dat de gemeente het
onbetwiste wielermekka van Nederland is. De Cauberg, de Nederlandse variant van
de Italiaanse Monte Zoncolan (maar niet heus), wil iedere fietser beklimmen.

Valkenburg is ook de bestemming geworden voor de toerist met wat meer
bankbiljetten. Niewierra: „Van de bezoekers behoort 61 procent tot de Dinkies
(Double Incomes No Kids) en de Empty Nesters, de ouderen van wie de kinderen het
huis uit zijn. Dat heeft ertoe geleid dat de dagbestedingen per persoon zijn
gestegen tot 44 euro en landelijk is dat 33 euro." Martin Eurlings is de vader
van oud-minister Camiel Eurlings. Hij is burgemeester van Valkenburg en is
geboren en getogen in de 'Parel van het Heuvelland' en je zal hem daar tussen
zes plankjes moeten wegdragen. Hij zegt: „Ons stadje heeft te lang op zijn
lauweren gerust. Er kwamen projectontwikkelaars met prachtige plannen en
vervolgens besloot de gemeenteraad toch om al deze plannen af te schieten uit
angst voor veranderingen. Maar een jaar of vijftien geleden werd de knop omgezet
en hebben we werkelijk alles aangepakt. En het resultaat mag er zijn. Deze maand
zijn we de kersthit van Nederland. Ik ben zo trots als een pauw op mijn
stadje."De burgemeester erkent dat er nog wel een paar rotte plekken zijn. „Er
zijn in het verleden prachtige gebouwen afgebroken en in plaats daarvan kwam
foeilelijke nieuwbouw. Dat zal ons niet meer gebeuren. Er zijn ook speculanten
zoals de Britse eigenaar van hotel Palanka, die niets aan zijn bezit doet en pas
verkoopt als wij de boel op het plein hebben opgeknapt. Want zo denkt hij er
meer geld voor te krijgen. Dergelijke speculanten moet je eigenlijk met een
kanon uit ons stadje schieten."

We moeten flink doorlopen op om tijd te zijn voor onze vijfde amuse in hotel
Schaepkens van Sint Fijt.  Er is maar één serveerster, die de longen uit haar
lijf loopt. Ze zegt: ,,Ik kom er zo aan", en vervolgens loopt ze weg en komt
nooit meer terug.Aan de bar wordt door de grijze golf gezegd dat je alleen met
plastic munten kunt betalen en die moet je bij de receptie kopen. Elke munt
vertegenwoordigt een waarde van 67 cent. Dan maar een zakje bestellen. Maar bij
het afrekenen blijkt dat de munten alleen voor de hotelgasten zijn en niet voor
passanten. Hier moet tv-persoonlijkheid en horecaconsultant meneer Reimers maar
eens een adviesje geven. Afijn, het courgettesoepje met bruschetta was prima en
het was ook nog happy hour.

Jan Modaal maakt plaats voor Dinky en Empty Nester

LOAD-DATE: 18 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                               4 of 143 DOCUMENTS



                                  De Telegraaf

                           17 december 2015 donderdag

Grof geweld tegen komst mega-azc

BYLINE: Jansen, Johan

SECTION: Binnenland; Blz. 5

LENGTH: 317 woorden


Van onze verslaggevers

Geldermalsen -  Burgemeester Miranda de Vries (PvdA) van Geldermalsen kon
gisteravond niet anders dan een raadsvergadering over de komst van een mega-azc
beëindigen. Zwaar illegaal vuurwerk, stenen en blikken bier: relschoppers
gooiden van alles richting het gemeentehuis.

Vlak voor de vergadering verzamelden honderden tegenstanders van grootschalige
vluchtelingenopvang zich bij het gemeentehuis. Ondanks zware
veiligheidsmaatregelen lukte het relschoppers om door opgeworpen barricades en
een cordon van de politie te dringen. Terwijl binnen de harde knallen goed te
horen waren spraken gewone burgers zich uit over de plannen van het
gemeentebestuur om 1500 vluchtelingen te huisvesten op een industrieterrein voor
een periode van 10 jaar. Bij de vierde spreker werd de situatie zo grimmig dat
burgemeester De Vries noodgedwongen de raadzaal moest ontruimen.„Er was kort
sprake van paniek. Iedereen belde met familie om te zeggen dat het goed met ze
gaat. We zijn boven opgevangen in de burgemeesterskamer", vertelt een getuige.
„Na ongeveer drie kwartier is iedereen geëvacueerd naar het naastgelegen
politiebureau." Buiten loste de politie waarschuwingsschoten. Een klein peloton
van de Mobiele Eenheid voerde charges uit, terwijl de ruiten van het
gemeentehuis aan diggelen werden gegooid. Meerdere mensen werden aangehouden.
Veel dorpsbewoners vermoeden dat de onruststokers niet in Geldermalsen wonen.
Kort voor tienen werd een explosief gevonden.Burgemeester De Vries reageerde
emotioneel: „En dan zeggen mensen bang te zijn voor asielzoekers. Ben in en in
verdrietig." Minister Plasterk (Binnenlandse Zaken) nam telefonisch contact op
met haar. Hij sprak van een „afschuwelijke situatie". Staatssecretaris Dijkhoff
(Asiel) noemde de situatie „ongehoord. Dit is niet de manier om een debat te
voeren."De komst van het azc zorgt al dagen voor onrust in Geldermalsen.

LOAD-DATE: 16 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                               5 of 143 DOCUMENTS



                                  De Telegraaf

                           17 december 2015 donderdag

'Armoede hier niet nodig'

BYLINE: Onbekend

SECTION: WatUZegt; Blz. 18

LENGTH: 533 woorden


De vermogensongelijkheid in Nederland is vorig jaar dan niet verder toegenomen,
de kloof tussen arm en rijk is nog heel groot. Té groot, vindt 63 procent van de
deelnemers aan de Stelling. Ruim de helft vindt dat de overheid daar iets aan
moet doen.

Maar, merkt menig lezer op: „Besteedbaar inkomen is belangrijker dan vermogen.
En voor lagere inkomens wordt in Nederland al veel gedaan." Want ondanks de
grote vermogensongelijkheid in Nederland zijn de inkomensverschillen juist laag.
De crisis heeft die verschillen ook verkleind, evenals maatregelen van de
regering als belastingen en sociale regelingen. Bijna de helft van de stemmers
vindt dan ook dat er in Nederland te sterk wordt genivelleerd. Iemand stelt: „Ik
heb een goed bruto inkomen, maar onder aan de streep blijft er niet veel meer
over dan het inkomen van Jan Modaal. Maar die kan nog allerlei subsidies en
toeslagen krijgen. Ik vraag me wel eens af waarom ik het roer niet omgooi en
bijvoorbeeld drie dagen ga werken." Een ander vult aan: „Er bestaat huur- en
zorgtoeslag voor parttimers en huishoudens waar maar één partner werkt. Wanneer
dit niet gezondheidsgerelateerd is, vind ik dat belachelijk."Volgens meerdere
stemmers zal het belasten van rijke Nederlanders arme Nederlanders niet direct
rijker maken. Velen stellen bovendien: „Verdere belastingverhoging stuurt nog
meer rijkdom de grens over. Daar worden we allemaal slechter van."Een lezer
voegt daar aan toe: „Er moet niets gedaan worden aan vermogensongelijkheid; er
moet voor gezorgd worden dat iedereen werk heeft en daarvoor betaald wordt. En
er moet wat gedaan worden aan het verstrekken van bonussen en oprotpremies voor
bestuurders die daar vermogend van worden, in plaats van mensen die gespaard
hebben en zuinig hebben geleefd laten opdraaien voor wanprestaties van diezelfde
bestuurders."Hoewel er flink gemopperd, zelfs gescholden wordt over
topsalarissen, die bovendien in één adem genoemd worden met het 'werkwoord'
graaien, vindt toch 48 procent van de respondenten dat rijke mensen juist
bijdragen aan de economie. En 43 procent vindt dat zij al genoeg belasting
betalen. Liefst zeventig procent vindt overigens dat jaloers zijn op mensen die
het financieel beter hebben dan jijzelf, afkeurenswaardig is.Al met al is 78
procent van de stemmers het er uiteindelijk wél over eens dat Nederland zich
zorgen moet maken om mensen die het slecht hebben. „Voedselbanken zouden niet
nodig moeten zijn. En mensen die écht niet kunnen werken, moeten we helpen."
Maar daar worden kritische kanttekeningen bij gezet. „Mensen leven ook vaak
boven hun stand, zeg ik als tevreden niet-rijke, woonachtig in een
achterstandswijk in Rotterdam", schrijft iemand.Een ander: „Ik heb altijd hard
gewerkt, spaarzaam geleefd en geen gekke dingen gedaan. Heb daardoor een mooi
bedrag weten te sparen, waarvan ik nu (gepensioneerd) profiteer. Ik heb
lijfrentes afgesloten in plaats van gadgets of nieuwe auto's aangeschaft. Ik
kocht een huis met een normale hypotheek, die na dertig jaar vrijkwam. Om nu bij
te dragen aan mensen die aanrommelen in plaats van sparen voor dingen die ze
willen kopen, daar heb ik moeite mee."  Denise Hoogland

'Geld maakt geld, dat is oneerlijk'

LOAD-DATE: 16 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                               6 of 143 DOCUMENTS



                                  De Telegraaf

                           16 december 2015 woensdag

Onbeheersbaar probleem

BYLINE: Onbekend

SECTION: WatUZegt; Blz. 14

LENGTH: 519 woorden


Het aantal asielzoekers dat dit jaar naar ons land is gekomen, loopt richting de
60.000, waarmee het record van 1994 is gebroken. De overgrote meerderheid van de
stellingdeelnemers vreest dat een daling van de instroom nog lang niet in zicht
is.

Een deelnemer klaagt: „De instroom zal alleen maar toenemen nu wereldwijd
iedereen heeft kunnen zien dat Europa amper iets onderneemt om de migranten
tegen te houden". Anderen menen dat de problemen alleen maar groter worden 'met
het oog op gezinshereniging'.Menigeen zegt er begrip voor te hebben dat mensen
weg willen uit oorlogsgebied, maar zien niets in het toelaten van economische
vluchtelingen. „Die moeten snel terug. De instroom is momenteel veel te veel. We
kunnen het niet aan."De Duitse bondskanselier Angela Merkel beloofde maandag het
aantal migranten dat Duitsland binnenkomt aanmerkelijk te zullen verminderen,
maar de meesten geloven niet dat ze haar woorden zal of kan waarmaken en dat het
aantal asielzoekers zal afnemen. Bijna 80 procent vindt het onbegrijpelijk dat
Time Magazine Merkel vorige week uitriep tot persoon van het jaar, gezien haar
vluchtelingenbeleid. Iemand schrijft: „Merkel had onmiddellijk teruggefloten
moeten worden toen zij voor het eerst riep: 'wir schaffen das'. Want daarmee
zadelde zij niet alleen de transitlanden met enorme problemen op maar ook de
bestemmingslanden van de vluchtelingen".

Frontex

Duitsland en Frankrijk willen Frontex, de EU-organisatie die verantwoordelijk is
voor de buitengrenzen, versterken en meer bevoegdheden geven. Frontex zou de
bewaking van de grens van een EU-land kunnen overnemen als het land zelf hier in
faalt. De Europese Commissie moet het voorstel uitwerken.De meerderheid ziet er
weinig heil in. „Frontex biedt geen oplossing. We moeten afscheid nemen van
Schengen en elk land moet weer de baas worden over zijn eigen grenzen". Sommigen
vinden het bovendien rijkelijk laat. „De 'gewone' burger had allang in de gaten
dat deze instroom voor ellende zou gaan zorgen", aldus een respondent.Zo
voorspelt Harrie Verbon, hoogleraar financiën aan de Universiteit van Tilburg,
dat er op de arbeidsmarkt strijd zal ontstaan tussen lager opgeleide
Nederlanders en vluchtelingen. Negentig procent denkt dat hij gelijk heeft. „De
instroom van asielzoekers is positief voor het mkb, het COA en anderen die er
grof geld aan verdienen", luidt een reactie. „De gewone burger zit met de
negatieve effecten zoals langere wachttijden voor een sociale huurwoning en meer
concurrentie op de arbeidsmarkt." Aan de andere kant denkt 96 procent dat
asielzoekers niet snel zullen integreren op de arbeidsmarkt. „Dus zullen wij
voor alle kosten en onderhoud moeten zorgen, terwijl we hier al veel te veel
werklozen hebben."Sommigen zeggen te hopen dat de maatregelen om vluchtelingen
in Turkije op te vangen hun vruchten gaan afwerpen. „Maar dat moet nog maar
blijken." Een enkeling ziet het hele probleem niet: „Als nazaat van een in 1580
als asielzoeker in Nederland ingestroomde Hugenoot denk ik dat Europa en
Nederland daar alleen maar beter van zijn geworden, dus kom maar". Margo Stols

'Te veel en te duur'

LOAD-DATE: 15 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                               7 of 143 DOCUMENTS



                                  De Telegraaf

                            15 december 2015 dinsdag

Gewone man in Amerika profiteert nog niet van herstel

BYLINE: Rosken, Thijs

SECTION: Financieel; Blz. 22

LENGTH: 484 woorden


door  Herman Stam

New York -  De Thanksgiving-verkopen zitten weer in de lift en de vette
bankbierbonussen zijn terug. Op het eerste oog lijkt de Amerikaanse economie
weer op stoom.

Maar wie wat beter kijkt, ziet dat de gewone Amerikaan nog lang niet altijd
meeprofiteert. Wie de Amerikanen met grote dozen vol tv's, X-boxen, iPad's en
laptops naar buiten zag lopen na Thanksgiving, kon niet anders dan concluderen;
Dit land is al lang niet meer in crisis en het is de hoogste tijd voor Fed-baas
Janet Yellen om de economie van minder injecties te voorzien. Al moet gezegd dat
de Amerikanen nu eenmaal een optimistisch volkje zijn en zich zonder probleem in
de schulden storten op de makkelijk verkrijgbare creditcards. Ook toen ze nog
midden in de crisis zaten. Maar inderdaad, de gemiddelde Amerikaan durft de
laatste maanden zijn geld weer makkelijker uit te geven. Aangespoord door
dalende werklooscijfers en stijgende huizenprijzen. Ook de schoenenpoetsers rond
het financiële district op Manhatten zien hun stoelen weer vol zitten om de
bankiers en hedgefondsmanagers van glimmende schoenen te voorzien. ,,De fooien
zijn weer riant en de klanten staan in de rij'', zegt schoenenpoetser Carlos,
die een stek heeft niet ver van het beroemde standbeeld van de stier voor de New
York Stock Exchange. Dit beeld van de stijgende beurs, oftewel een bull market,
werd na de beurscrash van 1987 ooit neergezet als teken van optimisme waar in
deze laatste maanden ook aan wordt gerefereerd.Maar Wall Street is geen normale
straat waar de gewone man zijn geld moet verdienen. En al helemaal niet waar een
medewerker van een fastfoodketen of grote winkelketen genoeg brood op de plank
moet brengen. Zij klagen dat het voor de bovenlaag weer koek en ei is, maar zij
moeten rondkomen van een minimumloon van $7,25 per uur. Grote bedrijven in
Amerika stellen echter dat het herstel van de economie broos is en dat een
verhoging van het minimumloon zorgt voor een verlies aan banen. De gewone
werknemer gelooft er niks van, ziet dat de top van het bedrijfsleven zichzelf
rijkelijk beloont en moet zelf nog altijd eindjes aan elkaar knopen.De
controverse tussen Wall Street en andere straten is van alle tijden, al lijkt de
gewone burger na de miljardenverslindende reddingsoperaties voor de financiële
wereld zich er nu moeilijker bij neer te leggen. Het legt het succes uit van een
presidentskandidaat als Bernie Sanders die dit tot zijn thema heeft gemaakt.
Joseph en zijn dochter Faith Novella voelen zich aangesproken. ,,Ik moet
jaarlijks meer dan $40.000 neertellen voor de studie van mijn dochter en als
iemand van ons ziek wordt, betalen we ons blauw. Dit is een Amerika met
verschillende privileges. Op Wall Street kwakt het geld tegen de plinten. Maar
wij merken er niks van en het verandert ook niet in dit politieke klimaat waar
enkel een kleine bovenlaag profiteert van de welvaart'', aldus Novella.

LOAD-DATE: 14 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                               8 of 143 DOCUMENTS



                                  De Telegraaf

                           3 december 2015 donderdag

geachte lezer,

BYLINE: Hiskemuller, Coosje

SECTION: WatUZegt; Blz. 18

LENGTH: 154 woorden


U loopt te hoop tegen een plan van de PvdA om een verbod op kiloknallers voor
elkaar te krijgen. „Verbazingwekkend dat juist de PvdA ervan af wil", vindt Otto
C. Tempelaars. „Volgens de filosofie van deze partij is een ieder gelijk en
worden mensen dus beschouwd als eenheidsworst."Volgens Geesje Visser bewijst de
PvdA hiermee „maar weer eens dat zij een eliteclub is geworden en niet zoveel op
heeft met Jan Modaal, die zich een slag in de rondte werkt om alle vaste lasten
te kunnen betalen en alleen dankzij de kiloknallers vlees op zijn bord heeft".
„M.i. zijn er wel belangrijkere zaken dan deze", aldus Chris Cats. „Laten ze
eerst maar zorgen dat de ouderen, zieken en armoedegezinnen niet de dupe worden
van hun falende beleid."

A. Bulten vindt dat de PvdA zich hier helemaal niet mee moet bemoeien. „Sinds
wanneer bepaalt de politiek de prijs van een product? Dat is een zaak voor de
ondernemers." Coosje Hiskemuller

LOAD-DATE: 2 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                               9 of 143 DOCUMENTS



                                  De Telegraaf

                            2 december 2015 woensdag

Pensioen bij werkloosheid fors lager

BYLINE: Kleijwegt, Ariane

SECTION: Financieel; Blz. 23

LENGTH: 324 woorden


door  Ariane Kleijwegt

Amsterdam -  Nederland, dat internationaal geroemd wordt om zijn
pensioenstelsel, scoort een stuk slechter als het om de pensioenopbouw bij
onderbroken carrières gaat. Dat concludeert de OESO in zijn tweejarig
pensioenrapport.

Wie in Nederland vanwege werkloosheid of andere redenen het opbouwen van
pensioen tijdelijk onderbreekt gaat er flink op achteruit. Voor een gat van 3
jaar moet Jan Modaal bijna vijf procent inleveren ten opzichte van iemand die
een ononderbroken carrière heeft. Voor hogere inkomens gaat de achteruitgang nog
harder. Iemand die met twee keer modaal vijf jaar werkloos is levert bijna tien
procent is.

Met deze cijfers scoort Nederland internationaal bij lange na niet voorbeeldig.
Onder de OESO-landen scoort ons land zelfs onderrgemiddeld. De AOW compenseert
de pensioenachteruitgang nog enigszins, maar wie alleen naar de verplichte
aanvullende bedrijfspensioenen kijkt ziet een „scherpe reductie bij
werkloosheid", schrijven de onderzoekers van de organisatie in Parijs.

Flexibilisering van de arbeidsmarkt, met korte contracten en minder zekerheid
voor werkenden, vormt een groeiende uitdaging voor de houdbaarbeid van de
pensioenstelsels, schrijft de OESO. Dat geldt niet alleen voor Nederland. Met
name in landen die te kampen hebben met vergrijzing zijn teruglopende
premie-inkomsten onder invloed van flexwerk een bedreiging voor de
pensioenfondsen.

Hoewel veel OESO-landen er de laatste twee jaar in zijn geslaagd hervormingen
door te voeren om het stelsel overeind te houden, waarschuwt de denktank van
rijke industrielanden voor de gevolgen voor toekomstige generaties. Veel landen
hebben, net als Nederland, de pensioenleeftijd verhoogd. Maar zij hebben
bestaande pensioenrechten vrijwel volledig intact gehouden. Gepensioneerden
hebben „nog nooit zo´n hoge levensstandaard gehad", terwijl toekomstige
generaties rekening moeten houden met „een serieus risico op pensioenarmoede".

LOAD-DATE: 1 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              10 of 143 DOCUMENTS



                                  De Telegraaf

                            16 november 2015 maandag

Valt de buurvrouw buiten de pakjesboot?;
Sinterklaasbank richt zich op verborgen armoede

SECTION: Vrouw; Blz. 19

LENGTH: 682 woorden


De inzet om ook mensen zonder geld een mooi Sinterklaasfeest te geven is de
afgelopen jaren flink gegroeid. Iedereen wil helpen, maar is daarmee iedereen
ook geholpen? Elisa Nuij, oprichtster van de Sinterklaasbank, denkt van niet.
Organisaties zetten zich zo massaal in voor de geregistreerde minima, dat de
gewone man - misschien wel uw buurvrouw - vergeten wordt.

De bijna honderd initiatieven van nu zijn lokaal en landelijk opgezet door zowel
particuliere weldoeners met vrijwilligers als mega-ondernemingen met budget.
Albert Heijn roept bijvoorbeeld op tot het inzamelen van gebruikt speelgoed om
andere gezinnen blij te maken, de Sinterklaasbank biedt kinderen een cadeautje
dat ze zelf mogen uitzoeken onder de dertig euro. Maar alle initiatiefnemers
hebben hetzelfde doel: kinderen in armoede een fijn Sinterklaasfeest geven.

„Je hoeft niet per se naar een ver land om armoede te zien, het bestaat hier
helaas ook", weet Elsa Nuij. Met die gedachte startte ze in 2006 de
Sinterklaasbank, waar ze inmiddels met tientallen vrijwilligers samenwerkt. „Ik
wil niet zeggen dat wij de pioniers op dit gebied zijn geweest, Actie Pepernoot
- een initiatief van Nationaal Fonds Kinderhulp - bestaat bijvoorbeeld al
zestien jaar. Maar ik denk wel dat de bekendheid van de Sinterklaasbank eraan
heeft bijgedragen dat er nu zoveel mooie nieuwe initiatieven zijn om alle
kinderen een mooi Sinterklaasfeest te kunnen geven. Daar zijn we natuurlijk
ontzettend blij mee."

Vluchtelingen  Dat iedereen helpt, wil echter niet zeggen dat iedereen ook
geholpen wordt. Veel initiatieven werken met een transparante doelgroep. Dit
wordt ook wel geregistreerde armoede genoemd: deze mensen zijn gemakkelijk te
vinden door de sociale vangnetten waarvan zij gebruikmaken. Dit zijn mensen met
een bijstandsuitkering, mensen die bij de Voedselbank komen, vluchtelingen,
kinderen in jeugdzorginstellingen of gezinnen met pleegkinderen.

„Gezinnen die verkeren in geregistreerde armoede komen in aanmerking voor
verschillende potjes van de overheid", legt Nuij uit. „Pleeggezinnen krijgen
bijvoorbeeld van de Rijksoverheid een bedrag tussen de 537 euro en 660 euro per
maand, ongeacht het inkomen van de ouders. Voor de geregistreerde vluchtelingen
zijn straks cadeautjes genoeg, denk ik, maar voor de kinderen van je buurvrouw
misschien niet. Dat voelt nogal dubbel."

Kritischer  De Sinterklaasbank is daarom kritischer geworden in wie zij wel en
niet helpen. Nuij: „In eerste instantie hebben wij ons ook op registreerde
armoede gericht, maar nu zoveel anderen dit doen, denken wij dat deze groep wel
is gewaarborgd. Sommige gezinnen hebben te maken met zoveel verschillende
initiatieven dat ze bij wijze van spreken drie keer per jaar Sinterklaas zouden
kunnen vieren. Maar we laten natuurlijk niemand vallen wie ons echt nodig heeft.
Zo werken wij nog steeds samen met vestigingen van de Voedselbank, maar alleen
wanneer deze niet gesteund worden door andere plaatselijke initiatieven."

Scheiding  De verborgen armoede waar de Sinterklaasbank zich daarom nu op wil
richten, vindt Nuij vooral terug bij de werkende ouders. „Het zijn de ZZP'ers
die door de crisis geen opdrachten meer krijgen, ouders die in een scheiding
liggen of ziek zijn. Het zijn ouders waarvan je misschien niet verwacht dat zij
het geld voor een Sinterklaascadeautje echt niet kunnen missen. Mensen die nog
niet aangesloten zijn bij hulpinstanties en dus nog geen gebruik kunnen maken
van zo'n sociaal vangnet. Het is je buurvrouw, de postbode, het is Jan met de
pet."

Een moeilijke traceerbare doelgroep, meent Nuij. „Eén die al jaren doormoddert
zonder hulp te krijgen en vaak ook niet om hulp durft te vragen. Via
bijvoorbeeld de huisarts, de werkgever en de schooldirecteur proberen wij een
ingang te vinden die nodig is om deze mensen te bereiken. Enorm lastig, doordat
we te maken hebben met de privacywetgeving, maar we doen ons best. Uiteindelijk
willen wij alle kinderen laten geloven in dat magische figuur met zijn pakhuizen
gevuld met cadeaus in glimmend pakpapier."

LOAD-DATE: 15 November 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              11 of 143 DOCUMENTS



                                  De Telegraaf

                           14 november 2015 zaterdag

Samen;
column

BYLINE: Bergen, Wouter van

SECTION: Financieel; Blz. 38

LENGTH: 477 woorden


Nederland is weer een gezelschap rijker. Het noemt zich Platform NL2025 en
bestaat uit 80 min of meer bekende Nederlanders (waaronder enkele
onvermijdelijke namen) die zich gaan inzetten voor `een betere toekomst van
Nederland'. Hun slogan is: `Samen maken we Nederland'.Je kunt geen televisie
aanzetten, geen krant lezen of geen politieke partij aanhoren, of het gaat
over `samen'. Alles moet samen. Alleen kunnen we niets, samen kunnen we alles.

Dat `samen' is net zo'n inhoudsloze kreet geworden als `duurzaam'. `Samen naar
een duurzaam Nederland!'Waar komt al dat ge-samen toch vandaan? De enige
verklaring die ik heb is dat het langzamerhand begint te dagen dat de
doorgeschoten individualisering in onze neoliberale samenleving ons nergens
heeft gebracht en zelfs onze VVD-premier heeft genoopt om over al die Dikke
Ikken te beginnen. Het ceo-model met zijn grote ego's aan de top heeft niets
opgeleverd. Het is dan ook nogal ironisch dat een groep Nederlanders, die
vrijwel elk voor zich symbolen zijn van de individualisering in de maatschappij,
vanuit hun elitaire positie ons nu voorhouden dat we samen aan een betere
toekomst  moeten werken.  En met wie moeten de 80 van Platform NL2025 eigenlijk
wat samen gaan doen? Wie de namen doorneemt, vindt een gezelschap van geslaagde,
vrijwel zonder uitzondering blanke Nederlanders, die zich financieel gezien geen
zorgen over de oude dag hoeven te maken en van wie sommigen gedurende het
werkzame leven de eigen zakken behoorlijk hebben weten te vullen (wat het
geringe aantal ondernemers in het gezelschap overigens van harte gegund is).
Maar gewone mensen ontbreken geheel, wat ook geen wonder is voor een initiatief
dat in de ambiance van het World Economic Forum in Davos, waar geen normaal mens
komt, bedacht is.Ik heb wel een suggestie voor de nieuwe denktank. Misschien kan
men het onderwerp van de toenemende inkomensongelijkheid in Nederland, vooral
veroorzaakt door excessen aan de top van het bedrijfsleven, met voorrang op de
agenda zetten. Een mooi onderwerp voor de elite om samen met gewone werknemers
te bespreken. In dat verband komt het natuurlijk heel goed uit dat de top van
het bedrijfsleven ruim in NL2025 vertegenwoordigd is. Ik stel voor dat er een
subcommissie komt onder voorzitterschap van Van Houten (Philips, beloning in
2014 EUR  3.098.000), met als leden Boer van Ahold (EUR  2.533.000), Sijbesma
van DSM (EUR  1.990.000) en Hamers van ING (EUR  1.545.000). Die subcommissie
kan mooi met gewone Nederlanders gaan bespreken hoe het kan dat hun beloningen
in tien jaar tijd verdrievoudigd zijn, terwijl Jan Modaal (besteedbaar inkomen
EUR  31.600) er maar een paar procent op vooruit is gegaan. En wat platform
NL2025 zich voorstelt daar aan te gaan doen in het streven naar `een betere
toekomst van Nederland'. Samen, wel te verstaan.

NL2025: geslaagde blanke Nederlanders

LOAD-DATE: 13 November 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              12 of 143 DOCUMENTS



                                  De Telegraaf

                            28 oktober 2015 woensdag

'Simpelweg geen capaciteit'

BYLINE: Huis, Herman

SECTION: Nieuws-Regio-Amsterdam; Blz. 12

LENGTH: 79 woorden


De Nationale Ombudsman is voorlopig niet van plan om het voorbeeld van zijn
Amsterdamse collega te volgen. Volgens een woordvoerder van Reinier van Zutphen
gaan medewerkers van het Hoge College van Staat wel eens mee naar evenementen of
gebeurtenissen om te ervaren wat gewone burgers ervaren, maar wordt geen direct
contact gezocht met instanties zoals Zuurmond dat doet. „Daar hebben we
simpelweg de capaciteit niet voor, want wij krijgen jaarlijks best veel
klachten."

LOAD-DATE: 27 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              13 of 143 DOCUMENTS



                                  De Telegraaf

                           22 oktober 2015 donderdag

Martine Bijl sleutel tot baksucces op televisie;
Kijkcijferhit Heel Holland bakt  meer dan ambachtelijke talentenjacht

BYLINE: Breure, Bernice

SECTION: Binnenland; Blz. 9

LENGTH: 531 woorden


Het is geprobeerd met naaien, tuinieren en bloemschikken, maar voor succesvolle
'kneuter-tv' is meer nodig dan een ambachtelijke talentenjacht met o zo gewone
Nederlanders. Heel Holland bakt , dat zondag een ongetwijfeld massaal bekeken
finale beleeft, werd een hit dankzij Martine Bijl.

Het is natuurlijk allereerst en vooral een persoonlijk drama, de hersenbloeding
die Martine Bijl half september trof. Maar in het onfortuinlijke geval dat ze
niet zal terugkeren als presentatrice van Heel Holland bakt  is het eveneens een
enorme aderlating voor de televisiehit van Omroep MAX. Want de heerlijke
baksels, de aandoenlijke kandidaten, het prachtige decor van kasteel Broekhuizen
en het schaamteloos smikkelende jurylid Janny van der Heijden ten spijt, Bijl is
de doorslaggevende factor in het succes.

Smoes  Met een smoes werd ze enkele jaren geleden naar het Amstel Hotel gelokt
door Omroep MAX en productiebedrijf Blue Circle. In de serre werd ze getrakteerd
op een high tea, inclusief een heuse Martinetaart, en werd haar op slinkse wijze
het format van The great British bake-off  voorgelegd. Dan nog moest Bijl   die
zingt, acteert, vertaalt, schrijft en dus presenteert   nadenken of ze het
gezicht wilde worden van een Nederlandse versie van de Britse tv-hit. Gelukkig
voor de makers hapte ze toe. Vanaf de allereerste uitzending sloot de kijker
Heel Holland bakt  in de armen. Die vele kijkers, oplopend tot 2,5 miljoen
kijkers afgelopen weekeinde, zijn heus niet allemaal thuisbakkers. Veel mensen
laven zich op zondagavond aan de aanstekelijke ironie van Bijl, het toontje dat
we nog kennen van de groenten van Hak.

Bakken zit bij haarzelf evenmin 'in de genen', zei ze in een van haar
sporadische interviews. Toch komt ze ermee weg om bij een scheefzakkende taart
tegen de teleurgestelde kandidaat op te merken:  Dat is niet helemaal gelukt,
hè?  Culinair journaliste Janny van der Heijden, die samen met meesterpatissier
en meesterbakker Robèrt van Beckhoven de jury vormt, zei het ook al eerder:
Martine kan best iets vileins zeggen, maar omdat ze dat doet met een lief
gezicht, is het geen afzeik-tv. De beweegreden van de zelfbenoemde mensenschuwe
tobber om toch weer voor een groot publiek te verschijnen is ook simpel. Voor de
start in 2013 zei ze in een interview met Margriet dat ze geen zin meer had in
'zelfingenomen ijdeltuiten'. Daarom was ze zo blij met 'haar' thuisbakkers.  Met
aardige mensen leuke dingen doen, dat is voor mij steeds meer de essentie van
het leven.

Voice-overs  Martine Bijl is zondag 'gewoon' te zien in de slotaflevering van
Heel Holland bakt . Ze had alleen de voice-overs nog niet ingesproken. Die zijn
nu door jurylid Janny van der Heijden voor haar rekening genomen. Waarschijnlijk
gaat het bij de driedelige kersteditie, waarin oud-kandidaten het tegen elkaar
opnemen, op dezelfde manier, zegt een woordvoerder van Omroep MAX. De
organisatie laat zich nog niet uit over de toekomst van het programma en of Bijl
bij een eventueel vierde seizoen betrokken zal zijn.  We houden goede hoop.
Eerder liet Omroep MAX-baas Jan Slagter al weten zich Heel Holland bakt niet
zonder Bijl te kunnen voorstellen.

LOAD-DATE: 21 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              14 of 143 DOCUMENTS



                                  De Telegraaf

                            21 oktober 2015 woensdag

geachte lezer,

BYLINE: Hiskemuller, Coosje

SECTION: WatUZegt; Blz. 13

LENGTH: 162 woorden


Uw ergernis over het verzet van de 'chique' buurten tegen asielzoekers 'in de
achtertuin' neemt alleen maar toe naarmate de bewoners van zo'n deftige wijk hun
standpunt gaan uitleggen. Zo reageert mevrouw Janssen boos op de opmerkingen van
een gepensioneerde 'heer van stand' die zegt dat asielzoekers niet in zijn buurt
passen. Het klinkt elitair, geeft hij toe. Mevrouw Janssen:  Het ís elitair,
beste heer. U bepaalt gelukkig niet waar deze mensen wel passen.   Het probleem
van de asielzoekersopvang zal moeten worden opgelost door een mevrouw van 82
jaar zonder geldelijke middelen in bijvoorbeeld de Schilderswijk in Den Haag ,
concludeert lezer Van de Raadt uit Gorssel.  Zo wordt de tweedeling in ons land
nog groter gemaakt en zichtbaarder , meent Mieke de Vries. Willem Vizee is niet
verbaasd:  De bewoners van die wijken hebben zich allang teruggetrokken achter
denkbeeldige muren die ook voor een 'gewone' Nederlander niet te slechten zijn .
Coosje Hiskemuller

LOAD-DATE: 20 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              15 of 143 DOCUMENTS



                                  De Telegraaf

                            21 oktober 2015 woensdag

'Hysterische toestanden'

BYLINE: Onbekend

SECTION: WatUZegt; Blz. 12

LENGTH: 543 woorden


Koopjesjagers kunnen de komende dagen voor de laatste keer hun slag slaan
tijdens de Drie Dwaze Dagen in de Bijenkorf. Na 32 jaar stopt het warenhuis
ermee, tot groot verdriet van een derde van de deelnemers aan de Stelling van de
Dag.

Gezellige sfeer, echt een traditie.  Spijtig dat deze happening gaat verdwijnen
. Deze respondenten kijken er altijd echt naar uit.  Heerlijk neuzen in die
boekjes , verkneukelt iemand zich.  Geeft je de kans om kwalitatief mooie
spullen aan te schaffen voor een betaalbare prijs , vindt een ander. Twee derde
daarentegen is er niet rouwig om dat de Bijenkorf stopt met de actiedagen. Een
hoop gegraai en geduw. Je moet er maar van houden, vinden de tegenstanders. Een
respondent gruwt:  Alleen al de gedachte dat ik in bakken met bloesjes moet gaan
staan graaien, zorgt ervoor dat ik niet meer langskom bij de Bijenkorf als de
Dwaze Dagen plaatsvinden . Daarnaast vinden velen de Bijenkorf ook tijdens deze
dagen veel te duur:  Maar geef het een rare naam en mensen denken een koopje te
hebben.  Dat het echt om koopjes gaat, wordt betwijfeld.  Het is er speciaal
voor ingekocht. Je wordt bij de neus genomen, want de mooie spullen die de
winkel normaal heeft, zitten er nooit bij.  Ook vinden veel deelnemers de Drie
Dwaze Dagen achterhaald.  Op internet zijn de prijzen permanent lager dan in de
warenhuizen. Op vergelijkingssites zie je dat de DDD-prijzen nauwelijks
concurrerend zijn.  Op een enkeling na is iedereen bekend met de jaarlijkse
stuntdagen van de Bijenkorf. De helft van de respondenten heeft wel eens wat
gekocht tijdens de Drie Dwaze Dagen. Voor sommigen was dat eens maar nooit weer.
De spullen werden gewoon uit je handen getrokken.  Een beschamende vertoning, zo
was de ervaring van velen.  Het laat mensen niet op hun fraaist zien. Hebberig
en niets ontziend.  Dit hoort niet bij de Bijenkorf, zeggen sommigen.  Grabbelen
en graaien doe je bij Zeeman en Wibra . Zij vinden het een goede strategie dat
het warenhuis zich gaat richten op 'duurder' in plaats van 'goedkoper'.  Het
concern maakt een weloverwogen marketingkeuze voor het hogere segment, dus
'gouden' Zwarte Pieten en minder uitverkoop. Prima, lage prijzenwinkels zijn er
zat , luidt een reactie.Maar deze respondenten zijn in de minderheid. De meesten
denken dat het richten op het duurdere segment de Bijenkorf nog pijn zal gaan
doen.  Dat zal net zo gaan als met Albert Heijn, die krabbelde ook zo snel
mogelijk terug. Voor Nederlandse begrippen is de Bijenkorf duur en luxueus
genoeg. Veel deelnemers denken dat de Bijenkorf nog spijt gaat krijgen door de
Dwaze Dagen af te schaffen.  Ze vervreemden zich van hun huidige cliëntèle. Een
domme zet, daar komen ze nog wel achter. Volgens mij haal je hogere omzetten
door je te richten op het gewone volk dan op luxe paardjes.  Toch denkt twee
derde dat er wel een markt is voor luxe en exclusieve merken,  maar dan blijft
de Bijenkorf dus voorbehouden aan 'rijke Amerikanen, Chinezen en
profvoetballers'. De meesten vinden het niet fijn dat het warenhuis een
luxemerkenwalhalla wordt. Sommige respondenten zetten er nu al geen stap meer
binnen:  Het warenhuis heeft zichzelf verheven boven de gewone mens. Het is
allang mijn winkel niet meer.  Margo Stols

Actiedagen achterhaald fenomeen

LOAD-DATE: 20 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              16 of 143 DOCUMENTS



                                  De Telegraaf

                            21 oktober 2015 woensdag

geachte lezer,

BYLINE: Hiskemuller, Coosje

SECTION: WatUZegt; Blz. 15

LENGTH: 162 woorden


Uw ergernis over het verzet van de 'chique' buurten tegen asielzoekers 'in de
achtertuin' neemt alleen maar toe naarmate de bewoners van zo'n deftige wijk hun
standpunt gaan uitleggen. Zo reageert mevrouw Janssen boos op de opmerkingen van
een gepensioneerde 'heer van stand' die zegt dat asielzoekers niet in zijn buurt
passen. Het klinkt elitair, geeft hij toe. Mevrouw Janssen:  Het ís elitair,
beste heer. U bepaalt gelukkig niet waar deze mensen wel passen.   Het probleem
van de asielzoekersopvang zal moeten worden opgelost door een mevrouw van 82
jaar zonder geldelijke middelen in bijvoorbeeld de Schilderswijk in Den Haag ,
concludeert lezer Van de Raadt uit Gorssel.  Zo wordt de tweedeling in ons land
nog groter gemaakt en zichtbaarder , meent Mieke de Vries. Willem Vizee is niet
verbaasd:  De bewoners van die wijken hebben zich allang teruggetrokken achter
denkbeeldige muren die ook voor een 'gewone' Nederlander niet te slechten zijn .
Coosje Hiskemuller

LOAD-DATE: 20 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              17 of 143 DOCUMENTS



                                  De Telegraaf

                            21 oktober 2015 woensdag

'Hysterische toestanden'

BYLINE: Onbekend

SECTION: WatUZegt; Blz. 14

LENGTH: 543 woorden


Koopjesjagers kunnen de komende dagen voor de laatste keer hun slag slaan
tijdens de Drie Dwaze Dagen in de Bijenkorf. Na 32 jaar stopt het warenhuis
ermee, tot groot verdriet van een derde van de deelnemers aan de Stelling van de
Dag.

Gezellige sfeer, echt een traditie.  Spijtig dat deze happening gaat verdwijnen
. Deze respondenten kijken er altijd echt naar uit.  Heerlijk neuzen in die
boekjes , verkneukelt iemand zich.  Geeft je de kans om kwalitatief mooie
spullen aan te schaffen voor een betaalbare prijs , vindt een ander. Twee derde
daarentegen is er niet rouwig om dat de Bijenkorf stopt met de actiedagen. Een
hoop gegraai en geduw. Je moet er maar van houden, vinden de tegenstanders. Een
respondent gruwt:  Alleen al de gedachte dat ik in bakken met bloesjes moet gaan
staan graaien, zorgt ervoor dat ik niet meer langskom bij de Bijenkorf als de
Dwaze Dagen plaatsvinden . Daarnaast vinden velen de Bijenkorf ook tijdens deze
dagen veel te duur:  Maar geef het een rare naam en mensen denken een koopje te
hebben.  Dat het echt om koopjes gaat, wordt betwijfeld.  Het is er speciaal
voor ingekocht. Je wordt bij de neus genomen, want de mooie spullen die de
winkel normaal heeft, zitten er nooit bij.  Ook vinden veel deelnemers de Drie
Dwaze Dagen achterhaald.  Op internet zijn de prijzen permanent lager dan in de
warenhuizen. Op vergelijkingssites zie je dat de DDD-prijzen nauwelijks
concurrerend zijn.  Op een enkeling na is iedereen bekend met de jaarlijkse
stuntdagen van de Bijenkorf. De helft van de respondenten heeft wel eens wat
gekocht tijdens de Drie Dwaze Dagen. Voor sommigen was dat eens maar nooit weer.
De spullen werden gewoon uit je handen getrokken.  Een beschamende vertoning, zo
was de ervaring van velen.  Het laat mensen niet op hun fraaist zien. Hebberig
en niets ontziend.  Dit hoort niet bij de Bijenkorf, zeggen sommigen.  Grabbelen
en graaien doe je bij Zeeman en Wibra . Zij vinden het een goede strategie dat
het warenhuis zich gaat richten op 'duurder' in plaats van 'goedkoper'.  Het
concern maakt een weloverwogen marketingkeuze voor het hogere segment, dus
'gouden' Zwarte Pieten en minder uitverkoop. Prima, lage prijzenwinkels zijn er
zat , luidt een reactie.Maar deze respondenten zijn in de minderheid. De meesten
denken dat het richten op het duurdere segment de Bijenkorf nog pijn zal gaan
doen.  Dat zal net zo gaan als met Albert Heijn, die krabbelde ook zo snel
mogelijk terug. Voor Nederlandse begrippen is de Bijenkorf duur en luxueus
genoeg. Veel deelnemers denken dat de Bijenkorf nog spijt gaat krijgen door de
Dwaze Dagen af te schaffen.  Ze vervreemden zich van hun huidige cliëntèle. Een
domme zet, daar komen ze nog wel achter. Volgens mij haal je hogere omzetten
door je te richten op het gewone volk dan op luxe paardjes.  Toch denkt twee
derde dat er wel een markt is voor luxe en exclusieve merken,  maar dan blijft
de Bijenkorf dus voorbehouden aan 'rijke Amerikanen, Chinezen en
profvoetballers'. De meesten vinden het niet fijn dat het warenhuis een
luxemerkenwalhalla wordt. Sommige respondenten zetten er nu al geen stap meer
binnen:  Het warenhuis heeft zichzelf verheven boven de gewone mens. Het is
allang mijn winkel niet meer.  Margo Stols

Actiedagen achterhaald fenomeen

LOAD-DATE: 20 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              18 of 143 DOCUMENTS



                                  De Telegraaf

                            20 oktober 2015 dinsdag

geachte lezer,

BYLINE: Stols, Margo

SECTION: WatUZegt; Blz. 17

LENGTH: 164 woorden


U heeft er geen goed woord voor over dat de VVD-fractie in Den Haag zich verzet
tegen de komst van asielzoekers in de chique wijk Benoordenhout.  Geen azc in de
eigen achtertuin. Schandalig! , fulmineert Fred Slobbe.  Waar iedereen alle
zeilen bijzet om een en ander zoveel mogelijk in goede banen te leiden en te
helpen waar het kan, zegt men dus in Den Haag: 'alles oké, maar niet bij ons
soort mensen . W. van Pijlen vult aan:  Dat is voorbehouden aan de gewone
burgers die in deze niets te vertellen hebben. Dit geeft aan hoe men op het
Binnenhof denkt over de belastingbetalers.  De ware aard van de VVD komt boven,
vindt J. de Ruiter,  en maar tegen de PVV aanschoppen.  T. Fluks vraagt:  Waar
is nu die man die met opgestoken zeil Oranje binnenviel met de mededeling dat er
een massa asielzoekers op de stoep stond? Geen discussie mogelijk en ijlings
weer verdween? Smaldeel VVD Den Haag: Labbekakken! Dat is nu de partij die ik
eens, maar nooit weer, mijn stem gaf.  Margo Stols

LOAD-DATE: 19 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              19 of 143 DOCUMENTS



                                  De Telegraaf

                            17 oktober 2015 zaterdag

Gewone man is haast met asielopvang zat;
ANALYSE Vlam in de pan tijdens bijeenkomsten over vluchtelingen

SECTION: NieuwsVanDeDag; Blz. 4

LENGTH: 556 woorden


Amsterdam  Iedere avond is het raak in Nederland: volkswoede over opvang van
vluchtelingen. Steeds vaker vliegt de vlam in de pan bij zo'n
informatiebijeenkomst van onze overheid. Lokale bestuurders en politici worden
slachtoffer van dreigementen. Waarom zijn zoveel mensen het zat?

De lokale democratie is dood, oordeelt voorzitter Fons Zinken van de Vereniging
voor Plaatselijke Publieke Groeperingen.  Zo'n grote volksverhuizing hebben we
al een tijd niet meer gehad. Onze overheid hoort de bevolking op tijd te
informeren, maar die landelijke politieke partijen houden zich aan landelijke
voorschriften. Den Haag beslist.

De vereniging, met een achterban van 130 politieke partijen in alle hoeken van
het land, maakt zich zorgen over de haast waarmee inwoners worden overvallen met
vluchtelingenopvang.  Raadsleden hebben tijd nodig om eerst met burgers te
spreken voor ze een standpunt innemen. Zo hoort het te gaan bij
volksvertegenwoordigers.

Ingepikt  Het werpt de vraag op of de lokale overheid nog wel van ons is...
Zélfs de spreektijd voor burgers wordt bij extra raadsvergaderingen 'ingepikt'
door politieke partijen. In Purmerend trommelde GroenLinks leden op om het
aantal voorstanders kunstmatig te vergroten en in Den Haag charterde de PVV een
Kamerlid. Tegelijkertijd waren er raadsleden op sociale media een wedstrijdje
aan het spelen: wie heeft de meeste medestanders tijdens de inspraakronde?

Zinken heeft er geen goed woord voor over:  Politiek bedrijven over de rug van
asielzoekers, terwijl de burger aan het woord mag. Een kwalijke zaak.

In de Utrechtse gemeente Stichtse Vecht gooien ze het wél over een andere boeg:
enquêtes. De burger aan het woord. Dat gaat zomaar niet   De vragen zijn te
tendentieus , vindt GroenLinks.  Onzin , roept fractievoorzitter Frank van
Liempdt van Lokaal Liberaal.  In tegenstelling tot de welkomstbrigade zijn wij
tegen opvang. Maar als de meerderheid er geen problemen mee heeft, wie ben ik
dan om nog tegen te zijn? Ik ben een volksvertegenwoordiger.

De lokale luis in de pels is overigens niet gelukkig met de enquête.  Het is ons
al gelukt om het formulier meerdere malen in te vullen. Een referendum is écht
eerlijk.

Terug naar de smerige koffie tijdens gemeentelijke informatiebijeenkomsten in
theaterzalen en sporthallen. Hier treffen we de gewone man. Schreeuwers en
agressievelingen prijken een dag later op foto's in alle kranten. Wederom de
vraag: waarom zijn zoveel mensen het zat?

Socioloog Maarten Wolbers bestudeerde de kloof tussen hoog- en laagopgeleiden.
Zo leerde de professor zijn landgenoten kennen die minder lang in de
studieboeken doken: de groep die nu fanatiek strijdt tegen opvang van
asielzoekers en al helemaal weinig heeft met de royale ontvangst van
uitkeringen, huizen en zorgvoordelen.

Concurrentie  Wolbers begrijpt ze inmiddels.  Laagopgeleiden ervaren een veel
directere concurrentie van vluchtelingen op de werkvloer of in de zoektocht naar
een sociale huurwoning. Hoogopgeleiden merken er in hun omgeving weinig van, ze
hebben amper met nieuwkomers te maken , legt de professor uit.

Tegelijkertijd zijn de meeste politici weer hoogopgeleid  We kunnen ons afvragen
of de volksvertegenwoordiging niet een betere afspiegeling zou moeten zijn.

LOAD-DATE: 16 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              20 of 143 DOCUMENTS



                                  De Telegraaf

                           15 oktober 2015 donderdag

Inspraak over  cultuurgelden;
Plan VVD om burger bij subsidie instellingen te betrekken

BYLINE: Maes, John

SECTION: Nieuws-Regio-Utrecht; Blz. 16

LENGTH: 395 woorden


John Maes  UTRECHT  Als het aan de Utrechtse VVD ligt kunnen burgers zelf het
beste bepalen hoe hun belastinggeld voor culturele voorzieningen als musea en
historisch erfgoed wordt besteed.

Via de site http://wattedoenmet44miljoen.nl kunnen ze invloed uitoefenen op de
besteding van de EUR 44 miljoen die de gemeente Utrecht te besteden heeft. De
website is vanaf 14.00 uur online, wanneer de programmabegroting door
gemeenteraad en college wordt besproken.

Samenleving  Raadslid André van Schie zal wethouder Margriet Jongerius (Cultuur)
dan op het nut van de site wijzen.  Op basis van een subsidieaanvraag wordt de
poet nu verdeeld. Maar is de vraag is of de deskundigen wel weten wat er speelt
in de samenleving.

Pas nadat burgers hun mening hebben gegeven, zouden deskundigen en gemeenteraad
moeten beslissen, vindt het liberale raadslid.

Na de verzelfstandiging van TivoliVredenburg, de Stadsschouwburg en het Centraal
Museum moeten deze instellingen zelf de broek ophouden, maar heeft de gemeente
nog een financiële verplichting. Zo ligt TivoliVredenburg zwaar aan het infuus.

De gelden die naar deze podia gaan, zijn al ingetekend op de site. Van Schie:
Maar dat kan gewijzigd worden. Het is aan de gewone man om aan te geven hoe het
cultuurbudget zou kunnen worden.

Er zijn zeven categorieën waarmee kan worden geschoven: Muziek, Theater en dans,
Beeldende kunst, Musea en erfgoed, Literatuur, Film en games, en Amateurkunst.
'Niet uitgeven' is overigens geen optie, het budget is al bepaald in het
coalitieakkoord.

Favoriet  Ook kan één favoriet worden aangevinkt. Zo kan Kasteel de Haar in
Haarzuilens bijvoorbeeld wel subsidie krijgen, terwijl dat nu nog ziet zo is,
voert Van Schie als voorbeeld aan.

Het CDA noemde Leidsche Rijn eerder deze week specifiek als stadsdeel waar
burgers naar hun mening over het cultuuraanbod moet worden gevraagd. Het gaat
daarbij om de invulling van een nieuwe (culturele) trekker van formaat. Daarover
bestaat nog steeds geen duidelijkheid. Die komt in november.

Raadslid Bert-Jan Brussaard pleit voor een skihal, dierentuin of tropisch
zwembad.  Beter een publiekstrekker dan nog een culturele voorziening die
zichzelf niet kan bedruipen. Wie in Leidsche Rijn naar het theater wil, kan in
een kwartier fietsen in het centrum zijn.

LOAD-DATE: 14 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              21 of 143 DOCUMENTS



                                  De Telegraaf

                           15 oktober 2015 donderdag

'Geef inspraak  cultuurgelden';
VVD Utrecht wil burger bij subsidie betrekken

BYLINE: Maes, John

SECTION: Nieuws-Regio-NL; Blz. 17

LENGTH: 408 woorden


John Maes  UTRECHT  Burgers zouden zich moeten uitspreken over de besteding van
geld voor cultuur in de stad. Dat wil de VVD in Utrecht, die een proef neemt via
een website waarop culturele voorzieningen zoals musea en historisch erfgoed te
kiezen zijn.

Via de site http://wattedoenmet44miljoen.nl kunnen ze invloed uitoefenen op de
besteding van de EUR 44 miljoen die de gemeente Utrecht te besteden heeft. De
website is vanaf 14.00 uur online, wanneer de programmabegroting door
gemeenteraad en college wordt besproken.

Samenleving  Raadslid André van Schie zal wethouder Margriet Jongerius (Cultuur)
dan op het nut van de site wijzen.  Op basis van een subsidieaanvraag wordt de
poet nu verdeeld. Maar de vraag is of de deskundigen wel weten wat er speelt in
de samenleving.

Pas nadat burgers hun mening hebben gegeven, zouden deskundigen en gemeenteraad
moeten beslissen, vindt het liberale raadslid.

Na de verzelfstandiging van TivoliVredenburg, de Stadsschouwburg en het Centraal
Museum moeten deze instellingen zelf de broek ophouden, maar heeft de gemeente
nog een financiële verplichting. Zo ligt muziekgebouw TivoliVredenburg aan het
infuus.         De gelden die naar deze podia gaan, zijn al ingetekend op de
site. Van Schie:  Maar dat kan gewijzigd worden. Het is aan de gewone man om aan
te geven hoe het cultuurbudget zou kunnen worden.

Er zijn zeven categorieën waarmee kan worden geschoven: Muziek, Theater en dans,
Beeldende kunst, Musea en erfgoed, Literatuur, Film en games, en Amateurkunst.
'Niet uitgeven' is overigens geen optie, het budget is al bepaald in het
coalitieakkoord.

Ook kan één favoriet worden aangevinkt. Zo kan Kasteel de Haar in Haarzuilens
bijvoorbeeld wel subsidie krijgen, terwijl dat nu nog ziet zo is, voert Van
Schie als voorbeeld aan.

De CDA-fractie in Utrecht noemde Leidsche Rijn eerder deze week specifiek als
stadsdeel waar burgers naar hun mening over het cultuuraanbod moet worden
gevraagd. Het gaat daarbij om de invulling van een nieuwe (culturele) trekker
van formaat. Daarover bestaat nog steeds geen duidelijkheid. Die komt in
november.

Raadslid Bert-Jan Brussaard pleit voor een skihal, dierentuin of tropisch
zwembad.  Beter een publiekstrekker dan nog een culturele voorziening die
zichzelf niet kan bedruipen. Wie in Leidsche Rijn naar het theater wil, kan met
een kwartier fietsen in het centrum zijn.

LOAD-DATE: 14 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              22 of 143 DOCUMENTS



                                  De Telegraaf

                           15 oktober 2015 donderdag

Occupy 2.0

BYLINE: Rutten, Frank van

SECTION: Financieel; Blz. 31

LENGTH: 200 woorden


De aanpak rond alle vluchtelingen leidt tot extreem boze reacties. Van gewone
Nederlanders die volgens mij niet tegen de vluchtende medemens zijn, maar
verschrikkelijk boos zijn over hoe zij behandeld worden door de overheid en
grote bedrijven. Een soort Occupy-beweging 2.0 die haar boosheid uit door
vluchtelingen de schuld te geven van het feit dat zij geen huis, werk, steun of
ouderenzorg, veiligheid en een toekomstperspectief hebben.Volgens mij is de
boosheid terecht maar zijn die vluchtelingen niet de oorzaak maar slechts de
aanleiding. Je kunt anno 2015 toch niet je ogen sluiten voor de ellende van de
duizenden gezinnen die hun leven wagen en hun levensgevaarlijk geworden
moederland ontvluchten? Ik vergelijk de situatie met een gevaarlijk kruispunt
waar zeer regelmatig een kind wordt aangereden. Er is natuurlijk niemand die dan
zal zeggen: Alweer een kind aangereden, laat nu maar liggen. Nee, nú helpen en
op bestuurlijk niveau vaart zetten achter aanpassing van dat kruispunt. Dus ook
bij mensen op de vlucht nu 100% helpen en vol inzetten op aanpakken van de
oorzaak: de strijd om olie en gas (93% van de oorlogen), klimaatverandering en
een eerlijkere verdeling tussen arm en rijk.

LOAD-DATE: 14 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              23 of 143 DOCUMENTS



                                  De Telegraaf

                            14 oktober 2015 woensdag

Mobiele verhalen;
Gewone Nederlanders in de auto gefilmd

SECTION: RTV; Blz. 18

LENGTH: 501 woorden


Marcel Frost

Twee mensen in een auto, camera erbij en rijden maar. Meer hoeft het soms niet
te zijn. De formule is bekend van Taxi , dat een internationale hit werd, en nu
komt RTL 4 met Nederland in de auto .  Toch houdt daar ook meteen de
vergelijking met Taxi  op, verzekert bedenker Michiel van der Hoeven van
producent Warner Bros.  Daarin wordt een persoon geïnterviewd door de ander; wij
laten juist natuurlijke gesprekken zien.

Volgens Van der Hoeven heeft Nederland in de auto  dan ook eerder iets weg van
Hello Goodbye .  Verhalen van gewone mensen. Maar dan niet zoals in Thuis voor
buis    die vergelijking heb ik ook al een paar keer gehoord. In dat programma
wordt gereageerd op wat mensen op tv zien; bij ons hebben ze het over hun eigen
leven.

Het idee ontstond toen Van der Hoeven las dat de gemiddelde Nederlander per week
acht uur in de auto zit.  Dat is een complete werkdag, kunnen we daar niet wat
mee? Iets later hoorde ik dat huwelijksproblemen het vaakst in de auto worden
besproken. En aangezien we de laatste tijd wel vaker programma's maken waar
camera's op allerlei plekken worden neergehangen, is dit plan geboren. Met
meteen de vragen: wat krijgen we dan en is dat leuk?

De kijker ziet eerst de beelden uit de auto, door Van der Hoeven poëtisch 'de
wachtkamer van het echte leven' genoemd. Daarna volgt een gesprek bij de mensen
thuis.  We laten eerst de kijkers zich zelf een beeld vormen. Vervolgens zullen
we de gesprekken in de auto duiden met de aanvullende informatie.

We zien onder anderen Henk en Riekie, twee echte Amsterdammers, die zich een weg
banen door de drukke en soms levensgevaarlijke hoofdstad.  Ze gaan naar
Volendam, want Riekie wil graag bekende Nederlanders zien die over de liefde
zingen. Henk antwoordt dat de liefde altijd mooi begint, maar slecht eindigt.
Later zullen zij hun verstandhouding toelichten.  Lachend:  Riekie heeft
overigens geen bekende Nederlander gezien. Alleen 'onbekende buitenlanders'.

Per aflevering passeren in drie kwartier tijd zes à zeven 'mobiele verhalen'. De
gefilmden worden door de producent niet aangestuurd, al zijn de deelnemers wel
op onderwerp 'gecast'.  Mensen die naar een begrafenis gaan of hun kat laten
inslapen, een gezin dat naar een pretpark rijdt of een jongedame die op pad is
om een trouwjurk te kopen. Met dat soort onderwerpen in het achterhoofd zijn we
op zoek gegaan naar de deelnemers.

De tv-makers zitten zelf niet in de auto, maar volgen deze op een kleine
afstand.  Het voordeel is dat je dan het hele gesprek mee kunt luisteren en dat
je thuis direct kan aangeven wat enige toelichting behoeft.

Is Van der Hoeven niet bang dat het soms saai wordt?  Saai is het zeker niet,
maar dit is wel een afwijkend programma. Je moet als kijker even de tijd nemen
om de mensen te leren kennen. Leuk dat RTL dit durft. Voor mij is het ook
spannend, want het moet zich natuurlijk nog bewijzen in de praktijk: wordt dit
omarmd?

LOAD-DATE: 13 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              24 of 143 DOCUMENTS



                                  De Telegraaf

                            3 oktober 2015 zaterdag

'Jeugd kijkt er niet naar'

BYLINE: Onbekend

SECTION: WatUZegt; Blz. 16

LENGTH: 528 woorden


Bijna de helft van de deelnemers aan de Stelling van de Dag is somber over de
haalbaarheid van een doorstart van het televisieprogramma Man bijt hond. Iets
minder stemmers zijn optimistisch over de toekomst van het programma.

Man bijt hond stopte eind vorige maand, maar wil nu met donaties een
internet-versie maken. Daarvoor is de actie http://redmanbijthond.nl op touw
gezet.De actievoerders vragen via deze internetsite minimaal tien euro van het
publiek om uiteindelijk 99.000 euro binnen te halen. Een derde van de stemmers
heeft dat bedrag er wel voor over om Man bijt hond te kijken. Iemand vindt het
echter belachelijk dat hij nog meer geld zou moeten betalen om zijn favoriete
programma te kunnen blijven zien.  Mijn belastinggeld voor de publieke omroep
zou er al naartoe moeten gaan." Het was een programma waar heel veel ouderen van
genoten , schrijft iemand die duidelijk tot de fans hoort.  Man bijt hond moet
je zien als het Sinterklaasfeest, een stukje Hollandse cultuur en voor de gewone
man.  Een meerderheid van de stemmers vindt dat Man bijt hond ondanks zijn lange
bestaan nog best had meegekund. Driekwart denkt bijvoorbeeld dat er nog
voldoende 'bijzondere Nederlanders' zijn om het te laten voortbestaan.  Het
programma was leuk, maar de rek was er wel een beetje uit , vindt een respondent
die het niet betreurt dat het is opgehouden. Aan televisiekijken via internet
moeten de stemmers nog wennen. Een meerderheid vindt kijken via YouTube of
andere kanalen nog steeds niet te verkiezen boven televisie. Driekwart zou het
programma dan ook niet via het web gaan volgen. Daarom denkt waarschijnlijk
bijna niemand dat Man bijt hond op het internet de half miljoen kijkers zal
trekken, die het programma had toen het nog op televisie was.  Het is geen
programma waar de jeugd naar kijkt, dus op internet zal het nooit populair
worden , schrijft een stemmer. Iemand die het daar overduidelijk niet mee eens
is:  Ik behoor ook tot de ouderen en heb geen televisie meer, maar lees wel alle
kranten en kijk films op internet. De vraag of de actievoerders de benodigde
99.000 euro gaan binnenhalen, verdeelt de stemmers enigszins. Wel vindt een
kleine meerderheid het goed dat het programma nu zelf de broek probeert op te
houden. Maar over het algemeen vinden de stemmers het niet goed dat met
crowdfunding de financiële gaten worden opgevuld die eerst door de overheid
werden gedicht. Iemand juicht het juist toe:  Met crowdfunding heb je de keuze
of je het waard vindt dat iets blijft bestaan, of niet. Een klein deel van de
respondenten heeft ooit gedoneerd aan een crowdfunding-actie. Iemand constateert
een wildgroei aan acties.  Je kunt het zo gek niet bedenken of er wordt wel een
actie georganiseerd. Zelfs voor een huwelijk of een verbouwing.  Deze deelnemer
doet echter nooit ergens aan mee:  Ik heb al moeite om de eindjes zelf aan
elkaar te knopen. Toch staan veel stemmers niet onwelwillend tegenover het idee
van crowdfunding. Een reden om mee te doen zou voor de meesten het steunen van
een sympathiek initiatief zijn. Als andere belangrijke reden geven zij 'het
steunen van een persoon'.

Martine de Vente

Leuk maar rek was er wel uit

LOAD-DATE: 2 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              25 of 143 DOCUMENTS



                                  De Telegraaf

                            1 oktober 2015 donderdag

Vijftig jaar tussen sigaren

BYLINE: Erven Dorens, Pieter van

SECTION: Journaal; Blz. 20

LENGTH: 299 woorden


Vijftig jaar stond Dick Nooij  achter de balie in de befaamde Amsterdamse
sigarenzaak Hajenius. De 72-jarige gaat nu met zijn welverdiende pensioen.  Ik
heb er tabak van , zo grapte hij tussen de gigantische collectie sigaren en
pijptabak aan het Rokin.

'Toen ik hier begon, was het een zaak van de elite. Jan met de pet kwam hier
niet , vertelde Nooij, die vol Amsterdamse humor zit.  Je kent die waarschuwing:
'Roken is dodelijk'? Nou, weet je wat een Amsterdammer zegt? 'Roken is dodelijk
lekker'.  Shopmanager Ernst Wilmering  viel hem bij:  Weet je wat ze eigenlijk
op zo'n stickertje moeten zetten? 'Stoppen met roken veroorzaakt stress'.

Nooij vertelde dat de zaak in de loop der jaren veel toegankelijker is geworden:
Oudere Amsterdammers zeiden trouwens niet 'Ik ga naar Hajenius', maar 'Ik ga
naar Haaieneus' , aldus Nooij, waarop shopmanager Wilmering opmerkte.  Ik ben
vijfde generatie Amsterdammer. Mijn grootvader zei altijd: 'Het mooiste moment
van de dag is met een Haaianus in mijn kanus'.  Wilmering vertelde dat hij een
paar maanden geleden nog acteur Arnold Schwarzenegger  in de zaak had.  My
favorite shop in the Netherlands, zei hij.

Nederland mag trots zijn op zijn sigaren, benadrukte Nooij.  Bijna niemand weet
dat wij de grootste sigarenexporteur zijn. In het mêleren van tabakken zijn
Nederlanders altijd top geweest. Dat is een erfenis uit onze VOC-tijd , aldus
Nooij in de fraaie sigarenzaak met ook een smokinglounge, een herenkamer en
privésigarenkluisjes van liefhebbers.

Zowel Nooij als Wilmering waren dolblij dat het Rokin   jarenlang een bouwput
vanwege de metro   weer een winkelstraat met allure begint te worden. Wilmering:
Maar ik vind het best moeilijk om zonder Dick door te gaan. Hij kent de winkel
als zijn broekzak.

LOAD-DATE: 30 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              26 of 143 DOCUMENTS



                                  De Telegraaf

                           30 september 2015 woensdag

Rembrandts laten Fransen koud

SECTION: NieuwsVanDeDag+Hoogland; Blz. 5

LENGTH: 174 woorden


Eveline Bijlsma

Parijs  Waar Maerten en Oopjen in Nederland het gesprek van de dag zijn, zorgen
ze in Frankrijk nauwelijks voor beroering.

In het land waar de portretten sinds 1877 voornamelijk in een privécollectie
hebben gehangen, maakt alleen een klein kringetje van kunstkenners zich druk
over het wel en wee van de twee meesterstukken.

Toen in maart bekend werd dat cultuurminister Fleur Pellerin de exportakte voor
de portretten ondertekend had, wond vooral de gespecialiseerde pers zich op.
Grote kranten begonnen er vorige week pas over, toen er een diplomatieke rel in
zicht was. Over de vraag of de twee doeken in Frankrijk moesten blijven, spraken
ze zich nauwelijks uit.

Niet zo vreemd, vindt kunsthistorica Carole Blumenfeld, die de zaak volgt voor
Le Quotidien de l'Art .  Het maakt de gewone man niet veel uit. Als je mensen op
straat zou vragen of deze twee Rembrandts nationaal erfgoed moeten worden en
koste wat kost in Frankrijk moeten blijven, denk ik dat je vaak 'nee' te horen
krijgt.

LOAD-DATE: 29 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              27 of 143 DOCUMENTS



                                  De Telegraaf

                           26 september 2015 zaterdag

'Ga niet met ze in debat';
'Jihadfluisteraar' David Kenning maakt gemeente Amsterdam wegwijs in onrijpe
breinen moslimextremisten

SECTION: Reportage; Blz. 34

LENGTH: 1546 woorden


Zijn naam   David Kenning   mag genoemd worden, maar geen foto's, noch details
over zijn heftige werkervaring als terrorismebestrijder. Toch is deze Ierse
psychoanalist en terrorismedeskundige dé spraakmakende man achter het
Amsterdamse beleid ten aanzien van Syriëgangers. De Telegraaf sprak met de
'jihadfluisteraar' over zijn evangelie: jihadisten zijn meest verwarde
adolescenten, die worstelen met hun puberbrein.

David Kenning is niet alleen 'de jihadfluisteraar van Amsterdam', 'special
advisor' van burgemeester Van der Laan, maar adviseert wereldwijd vele landen
bij de aanpak van uitreizigers, moslimextremisten die zich aansluiten bij
bijvoorbeeld de Islamitische Staat (IS). De gewelddadige jihad is volgens hem
slechts  dekmantel of ticket  voor een nieuw leven voor verwarde breinen.

Het Ierse accent verraadt waar Kenning deels zijn ervaring opdeed als expert in
het tegengaan van terrorismerekrutering. In een spreekkamer op het Amsterdamse
stadhuis doet Kenning   schouderlange krullen   zijn evangelie uit de doeken.
Ambtenaren hadden ons vooraf al beloofd dat hij bezielend spreekt, deze
psychoanalist gespecialiseerd in adolescentie, de overgang van kindertijd naar
volwassenheid.

Zijn belangrijkste advies: stop discussiëren met radicalen.  Op jihad gaan is
een adolescente oplossing voor adolescente problemen. We weten dat
jongvolwassenen worstelen met empathie; ze kunnen andermans opvattingen niet
begrijpen, daar is hun brein domweg nog niet rijp genoeg voor en bovendien
worstelen ze zelf met interne conflicten.

Hij maakt een vergelijking ter verduidelijking:  Je kunt wel willen discussiëren
met die jongens over de betekenis van religie, maar kan je een Ajaxsupporter
liefde laten opbrengen voor Feyenoord, gebaseerd op de discussie wat voetbal nu
eigenlijk inhoudt ? It's not gonna happen.  Deze jongens luisteren niet.
Bovendien: áls je de discussie wel zou winnen, dan verlaten ze stampvoetend de
kamer. Ze zijn niet geïnteresseerd in moderne oplossingen, als consensus en
compromissen. Ze willen extreme oplossingen, want ze hebben moeite hun woede te
beheersen. Het gevecht tegen terrorisme is geen ideologische strijd, maar we
moeten dit psychologisch ontleden.

Volgens de psychoanalist, zeer bekend in de kleine wereld van
jihadismebestrijders, waren veel van de gewelddadige jihadi's allang gestoorde
types voordat zij vertrokken. Dat psychologische problemen een belangrijke
aanjager zijn voor uitreizigers, bleek recent uit analyse van 120 dossiers van
Nederlandse Syriëgangers: maar liefst 60 procent kampt met psychosociale
problemen.

De focus op de islam is fout. Ideologie komt voor deze radicalen aan het einde
van een lang proces van andere 'problemen'. Van alle moslims wereldwijd is 99,99
procent niet geïnteresseerd in de gewelddadige jihad. Van die 0,01 procent is
negentig procent onder de 24 jaar oud. Die twee feiten laten zien wat jihadisme
werkelijk is: een adolescentenprobleem. Als ze ouder worden, verliezen de
meesten interesse in deze gewelddadige ideologie. Het verliest zijn
aantrekkingskracht. Het zijn niet de ideologieën die mensen grijpen, maar mensen
die zich vastgrijpen aan ideologieën.

Ideologie  Voorbeelden genoeg van verwarde, sociaal zwakkere polderjihadisten
die zijn vertrokken naar Het Beloofde Land: kleine criminelen,
webcamseksmedewerksters, buitengesloten pubers, bekeerlingen die binnen luttele
maanden afreisden naar het 'Kalifaat'.  Voor hen is ideologie slechts het
transportmiddel. Die ideologie wordt niet vastgegrepen omdat het zo overtuigend
is, of theologisch interessant, maar omdat het een ontsnapping biedt, een
oplossing voor persoonlijke problemen. Ze bewijzen slechts lippendienst aan de
ideologie. We weten van zelfmoordaanslagplegers in Irak dat de meesten niet eens
fatsoenlijk konden bidden. Het waren eerder theatrale gebaren dan echte daden
van religie. Ze klampen zich vast aan de ideologie, niet omdat het zo
overtuigend is, maar vanwege wat het mogelijk maakt: een paspoort naar een nieuw
leven.

Dit psychologische principe wist Al-Qaeda al vele jaren geleden uit te buiten.
Het 'ware geloof' kon rekruten wel worden aangeleerd als de 'mindset' maar goed
was. Dan waren mensen te rekruteren, aldus Kenning.  Al-Qaeda wist dat het geen
mensen kon rekruteren die psychologisch nog niet zover waren. Ze zochten
'losers' in het leven, mannen die het volledig opgegeven hadden. Mannen die
aandacht zochten met iets 'groots'. Daarom dat van bomaanslagplegers altijd een
video werd gemaakt. Om het 'zinvol' te wezen moesten er getuigen van zijn.

Voor terreurstaat IS is rekrutering gemakkelijker dan voor Al-Qaeda, zegt de
Ierse expert.  IS zoekt mensen die zichzelf zien als slachtoffer. Onze moderne
samenleving bejubelt het slachtofferschap. In alle verhalen staat het
slachtoffer centraal. Er zit waarde aan het jezelf beschouwen als slachtoffer,
daarmee kan je 'celebritystatus' krijgen. Als slachtoffer bén je iemand in een
wereld waar je bang bent een 'nobody ' te zijn. De moderne cultuur legt een
sterk verband tussen de 'underdog' en het slachtofferschap. En dat is precies
waar IS gebruik van maakt. Radicalen worden voorgesteld als de 'underdog  die
bijt'.

Ziekenzaal  Aan dat beeld warmen ook jihadi's zich:  Neem de Tsjetsjeense
jihadisten die in een ziekenzaal lagen, allemaal zwaargewond. Die keken
tientallen keren naar een dvd'tje van de Amerikaanse film Braveheart , met Mel
Gibson als hoofdrolspeler. Gibson speelt de underdog   de Schotse held William
Wallace   die het opneemt tegen de autoriteiten, de Engelsen, maar gevangen
wordt genomen, gemarteld, nimmer om vergiffenis smeekt en sterft.  Dat het
eindigt in totale mislukking is irrelevant, want de mislukking was glorieus. Zo
denken ze. We zien dat vandaag de dag in allerlei vormen, die fascinatie voor de
underdog, van Harry Potter tot de film 300 Spartans , die blijven vechten tot de
laatste man. Dat was feitelijk een zelfmoordmissie, zoals we die nu ook kennen.

IS slaagt er veel beter in om zijn boodschap over te brengen dan westerse
samenlevingen. We moeten niet ingaan op de islam als geloof, maar het hebben
over de realiteit. Je moet geloofwaardig zijn om je boodschap over te krijgen.
Gematigde moslims   hoe aardig ze ook mogen zijn   hebben geen geloofwaardigheid
voor radicalen. Als je in een oorlogsgebied bent geweest, wie vertrouw je dan?
Iemand die het heeft gezien met eigen ogen. Waarom willen zoveel meisjes
terugkomen? Want ze zijn gedesillusioneerd. We moeten strategisch kijken hoe dit
soort mensen IS ideologisch kan ondermijnen. Nu verengen we ons weerwoord tot
een discussie over de betekenis van de islam. Maar eigenlijk zou het een
psychologische oorlog moeten zijn rond het brein van een adolescent. We moeten
slimmer omgaan met de propaganda van IS, want wij zijn als de stier die reageert
op de rode lap. Maar het probleem is niet de ideologie, dat is slechts het
paspoort. We moeten de rode lap negeren. Laten we praten over de realiteit.

Jihadisme is volgens hem een tijdelijke gemoedstoestand.  Mensen veranderen
constant van mening, ook over belangrijke zaken: liefde, religie. We moeten
beseffen dat jihad een 'state of mind' is. Als je ouder wordt, ben je geneigd er
anders over te denken. Waarom zijn de meeste gederadicaliseerde jihadi's een
stuk ouder? Mensen klampen zich vast aan een ideologie, maar kunnen net zo
gemakkelijk weer loslaten; ineens is het niet zo interessant meer.

Puberjihadi's zijn als verliefde tieners, onbereikbaar voor argumenten:  Ga niet
in debat, het enige dat je veroorzaakt is dat zij zich er nog fermer aan
vastgrijpen. Overal brengen ze de 'gematigde islam' in stelling tegen radicalen.
Maar die kids zijn in hun diepste niet geïnteresseerd in theologische
fijnzinnigheden. Ze zijn geïnteresseerd in het maken van een radicale breuk, een
theatrale draai in hun problematische leven. Het islamiseert problemen die daar
niets mee te maken hebben. Eén op de vier Franse uitreizigers is een bekeerling,
in Noorwegen één op de drie en in Nederland één op de zes. Waarom grijpen deze
kinderen deze ideologie, die cultureel niets voor hen betekent, behalve ermee
hun ouders dwars te zitten?

Maar wat moet Jan met de pet met deze aanpak?  In eerste instantie is het een
taak voor inlichtingen- en veiligheidsdiensten om boven op jihadisten te zitten.
Maar burgers moeten deze jongeren het gevoel geven onderdeel te zijn van de
maatschappij, geen buitenstaanders. Hoe meer zij zich voelen uitgesloten, hoe
makkelijker zij deze ideologie omhelzen. Het biedt een ontsnapping, een tweede
leven, een opluchting van alle stress. Ze moeten een plek in de maatschappij
krijgen. Radicaal zijn is niet erg, gewelddadig wel.

De ware dreiging van IS schuilt in de belofte van een revolutie. Al-Qaeda
beloofde alleen maar de dood, chaos en spectaculaire verwoesting. Maar IS zegt:
jíj bent een bouwer, jíj bent onderdeel van iets grandioos. Kom er snel bij. De
buit van de oorlog is van jou. Het appelleert aan de mentaliteit van jonge
risiconemers, die klaar zijn met de maatschappij die hun zogenaamd geen kansen
biedt. We moeten hun leren om te gaan met hun positie; het is een fase in het
opgroeien.

LOAD-DATE: 25 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              28 of 143 DOCUMENTS



                                  De Telegraaf

                          24 september 2015 donderdag

Medewerkers vrezen dat ze zullen bloeden;
Zorgen en woede bij Volkswagen-fabriek in Wolfsburg

SECTION: NieuwsVanDeDag; Blz. 6

LENGTH: 606 woorden


Rob Savelberg  Wolfsburg  Op het eerste gezicht lijkt alles pais en vree bij
Europa's grootste autobouwer. De pijlsnelle ICE-trein stopt direct voor de vier
kilometer lange VW-fabriek.  Herzlich willkommen in der Autostadt Wolfsburg ,
roept een vriendelijke stationsomroeper. Maar achter de imposante, negentig
meter hoge schoorstenen van de fabriek doemen donkere wolken op.  Duizenden
Duitse mannen in blauwe overals vrezen voor hun baan, nu Volkswagen na
manipulatie van autosoftware een derde van de beurskoers verloor. Topmanager
Martin Winterkorn, die inmiddels ontslag heeft genomen, wordt door velen als
hoofdschuldige gezien. Boven het kantoor van Winterkorn (68) vliegt, heel
symbolisch, een reusachtige zwerm pikzwarte kraaien.

Volkswagen wordt van alle kanten bestookt. Amerikaanse milieuspeurders die
dreigen met een boete van 16 miljard euro, justitie in New York, Canada, de
Europese Unie en het Duitse ministerie van Verkeer.

Ach, iedereen bedient zich toch van leugens en bedrog , zegt medewerker Reiko
Stecher.  Ze manipuleren toch ook bij het verbruik. Je rijdt nooit een op tien.
Motorspecialist Stecher komt net van zijn dienst.  Ik kan me niet voorstellen
dat andere autobouwers dit niet net zo goed doen.

Achter de hermetisch gesloten toegangspoort staat de bruine kroeg 'Tor-Schänke'.
Binnen toont een tv-scherm hoe kampioen FC Bayern VW-voetbalclub Wolfsburg met
5-1 afdroogt.  Zie je wel, een ongeluk komt zelden alleen , bromt een logistiek
werknemer achter de toog.  Maar hier zitten de Amerikanen achter. Ze willen de
Europese concurrentie slopen. Terwijl ze zelf het milieu vervuilen met
schaliegas, bosbranden en hun benzine slurpende bakken , zegt de arbeider,
koffie slurpend en sigaretten rokend.

Ook de vele toeleveranciers van Volkswagen vrezen voor de toekomst.  Natuurlijk
maken we ons zorgen , zegt computeringenieur Sven van dienstverlener IAV,
werkzaam in het hoofdgebouw van VW.  Vooral de duizenden flexwerkers hier. Wij
zijn toch niet schuldig, hopen dat het Jan met de pet niet treft , vult
carrosseriebouwer Martin Blesse (35) aan.

Kevers  Het drama is echt overal in Wolfsburg voelbaar. De stad is als het ware
om de VW-fabriek gebouwd. In de Hitlertijd werden hier de eerste Kevers
geproduceerd. De arbeiders kregen VW-woningen en eigen crèches voor hun kroost.

Volkswagen heeft hier, aan het Middellandkanaal, een eigen museum, net als voor
hun merken Porsche en Audi, Skoda en Seat en niet te vergeten Lamborghini.
Klanten kunnen er in glazen paleizen hun eigen auto direct uit de fabriek
afhalen.  Dat is 500 euro goedkoper dan in de garage. Ik haal mijn nieuwe Golf 7
af. Volkswagen houdt mijn vertrouwen , zegt Ingmar Skibbe (50).

Herbert uit Münster is minder positief.  Ik heb gelukkig een Golf Sportsvan
zonder diesel besteld. Toch ben ik bang voor te veel uitlaatgassen. Dat zorgt
voor problemen bij de apk en hogere bedragen voor de verzekering , aldus de
68-jarige Duitser.  Ik weet niet of ik volgende keer nog een VW koop, snap niet
hoe ze hier zo dom kunnen zijn.

Een arbeider met imposante tatoeages is daarom boos op de vertrokken bestuurder
Martin Winterkorn.  Hij verdiende 15 miljoen per jaar. En bij alle winsten werd
zijn bonus hoger.  Winterkorn zette zich dagenlang schrap tegen zijn aftocht.
Bij zijn vertrek zei hij:  Ik doe dit in het belang van de onderneming, ofschoon
ik geen fouten gemaakt heb.  Wel gaf hij toe dat Volkswagen, voor een vijfde
staatsonderneming,  een nieuwe start nodig heeft, ook qua personeel .
Porsche-baas Matthias Müller wordt als mogelijke opvolger gezien.

LOAD-DATE: 23 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              29 of 143 DOCUMENTS



                                  De Telegraaf

                          24 september 2015 donderdag

Medewerkers vrezen dat ze zullen bloeden;
Zorgen en woede bij Volkswagen-fabriek in Wolfsburg

SECTION: NieuwsVanDeDag; Blz. 6

LENGTH: 606 woorden


Rob Savelberg  Wolfsburg  Op het eerste gezicht lijkt alles pais en vree bij
Europa's grootste autobouwer. De pijlsnelle ICE-trein stopt direct voor de vier
kilometer lange VW-fabriek.  Herzlich willkommen in der Autostadt Wolfsburg ,
roept een vriendelijke stationsomroeper. Maar achter de imposante, negentig
meter hoge schoorstenen van de fabriek doemen donkere wolken op.  Duizenden
Duitse mannen in blauwe overals vrezen voor hun baan, nu Volkswagen na
manipulatie van autosoftware een derde van de beurskoers verloor. Topmanager
Martin Winterkorn, die inmiddels ontslag heeft genomen, wordt door velen als
hoofdschuldige gezien. Boven het kantoor van Winterkorn (68) vliegt, heel
symbolisch, een reusachtige zwerm pikzwarte kraaien.

Volkswagen wordt van alle kanten bestookt. Amerikaanse milieuspeurders die
dreigen met een boete van 16 miljard euro, justitie in New York, Canada, de
Europese Unie en het Duitse ministerie van Verkeer.

Ach, iedereen bedient zich toch van leugens en bedrog , zegt medewerker Reiko
Stecher.  Ze manipuleren toch ook bij het verbruik. Je rijdt nooit een op tien.
Motorspecialist Stecher komt net van zijn dienst.  Ik kan me niet voorstellen
dat andere autobouwers dit niet net zo goed doen.

Achter de hermetisch gesloten toegangspoort staat de bruine kroeg 'Tor-Schänke'.
Binnen toont een tv-scherm hoe kampioen FC Bayern VW-voetbalclub Wolfsburg met
5-1 afdroogt.  Zie je wel, een ongeluk komt zelden alleen , bromt een logistiek
werknemer achter de toog.  Maar hier zitten de Amerikanen achter. Ze willen de
Europese concurrentie slopen. Terwijl ze zelf het milieu vervuilen met
schaliegas, bosbranden en hun benzine slurpende bakken , zegt de arbeider,
koffie slurpend en sigaretten rokend.

Ook de vele toeleveranciers van Volkswagen vrezen voor de toekomst.  Natuurlijk
maken we ons zorgen , zegt computeringenieur Sven van dienstverlener IAV,
werkzaam in het hoofdgebouw van VW.  Vooral de duizenden flexwerkers hier. Wij
zijn toch niet schuldig, hopen dat het Jan met de pet niet treft , vult
carrosseriebouwer Martin Blesse (35) aan.

Kevers  Het drama is echt overal in Wolfsburg voelbaar. De stad is als het ware
om de VW-fabriek gebouwd. In de Hitlertijd werden hier de eerste Kevers
geproduceerd. De arbeiders kregen VW-woningen en eigen crèches voor hun kroost.

Volkswagen heeft hier, aan het Middellandkanaal, een eigen museum, net als voor
hun merken Porsche en Audi, Skoda en Seat en niet te vergeten Lamborghini.
Klanten kunnen er in glazen paleizen hun eigen auto direct uit de fabriek
afhalen.  Dat is 500 euro goedkoper dan in de garage. Ik haal mijn nieuwe Golf 7
af. Volkswagen houdt mijn vertrouwen , zegt Ingmar Skibbe (50).

Herbert uit Münster is minder positief.  Ik heb gelukkig een Golf Sportsvan
zonder diesel besteld. Toch ben ik bang voor te veel uitlaatgassen. Dat zorgt
voor problemen bij de apk en hogere bedragen voor de verzekering , aldus de
68-jarige Duitser.  Ik weet niet of ik volgende keer nog een VW koop, snap niet
hoe ze hier zo dom kunnen zijn.

Een arbeider met imposante tatoeages is daarom boos op de vertrokken bestuurder
Martin Winterkorn.  Hij verdiende 15 miljoen per jaar. En bij alle winsten werd
zijn bonus hoger.  Winterkorn zette zich dagenlang schrap tegen zijn aftocht.
Bij zijn vertrek zei hij:  Ik doe dit in het belang van de onderneming, ofschoon
ik geen fouten gemaakt heb.  Wel gaf hij toe dat Volkswagen, voor een vijfde
staatsonderneming,  een nieuwe start nodig heeft, ook qua personeel .
Porsche-baas Matthias Müller wordt als mogelijke opvolger gezien.

LOAD-DATE: 24 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              30 of 143 DOCUMENTS



                                  De Telegraaf

                           19 september 2015 zaterdag

Leger, armer en trager...;
Hoe zag ons land eruit in 1815?

BYLINE: Willems, Menzo

SECTION: Reportage; Blz. 35

LENGTH: 707 woorden


Ons land zag er heel anders uit dan nu, toen Willem I op de troon kwam. Het was
leger, armer en trager. Hoe stond het Verenigd Koninkrijk der Nederlanden ervoor
in de tijd dat hij als allereerste koning werd ingehuldigd?  Rond 1815 wonen in
de Noordelijke Nederlanden, het huidige land zonder Limburg, zo'n 2,5 miljoen
mensen, in meerderheid protestant. De economie draait vooral op handel en
scheepvaart. Het zuiden, het huidige België, Luxemburg en Limburg, heeft bijna
vier miljoen inwoners, is katholiek en heeft veel opkomende industrie.

In het noorden gaat het slecht. De markt wordt verpest door Engelse goederen die
het land overspoelen. Economische neergang en werkloosheid zijn het gevolg. Van
de 25 scheepswerven in Zaandam is er uiteindelijk nog maar één in bedrijf.
Vanwege de armoede worden veel kinderen te vondeling gelegd, alleen al in 1817
in Amsterdam 855. Om het vraagstuk op te lossen worden in het noorden
armenkolonies opgericht, in het Drentse Veenhuizen komt een speciaal
kindergesticht.

Paupers  Werklozen worden te werk gesteld op de woeste gronden in Drenthe.
Tijdens de ontginning voeden wij hen daar tot zelfstandige agrariërs op , aldus
generaal J. van den Bosch, initiatiefnemer van het project. Vanwege de slechte
Drentse grond en de erbarmelijke omstandigheden waaronder de paupers leven,
loopt het op een mislukking uit.

In het zuiden lijdt de industrie niet minder onder de zware Britse concurrentie.
Ook de zware tolheffingen van koning Willem I, nodig om 's lands schulden af te
betalen, wegen zwaar, net als in het noorden. Na 1820 gaat het in het zuiden
echter beter door het nijverheidsfonds van de koning. Onder meer de
staalindustrie gaat groeien, met name de fabrieken van de Britse broers John en
James Cockerill. Doordat de Schelde open is, bloeit Antwerpen op. Ook de
verlaging van de toltarieven helpt.

Het leven gaat traag. Het vervoer in het nieuwe koninkrijk vindt plaats met de
trekschuit   vooral een Noord-Nederlands fenomeen  , de diligence, die er zes
uur over doet om van Utrecht naar Den Bosch te rijden, en met karren. De rijken
hebben hun eigen rijtuigjes. Er is een stoombootverbinding tussen Rotterdam en
Antwerpen. Er zijn nog geen spoorwegen. De gewone man gebruikt de benenwagen. De
afstanden tussen de dorpen en steden worden dan ook in 'uren gaans' aangeduid.
Huis- en straatverlichting is er nog nauwelijks.

De wegen laat te wensen over. Maar er zijn initiatieven om ze te verbeteren. Zo
wordt in 1818 de straatweg tussen Den Bosch en Luik voltooid. Er zijn wel een
paar wegen bestraat, zoals tussen Den Haag, Leiden en Haarlem en tussen
Amsterdam, Utrecht en Breda maar veel wegen zijn nog onverhard. Vooral in het
noorden worden wegen lange tijd onnodig geacht: er is immers genoeg vaarwater.
Willem I stimuleert echter de aanleg van een uitgebreid wegennet.

Wien Neêrlands bloed door de aderen vloeit, van vreemde smetten vrij . Dit
gedicht van Hendrik Tollens, op muziek gezet door Johann Wilhelm Wilms, wint in
1815 de prijsvraag voor het nieuwe nationale volkslied. De romantische gedichten
van Tollens zijn mateloos populair bij de bevolking. Vooral zijn werkje Bij de
dood van een kamermeisje  vindt gretig aftrek: 'Zij was een wees'   'Zij was
hier vreemd'   Uiteindelijk bezwijkt ze aan het gure klimaat: 'Een koortskou
greep in 't zwak gestel: Daar lag zij, macht'loos en bezweken', En zei aan 't
land en de aard' vaarwel.'

Koloniën  Indië is belangrijk. De handel op de koloniën krijgt een impuls door
de nieuwe Maatschappij van Koophandel en Scheepvaart. De Flora  is hun eerste
schip dat uitvaart.  Binnen een jaar ben ik terug met een lading koffie, peper
of tabak , zegt kapitein W. Tieman vlak voor het vertrek. Behalve handelswaar en
enkele burgerpassagiers vervoert het schip ook een detachement koloniale
militairen.

De inlandse bevolking in de Gordel van Smaragd komt namelijk regelmatig in
verzet. Zoals op 15 mei 1817 op het Molukse eiland Saparua.  Dood aan de
Hollanders , roepen de opstandelingen als zij Fort Duurstede aanvallen. Alle
soldaten van het fort en resident Johannes van den Berg worden vermoord. De
opstand wordt uiteindelijk neergeslagen en de leiders opgehangen.

LOAD-DATE: 18 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              31 of 143 DOCUMENTS



                                  De Telegraaf

                           14 september 2015 maandag

Argwaan over feestbegroting;
Deel burgers verwacht minder nettoloon

BYLINE: Velde, Paola van de

SECTION: Nieuws; Blz. 9

LENGTH: 307 woorden


Paola van de Velde  Amsterdam  Een aanzienlijk deel van de Nederlandse bevolking
heeft geen vertrouwen in de 'feestbegroting' die het kabinet op Prinsjesdag
presenteert. Zeker 45 procent van de werkenden verwacht dat hun nettosalaris
erop achteruitgaat door de nieuwe maatregelen.  Dit blijkt uit onderzoek van
salarisverwerker Raet. Vooral mensen die minder verdienen dan modaal zien het
somber in. Daar denkt bijna de helft dat de kabinetsplannen een daling van hun
nettoloon zal betekenen.

Jan Modaal is wat positiever gestemd. Van deze inkomensgroep rekent hooguit 40
procent erop straks minder in het loonzakje te krijgen. De grootverdieners zijn
het meest optimistisch. Van hen verwacht slechts 30 procent salaris te moeten
inleveren.

In veel gevallen lijkt de angst voor minder geld echter ongegrond. Raet heeft de
consequenties van de al uitgelekte maatregelen, zoals de kinderopvang, voor het
nettoloon al doorgerekend. Hieruit blijkt dat de meeste werknemers er juist op
vooruitgaan.

Wie een modaal inkomen (circa 34.000 euro per jaar) heeft, profiteert het meest
van de aangekondigde wijzigingen. Zij kunnen rekenen op een gemiddelde stijging
van 1,8 procent van hun nettosalaris.

Mensen die minder dan modaal krijgen, gaan er gemiddeld 0,98 procent op vooruit.
En wie boven modaal verdient, kan een stijging verwachten van 0,94 procent.
Slecht nieuws is er eigenlijk alleen voor de inkomensgroep met een bruto
jaarsalaris van 72.000 tot 84.000 euro. Zij gaan erop achteruit, gemiddeld met 3
procent.

Mensen die precies willen weten wat de beleidswijzigingen voor hun persoonlijke
situatie gaan betekenen, kunnen na de troonrede terecht op de website van Raet.
Onder het kopje 'bruto-nettosalaris berekenen' kan eenieder zien wat hij of zij
straks onder de streep zal gaan overhouden.

LOAD-DATE: 13 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              32 of 143 DOCUMENTS



                                  De Telegraaf

                           9 september 2015 woensdag

Democraten schreeuwen om Biden;
Vicepresident blijft zwijgen over mogelijke kandidatuur

SECTION: Advertentie; Blz. 18

LENGTH: 566 woorden


Herman Stam  New York  Hij is 'mister middle class'. Vicepresident Joe Biden,
ook wel bekend als Average Joe, wat zoiets betekent als Jan Modaal, is volgens
zijn aanhangers hét Democratische antwoord op de snel dalende peilingen van
Hillary Clinton.  Joe houdt de spanning erin en zwijgt nog altijd over zijn
mogelijke presidentskandidatuur. Keer op keer zegt hij met zijn familie te
moeten overleggen. Die familie heeft het de afgelopen tijd zwaar te verduren
gehad. Zijn 46-jarige zoon Beau, een aanstormend politiek talent, overleed in
mei aan een hersentumor.

Biden kende meer grote tegenslagen in zijn leven. Zo verloor hij tijdens de
kerstdagen van 1972 zijn vrouw en dochter bij een auto-ongeluk. Zijn zonen Beau
en Robert zaten ook in die wagen. Jarenlang reisde hij als senator van zijn
werkplek in Washington naar zijn huis in Delaware om zijn zwaargewonde zonen te
helpen met hun herstel.

De 72-jarige Biden geniet respect onder de Amerikanen vanwege de manier waarop
hij met de vele tegenslagen in zijn leven is omgegaan. Joe wordt getypeerd als
een echte vechter en man van het volk met zijn liefde voor sport en bbq's. In
2008 was de voormalig advocaat nog een stuk minder populair. Toen stelde hij
zich per e-mail verkiesbaar voor de presidentsverkiezingen. Na slechts één
procent van de stemmen te hebben gehaald bij de voorverkiezingen in Iowa gooide
hij de handdoek in de ring, om vervolgens door Barack Obama als vicepresident
alsnog naar het Witte Huis te worden gehaald.

Schandaal  Nu kan het anders lopen voor Biden. Bij topfavoriete Hillary Clinton
lijkt de klad er momenteel in te zitten. Het aanhoudende schandaal rond haar
privé-e-mailaccount, waarmee ze staatszaken zou hebben proberen onder de pet te
houden, doet steeds meer pijn. De voorsprong die ze ooit had in de peilingen
slinkt snel. Bovendien geven steeds meer Amerikanen aan niet te geloven in de
oprechtheid van de vrouw die samen met haar man Bill voor miljoenen dollars
toespraken hield voor de top van het bedrijfsleven.

De linkse Democraat Bernie Sanders (gisteren 74 geworden), die niets van het
grote geld moet hebben, wordt meer vertrouwd met zijn beloften om het
minimumloon op te krikken en Wall Street aan te pakken en zit nog altijd in de
lift. Maar de Amerikanen twijfelen sterk of de vredesduif Sanders ook geschikt
is om hun nieuwe commander-in-chief  te worden.

En daar komt de ervaren Biden om de hoek kijken. Hij staat al lange tijd in het
centrum van de macht en wordt door Obama vaak naar voren geschoven om de
kastanjes uit het vuur te halen. Of het nu gaat om ruzies over de begroting glad
te strijken, of om de relatie met China op te krikken.

Mocht Biden inderdaad in de ring stappen, dan is ook aan Democratische zijde
plots nog een zeer spannende strijd te verwachten. Biden heeft als vicepresident
in ieder geval weinig nodig om zijn bekendheid te vergroten. Hij is veel in het
nieuws en altijd in voor een grap of een bemoedigende klap op de schouder.

Uitglijders  Dat hij wat los is met zijn handen richting vrouwen wordt hem door
de meeste Amerikanen wel vergeven, net als zijn verbale uitglijders. En voor het
verbale vuurwerk zou hij ook altijd nog de zeer getalenteerde redenaar Barack
Obama kunnen vragen om zijn vicepresident te worden. Al is in Amerika reeds een
debat gaande of dit juridisch wel zou mogen.

LOAD-DATE: 8 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              33 of 143 DOCUMENTS



                                  De Telegraaf

                           3 september 2015 donderdag

geachte lezer,

BYLINE: Stols, Margo

SECTION: WatUZegt; Blz. 16

LENGTH: 212 woorden


Door het enorme tekort aan betaalbare huurwoningen in de vrije sector heeft Jan
Modaal moeite om woonruimte te vinden. Dat verbaast u niets.  Sociale
huurwoningen worden schaarser, huizen in de vrije sector duurder. De woningnood
van na de oorlog komt er weer aan als er geen goed woningbouwplan voor
betaalbare woningen komt , voorspelt J. Blijleven. Lezer Gerard Haanstra spreekt
uit ervaring. Hij is noodgedwongen voor werk verhuisd naar de randstad en
tijdelijk woonachtig bij familie, maar zit nu in de knel.  Ik kan moeilijk
verhuizen omdat het salaris net te laag is en de huren te hoog voor
huursubsidie.  F. van Esch vindt dat we de woningcorporaties maar beter kunnen
opheffen.  Ze voldoen niet aan hun functie , zegt hij. Deze lezer vindt dat er
voldoende huurwoningen moeten zijn voor iedereen.  De gemeenten moeten die taak
zo spoedig mogelijk weer op zich nemen. Het is te zot voor woorden dat een
modaal gezin geen huurhuis meer kan vinden.  Arie Vogelaar merkt op:  Jan Modaal
is te groot voor het servet en te klein voor het tafellaken. Valt tussen de wal
en het schip. De koophuizenmarkt is nog steeds dol. Men vraagt veel te veel voor
een hoop stenen, geholpen door het opdrijven van de huurprijzen om zogenaamd
scheefwonen te voorkomen.   Margo Stols

LOAD-DATE: 2 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              34 of 143 DOCUMENTS



                                  De Telegraaf

                           3 september 2015 donderdag

Creatief;
Tegenpool

BYLINE: Vermaak, Hans

SECTION: Amsterdam; Blz. 2

LENGTH: 355 woorden


Het was een wild plan: ouderen, jonge criminelen, studenten en vluchtelingen
onder één dak. Dat voornemen is nu gehalveerd. Studenten en asielzoekers met een
verblijfstatus gaan een wooncomplex delen, doen dat ook al in het oude
GAK-gebouw, de ouderen en de criminelen zijn uit het plan geschrapt.

Amsterdam moet in totaal 1500 legale vluchtelingen onderbrengen, waarvoor
ongeveer 1100 woningen nodig zijn. Dat schuurt, want de gemiddelde wachttijd
voor een sociale huurwoning ligt tussen de tien en twaalf jaar in de stad.

Dat erkent Laurens Ivens, de SP-wethouder die over wonen gaat. In Het Parool van
gisteren draagt hij andere oplossingen aan voor de huisvesting van
statushouders, want zo heten die mensen met een verblijfsvergunning. Die hebben
niets te maken met de groep uitgeprocedeerden die van pand tot pand door de stad
trekt.

Bouwen staat voorop als remedie tegen de woningnood. Leegstaande kantoren en
andere bedrijfsgebouwen kunnen geschikt gemaakt worden voor huisvesting. Het zou
financieel aantrekkelijkker moeten zijn een kamer te verhuren aan een legale
vluchteling. Kortom: creativiteit is vereist om dit probleem te tackelen.

Ook gewone burgers als u en ik denken mee. Op Facebook kwam een uiterst
creatieve suggestie voorbij. Buurtgenote Wanda Nikkels schreef het volgende
ironische stukje: ,,Amsterdam moet 1100 woningen per jaar beschikbaar stellen
aan vluchtelingen. In de stad worden meer dan 10.000 woningen verhuurd via
Airbnb. Als de gemeente nou eens at random (willekeurig) die adresjes gaat huren
om daar vluchtelingen in onder te brengen? Leuk voor beide partijen want als
verhuurder ontmoet je nog eens mensen uit een andere cultuur en de vluchtelingen
kunnen hier leven 'like a local'. 't Kost natuurlijk wel wat, maar daar staat
tegenover dat de wethouder die 2 miljoen euro voor handhaving op illegale hotels
in z'n zak kan houden, want ik denk dat er opeens heel veel minder woningen
worden aangeboden op Airbnb."

Twee vliegen in één klap: de statushouders onderdak en wij minder overlast van
steeds wisselende groepjes toeristen. Briljant.

LOAD-DATE: 2 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              35 of 143 DOCUMENTS



                                  De Telegraaf

                           2 september 2015 woensdag

Modaal vindt nergens huis;
Verhuizen voor nieuwe baan vrijwel onmogelijk

SECTION: VP-Nieuws-NL; Blz. 1

LENGTH: 153 woorden


Joris Polman   Amsterdam  Door een schreeuwend tekort aan betaalbare
huurwoningen in de vrije sector staat Jan Modaal in de kou. Verhuizen voor
bijvoorbeeld een andere baan is daardoor vrijwel onmogelijk.  Dat blijkt uit
onderzoek van de Amsterdam School of Real Estate in opdracht van
makelaarsvereniging NVM.

Zo'n vierhonderdduizend huishoudens hebben volgens de onderzoekers  een
potentieel probleem  op de woningmarkt, waarvan circa 20.000 acuut, zegt
NVM-voorzitter Ger Hukker. Daarbij gaat het vooral om mensen die vanuit de
provincie naar de Randstad moeten verhuizen voor een nieuwe baan en niet in
aanmerking komen voor een sociale huurwoning.

Behalve in de Randstad zijn de problemen het grootst in de stedelijke gebieden
van Gelderland en Noord-Brabant. Wie daar een vrijesectorhuurwoning zoekt met
een maandelijkse huur van 700 tot 1100 euro komt vrijwel zeker van een koude
kermis thuis.

LOAD-DATE: 1 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              36 of 143 DOCUMENTS



                                  De Telegraaf

                            31 augustus 2015 maandag

Kwaliteitscontrole op EHBO-diploma;
Oranje Kruis wil onafhankelijke toetsing

SECTION: Nieuws; Blz. 10

LENGTH: 339 woorden


Niels Kalkman   Amsterdam  Het Oranje Kruis wil dat er een onafhankelijke
toetsing van EHBO-examens komt, waardoor de kwaliteit van de certificaten beter
gecontroleerd kan worden. Nu mag elke instantie die EHBO-cursussen geeft nog
zijn eigen diploma uitreiken, zonder dat onafhankelijk wordt gekeken of de
kwaliteit daarvan op orde is.  Hiertoe roept het Oranje Kruis op nadat uit
onderzoek blijkt dat ruim negentig procent van de Nederlanders dit belangrijk
vindt. Uit dat onderzoek blijkt ook dat ruim de helft van de Nederlanders (53
procent) ooit een EHBO-cursus heeft gevolgd. Maar, zo legt Annet de Voogd van
het Oranje Kruis uit:  Zo'n diploma is pas echt wat waard als het objectief
getoetst is.

Felix Cohen, de directeur van Veilig Verkeer Nederland, ondersteunt de boodschap
van het Oranje Kruis.  Wil een toets iets waard zijn, dan moet het op een
onafhankelijke manier tot stand komen , zegt de VVN-baas, die het  eigenlijk van
de gekke vindt dat niet iedereen een EHBO-diploma heeft .

Verlopen  Van de Nederlanders die ooit een EHBO-cursus volgde, heeft 18,5
procent een nog geldig diploma, omdat dat na enkele jaren verloopt. Van die
mensen vindt 79 procent dat ze ook echt in staat zijn om EHBO te verlenen.

Het Oranje Kruis is overigens blij met dat aantal, omdat het toch hun
voornaamste doel is zo veel mogelijk mensen aan de eerste hulp te krijgen.  En
dan hebben we het niet alleen over een pleistertje plakken , lacht Annet de
Voogd.  We zien dat gewone burgers zich steeds vaker inzetten. Het is belangrijk
dat ze het dan ook echt kunnen. Een onafhankelijke toetsing kan daaraan
bijdragen.

De Nederlanders die nog nooit een EHBO-cursus hebben gedaan, iets minder dan de
helft dus, geeft aan dat ze er geen tijd voor hadden, de cursussen te duur waren
of dat het er gewoon nog nooit van gekomen is. Een kleine groep van hen laat
zich daar echter niet door tegenhouden: 13 procent is van mening dat zij,
wanneer dat nodig zou zijn, eerste hulp zouden kúnnen verlenen.

LOAD-DATE: 30 August 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              37 of 143 DOCUMENTS



                                  De Telegraaf

                           26 augustus 2015 woensdag

Gelijke monniken gelijke kappen

BYLINE: Willems, Menzo

SECTION: WatUZegt; Blz. 16

LENGTH: 522 woorden


De wereld op zijn kop.  De overgrote meerderheid van de deelnemers aan de
Stelling van de Dag is ertegen dat asielzoekers met een verblijfsvergunning een
streepje voor hebben bij het krijgen van een sociale huurwoning.

Omdat vluchtelingen voorrang krijgen worden de wachtlijsten voor een betaalbaar
huis voor Nederlanders steeds langer. De meeste deelnemers aan de Stelling van
de Dag vinden dan ook dat asielzoekers achteraan moeten aansluiten in de rij.
Hoe zielig het ook is, zij moeten gewoon op hun beurt wachten ,  aldus een
lezer.Slechts een kleine minderheid vindt het terecht dat asielzoekers een
streepje voor hebben:  Asielzoekers met een verblijfsvergunning zonder familie
hier kunnen verder nergens heen en zijn dus op een sociale huurwoning
aangewezen. Voor het argument dat asielzoekers die een verblijfsvergunning
hebben gekregen, als eerste aan de beurt zijn voor een huis omdat zij anders in
de overvolle opvangcentra moeten blijven, hebben de meesten van u geen begrip:
Absurd, ze vinden dat Nederlanders wel jarenlang bij ouders op zolder mogen
wonen, maar asielzoekers niet in opvangcentra. Dat is pas discrimineren van ons
eigen volk.  De meeste lezers vinden dat vluchtelingen best in de opvangcentra
kunnen wachten op een huis.Bijna negentig procent vindt dat Nederland minder
asielzoekers moet opnemen zodat er minder beroep wordt gedaan op sociale
huurwoningen. Sommige lezers vinden zelfs dat de grens helemaal dicht moet. De
meesten van u vinden het onaanvaardbaar dat er anno 2015 door het tekort aan
sociale huurwoningen nog mensen noodgedwongen bij hun familie wonen.  Ik vind
het belachelijk. Onze dochter van 28 woont nog thuis en zij wil dolgraag op
zichzelf wonen , aldus een lezer.  Het komt door het wanbeleid van dit kabinet ,
meent een ander.

Er bestaan plannen om de achterstand in sociale huurwoningen in te lopen door
leegstaande kantoren, ziekenhuizen en oude fabrieksgebouwen te verbouwen tot
appartementencomplexen. Zeventig procent denkt dat het haalbaar is:  Prima plan.
De PvdA wil snel meer sociale huurwoningen scheppen door hoge flatgebouwen te
bouwen. Volgens de socialisten kan dat snel en kost het weinig grond. De meeste
lezers zien niets in dit plan:  Deze oplossing is idioot. Heeft de PvdA niets
geleerd van het debacle van de Bijlmer? , luidt een reactie.U hebt ook weinig
vertrouwen in het idee van de de VVD, die 'scheefwoners', mensen die in een
sociale huurwoning wonen terwijl ze eigenlijk te veel verdienen, wil aanpakken.
De liberalen hopen dat er zo meer sociale huurwoningen vrij komen. Ruim tachtig
procent denkt niet dat dit gaat lukken:  Waar moeten die mensen dan gaan wonen.
Huren in de vrije sector zijn torenhoog en dat is voor veel van hen te duur.

Beleggers

Een van de redenen dat er te weinig sociale huurwoningen zijn, is dat de
woningbouwcorporaties die woningen aan beleggers hebben verkocht. Bijna negentig
procent van u vindt dat zij meteen met deze praktijk moeten stoppen:   De
corporaties moeten weer gaan doen waarvoor ze zijn opgericht: zorgen voor
betaalbare woningen.

Menzo Willems

Lezers vinden begunstigen asielzoeker discriminatie

LOAD-DATE: 1 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              38 of 143 DOCUMENTS



                                  De Telegraaf

                            25 augustus 2015 dinsdag

Met het hele gezin op zolder;
Huisvesting nijpend door toename aantal vluchtelingen

SECTION: Nieuws; Blz. 5

LENGTH: 634 woorden


Marjolein Schipper  Almere  Het tekort aan sociale huurwoningen is zo groot, dat
overal in Nederland complete gezinnen noodgedwongen bij familie inwonen. Met
lede ogen zien deze woningzoekers hoe ze door de aanhoudende vluchtelingenstroom
nog langer op onderdak moeten wachten.   Bij de woningbouwvereniging in
Purmerend zeiden ze: 'U komt niet uit een oorlogsgebied, dus u krijgt geen
urgentie' , zegt Timo van der Zee (26). De medewerker van BoRent woont samen met
zijn 2-jarige dochtertje Sterre en vriendin Jeanine al jaren bij zijn ouders in.
Ik sta ruim zeven jaar ingeschreven bij Woningnet, maar de vluchtelingen gaan
voor want die krijgen wel een urgentie. Natuurlijk hebben deze asielzoekers een
plekje nodig. Maar wij ook!

Nijpend  Voor Juan Leysner is de situatie nog nijpender. Hij verblijft al bijna
drie jaar met zijn vrouw en vier puberkinderen (12, 14, 17 en 19 jaar) op zolder
bij zijn broer in Almere.  Vanzelfsprekend verdienen vluchtelingen onderdak,
maar het is toch bizar dat gewone Nederlanders zoals wij achter het net vissen?

Leysner arriveerde in 2012, na twaalf jaar in Indonesië gewerkt te hebben, met
zijn gezin in Nederland.  Tijdelijk mochten we even bij familie intrekken. Maar
toen ik bij de gemeente navraag deed over huurwoningen kreeg ik te horen dat ik
beter dakloos op Schiphol had kunnen gaan zitten.

Nu was ik niet zielig genoeg voor een urgentieverklaring, ook al omdat ik gewoon
werk heb en geen psychische problemen of drankverslaving. Ik ben te normaal, dat
is eigenlijk het verhaal. We kunnen toch niet met ons zessen op een zolderkamer
blijven kamperen?

Overal in Nederland brengen de ellenlange wachtlijsten voor sociale huurwoningen
mensen in de problemen. Mensen die te weinig verdienen voor een koopwoning of
huren in de vrije sector, zijn het slachtoffer en wringen zich in allerlei
bochten om onderdak te komen. Het huidige systeem waarbij vluchtelingen voorrang
krijgen, wordt gezien als uiterst oneerlijk.

Het loopt de spuigaten uit , zegt Yvonne Sanders. Haar kleinzoons zijn verplicht
langer thuis te wonen omdat ze niet in aanmerking komen voor een huurwoning.
Tot je 30e kom je daarvoor niet in aanmerking, dat is de realiteit. Ik heb niets
tegen vluchtelingen, die moeten ook worden geholpen, maar het huidige systeem
waarbij hun bedje wél is gespreid werkt onvrede in de hand. De regering móét
iets gaan doen.

Het probleem van de inwonende gezinnen is een verborgen probleem, weet Corien de
Boer van Zorggroep Almere.  Deze mensen staan nergens geregistreerd en ze
kloppen ook niet bij ons aan, want ze hebben geen urgente financiële ellende of
depressieve klachten. Het is puur een huisvestingskwestie. En gezien het feit
dat er minder wordt gebouwd, opgeteld bij de toenemende vluchtelingenstroom, zal
het aantal inwonende gezinnen alleen maar toenemen.

Kamperen  Gwynedd Brandsma is moeder van een 5-jarige zoon, samen 'logeren' ze
al jaren bij haar ouders in Almere.  Ik sta inmiddels vier jaar ingeschreven
maar de situatie is uitzichtloos. Ik heb geen recht op urgentie omdat mijn
situatie niet dringend genoeg is. 'U heeft toch onderdak?', zeggen ze dan tegen
mij. Ik denk er wel eens over om samen met mijn zoon op een matje voor het
gemeentehuis te gaan kamperen. Maar het is toch te bizar voor woorden dat je
blijkbaar zo ver moet gaan?          Maar ook als je écht op straat staat, biedt
dat geen soelaas. Stephan Hillegers (32) is sinds een aantal maanden dakloos.
Ik sta al ruim elf jaar ingeschreven bij Woningnet regio Amsterdam. Als ik
reageer sta ik gemiddeld twintigste; asielzoekers gaan voor. Vrije sector kan ik
niet betalen, dus ik zwerf nu van vriend tot vriend. Dit land is ziek en ik
schaam me zo langzamerhand om een Nederlander te zijn.

LOAD-DATE: 24 August 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              39 of 143 DOCUMENTS



                                  De Telegraaf

                            21 augustus 2015 vrijdag

Wettelijke norm riant genoeg

BYLINE: Stols, Margo

SECTION: WatUZegt; Blz. 14

LENGTH: 546 woorden


De meerderheid van de deelnemers aan de Stelling van de Dag vindt het ongehoord
dat bestuurders aan de top salarissen verdienen die ruim boven een
ministersalaris van 178.000 euro liggen, zoals bij netwerkbeheerder Alliander.

De bestuursvoorzitter en financieel topman van het bedrijf krijgen jaarlijks
ruim vier ton betaald, terwijl volgens de Wet normering topinkomens die in 2013
is ingegaan, de beloningen van bestuurders in de publieke en semipublieke sector
niet meer dan 178.000 euro mogen bedragen. De provincie Friesland,
grootaandeelhouder, vindt dat Alliander de wet topinkomens moet respecteren en
vraagt om opheldering.Ruim 90 procent van de respondenten vindt vier ton
rijkelijk veel voor het leiden van een regionale netbeheerder.  Het is een
publiek bedrijf. Energie, openbaar vervoer etc. zijn bedrijven die iedereen
nodig heeft. De topmensen daarvan moeten maximaal op het niveau van een
ministersalaris zitten. Wat in de privé sector gebeurt, is een andere zaak ,
verklaart een deelnemer. Een ander vindt:  Deze lui werken in een risicoloze
functie bij een monopolist. Geen enkele reden dus om zo'n idioot salaris te
betalen. Mochten ze disfunctioneren (en dan moeten ze het wel heel bont maken),
dan vertrekken ze meestal met een regeling waarvan u en ik alleen maar kunnen
dromen.

Gegadigden

Alliander zegt dat een ministersalaris te laag is om geschikte topmensen te
vinden. Dat vinden vrijwel alle deelnemers onzin.  Er zijn genoeg capabele
gegadigden, geef die maar een kans, dan gaan de salarissen vanzelf omlaag.  Een
ander argument dat de netwerkbeheerder aanvoert, is dat de beloningswet alleen
geldt voor de dochterbedrijven Liander, Endinet en Liandon. Een respondent stelt
boos:  Ze hebben hun arbeidsovereenkomst laten overzetten van Alliander naar een
holding die daar boven staat. Niet te geloven hoe bedrijven allerlei
constructies verzinnen om de top maar zo riant mogelijk te betalen, terwijl ze
al van alle gemakken zijn voorzien. Jan met de pet moet dat allemaal ophoesten
en wordt zodra hij te duur wordt de deur uitgewerkt met zo weinig mogelijk
ontslagvergoeding. Bah.  Dit is dus marktwerking, verzuchten meerdere
respondenten, een ongewenste ontwikkeling in publieke en semi-publieke
bedrijven.  Sinds de marktwerking haar intrede deed, zijn de beloningen enorm
gestegen en er wordt niets aan gedaan.  Daarom behoren bedrijven tot algemeen
nut onder de overheid te vallen en voor de burger betaalbaar te blijven, vindt
85 procent. Desondanks is 47 procent het ermee eens dat een goede bestuurder
zijn geld waard is.  Een hoog salaris is geen probleem. Probleem is dat de
verkeerde mensen zich een topbestuurder achten. Meestal valt het flink tegen .
En waarom moet het altijd zo achterlijk veel zijn, vragen sommigen zich af.
Mijns inziens zou het hoogste salaris niet meer hoeven te bedragen dan tien keer
het laagste loon binnen dat bedrijf. Ook die mensen werken hard voor hun centen.
Een respondent pleit ervoor de wettelijke norm fors te verhogen.  Daarmee
vermijd je dit soort discussies en trucjes om de wet te omzeilen.  Daar hoort
wel bij, zegt hij:  Hoog salaris dan ook een hoog afbreukrisico, dus ontslag bij
niet goed functioneren zonder oprotpremie.  Margo Stols

'Alleen de toppers zelf vinden dat ze toppers zijn'

LOAD-DATE: 1 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              40 of 143 DOCUMENTS



                                  De Telegraaf

                           13 augustus 2015 donderdag

Rijk;
Kringen

BYLINE: Hoogland, Rob

SECTION: Nieuws; Blz. 5

LENGTH: 462 woorden


Toen ik aan het eind van het artikel las dat er een opleiding voor
miljonairsfamilies aan de Universiteit van Maastricht komt, kon ik zelf
natuurlijk een schampere grijns óók niet onderdrukken.

Genenkwestie: mijn grootvader was een der oprichters van de SDAP, afdeling
Alkmaar. Tot op hoge leeftijd sprak hij geestdriftig over de toespraken van
Ferdinand Domela Nieuwenhuis, die hij 'de man met de Christuskop' noemde. Als er
een hem bekende gefortuneerde voorbij kuierde, spotte hij:  Die heeft zijn hele
kapitaal bij elkaar gejat.

Hoe dan ook, volgens mij kun je zo'n cursus tot één dag beperken. Voor de koffie
deel je een A4'tje uit met de top tien van belastingparadijzen: Zwitserland,
Singapore, Nederlandse Antillen, Mauritius, Malta, Gibraltar, Isle of Man,
Dubai, Hongkong en Maagdeneilanden, en leg je de verschillende routes even uit.
Voorafgaande aan de lunch plan je een discussie op basis van een legendarische
uitspraak van de befaamde Amerikaanse hotelbarones Leona Helmsley, acht jaar
terug hemelen gegaan (vermoedelijk noemt zij Petrus inmiddels haar portier).
Haar bijnaam was Queen of Mean en ooit zei ze, vlak voordat ze wegens
grootscheepse fraude anderhalf jaar werd opgesloten:  Wij betalen geen
belasting. Alleen de kleine mensen betalen belasting.  En de middag besteed je
aan het waarschuwen van het kroost om te voorkomen dat het familiekapitaal er in
een mum van tijd doorheen wordt gejaagd.

That's it.

Zo. Nu heb ik mede aan de hand van opa wel weer genoeg vooroordelen bevestigd en
keer ik terug naar het artikel dat mij tot het componeren van deze woorden
verleidde. Kop: 'Dagobert Ducks zijn helemaal niet gierig'. Verhaal: miljonairs
zijn vrijgeviger dan Jan Modaal. Een onderzoek van de Universiteit van
Maastricht onder zeshonderd Nederlandse rijken heeft dat uitgewezen.

Ik herinnerde me direct het Telegraaf-verhaal, een dag eerder, over het chique
Bloemendaalse strand, waarin ene Boudewijn zich nippend aan een glas rosé liet
verleiden tot de uitspraak:  Je vindt hier wat minder 'neanderthalers', zoals ik
ze graag noem. Het type Nederlanders dat met zelfgesmeerde bammetjes met
zweetkaas herrie komt schoppen aan zee.

Hoog Leona Helmsley-gehalte, deze woorden, en dus níet illustrerend voor de
manier waarop de echte rijken alhier functioneren. Die zijn vaak juist miljonair
geworden doordat ze zelfgesmeerde bammetjes met zweetkaas boven een sterrenlunch
bleven prefereren, en geven inderdaad meestal gul, op voorwaarde van
anonimiteit, als er liefdadige instellingen zijn die buiten hun schuld in
financiële problemen zijn geraakt, zoals ik als ambassadeur van animalinneed.com
meerdere malen heb mogen ervaren.

Niet dat opa dat zou geloven.

Maar toch.

LOAD-DATE: 13 August 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              41 of 143 DOCUMENTS



                                  De Telegraaf

                           12 augustus 2015 woensdag

Dagobert Ducks zijn  helemaal niet gierig;
Rijke mensen onderhandelen scherp

SECTION: Advertentie; Blz. 12

LENGTH: 505 woorden


Nico Fassotte  Maastricht  Hoe rijker hoe gieriger, zo wordt vaak over
miljonairs gedacht. Maar dat blijkt helemaal niet waar te zijn. Veel miljonairs
zijn gulle gevers.  Er is een maar: ga niet met ze onderhandelen, want dan is
het gedaan met de gulheid. Bij het onderhandelen gaan miljonairs juist meer dan
Jan Modaal op hun centen zitten.

Dat blijkt uit onderzoek van de Universiteit van Maastricht, waarbij zeshonderd
miljonairs op hun vermeende gierigheid werden getest.  Dat blijkt dus nogal mee
te vallen. Sterker nog, ze zijn veel guller dan gemiddeld , zegt onderzoeker
professor Rob Bauer.

We lieten ze in een test honderd euro weggeven aan mensen met een laag inkomen.
Gemiddeld gezien gaven ze zeventig euro weg en dat is aanzienlijk meer dan
gemiddeld. Dat gemiddelde ligt op dertig euro die mensen weggeven, terwijl ze er
zeventig zelf houden. Bijna de helft van de miljonairs gaf zelfs de hele honderd
euro weg.

Eigenbelang  Tot zover de gulle miljonair. Want miljonairs zijn dan blijkbaar
wel goed, maar zeker niet gek. Op het moment dat er onderhandeld moet worden en
eigenbelang een rol speelt, verandert er iets in de geest van de miljonair.  Op
het moment dat de ontvanger van het geld zelf inbreng heeft en meebepaalt welk
bedrag er van de ene hand in de andere gaat, gebeurt er iets. Dan springen
miljonairs van geefmodus in onderhandelingsmodus en geven ze minder.

Dat verduidelijkt professor Bauer met een voorbeeld:  Een arm jongetje dat
bedelt om een euro, krijgt die makkelijk van een miljonair in de geefmodus. Maar
een jongetje dat een meloen verkoopt voor twee euro, terwijl die verderop 1,50
euro kost, krijgt de miljonair in de onderhandelingsmodus en dan gaat die eerder
afdingen. Terwijl niet-miljonairs die neiging veel minder hebben. Of dat komt
door het zakeninstinct van miljonairs waardoor ze juist rijk zijn geworden? Dat
zou je zeggen, maar dat is niet onderzocht. We weten ook nog niet het verschil
in geef- en onderhandelingsgedrag van de verschillende soorten miljonairs. Zo
zou het bij erfgeldmiljonairs anders kunnen zijn dan bij zelfverdiendmiljonairs.

De conclusie dat miljonairs gullere gevers, maar lastiger onderhandelaars zijn,
kan in de praktijk gebruikt worden, zegt de Maastrichtse professor.  Goede
doelen moeten geen voorwaarden stellen. Geen minimale inleg eisen of de gever
mee laten bepalen. Want dan krijg je minder geld, dan springen miljonairs juist
weer van die geefmodus in de onderhandelingsmodus.

Door zijn contacten met miljonairs heeft Rob Bauer samen met collega's het plan
opgevat een opleiding voor miljonairsfamilies aan de Maastrichtse universiteit
op te zetten.  Natuurlijk voor fiscale en juridische zaken. Maar zeker ook
psychologie. Bijvoorbeeld de verschillen tussen de generaties. We kennen
allemaal de stichter van een bedrijf, de opvolger die uitbreidt en de volgende
generatie die het geld verbrast. Dat is een luxeprobleem, maar wel een probleem
waar miljonairs mee te maken krijgen.

LOAD-DATE: 11 August 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              42 of 143 DOCUMENTS



                                  De Telegraaf

                            8 augustus 2015 zaterdag

Spannende experimenten;
Fermentatie

BYLINE: Wilbrink, Felix

SECTION: EtenEnGenieten; Blz. 24

LENGTH: 682 woorden


Brood bakken van gekiemde tarwe, je eigen biltong of crème fraîche, ingelegde
wortels of tomaten als unieke smaakmakers: het staat allemaal in Verrot lekker ,
een geweldig boek van Christian Weij. De man die enthousiast fermenteert,
oftewel 'voedsel functioneel laat rotten', moest ik spreken!

De Amerikaan Sandor Katz gaf in 1999 de aanzet tot de fermenteertrend toen hij
erover schreef. Alle hippe foodies  die waren uitgekeken op de enge stofjes
waarmee restaurant El Bulli  de wereld bestookte, doken bovenop dit 'nieuwe'
fenomeen. De restaurants die fermentatie het allerhartelijkst omhelsden, schoten
mijlenver omhoog in de wereldranglijsten. Ook onze eigen Jonnie Boer die allang
had ontdekt dat koken heel wat anders is dan doorgaren. Hij had menig spannend
potje in de kelder staan.

Overal ter wereld begonnen chefs knolletjes, vruchten, granen, groenten of wat
ze maar konden vinden, in te zouten of in het zuur weg te zetten. Het was
wachten op een boek dat al deze   meest eeuwenoude   technieken om voedsel te
bewaren en te verrijken, voor de gewone man zou vertalen.

Die schrijver is Christian Weij uit Bennekom. De vloer van zijn grote keuken in
zijn huis middenin de weilanden staat vol jerrycans en andere vaten waarin
limonades rijpen. Op tafel staan zo'n tien weckpotten. Om de hoek een speciale
koelkast vol met fermentatie-experimenten. Weij vist een stukje tomaat uit een
weckfles:  Proef eens. Lekker hè, die enorme smaakconcentratie, die onderlaag
van diepe umami. Zoiets eet je bij een beetje kaas zodat alle smaken tot uiting
komen. Door te fermenteren wordt het niet alleen lekkerder, maar ook gezonder.

De enthousiaste Weij was al jong gefascineerd door zijn vader die zijn eigen
kool teelde en daarmee zuurkool maakte.  Dat zet je aan het denken en dat wil je
zelf kunnen. Dan ga je op onderzoek uit.

Uit een plastic doos komt een stukje brie in de vorm van een hartje
tevoorschijn. Weij gebruikt regelmatig de oude zandvormpjes van zijn kinderen om
zijn voedselexperimenten er leuk te laten uitzien.  De brie is nog niet helemaal
rijp, maar heel aardig op smaak.  Ik proef een stukje en inderdaad: lekker.
Heel gemakkelijk om zelf te maken.

Christian Weij kookt al zijn hele leven.  Als 8-jarige maakte ik mijn eerste
rijsttafel.  Grappig genoeg kwam hij in de informatietechnologie terecht. Maar
het bloed kroop waar het niet gaan kon: toch weer koken, catering en een
pop-uprestaurant dat destijds nog bijzonder was. Hij verzorgde ook lezingen
omdat hij anders dan anderen kookte. Het gaat hard met Weij. Binnenkort begint
hij met de opnames voor de nieuwe kookzender Farm & Food.

Fermenteren klinkt eng, maar het is juist natuurlijk , aldus Weij terwijl hij
een stukje van een of andere knol uit een pot haalt. Ik moet natuurlijk proeven.
Het smaakt precies naar wat het is: een of andere knol.  Had ik over van een
demonstratie. Ik gooi geen groenten weg, die gaan allemaal in een pot. Beetje
zout erover en wegzetten. Het komt vanzelf goed.

De belangrijkste les die ik van hem krijg, is die over de melkzuurbacterie.
Inderdaad, die van de zuurkool, maar dezelfde die bij vrijwel alle andere
fermentatie is betrokken. Deze is bestand tegen zout, dus blijft de
melkzuurbacterie actief en begint in het voedsel een proces waarbij honderden
stoffen veranderen.

In Wageningen studeren ze er wat meer op , vertelt Weij.  Ze vertelden me dat
die omzettingen duizelingwekkend zijn. Je kunt natuurlijk bang voor fermentatie
blijven, maar wijn, bier, tabasco, tempeh, kaas, sojasaus, koffie en thee kunnen
niet zonder micro-organismen bestaan.

Eigenlijk is het zo simpel. Je maakt bietjes, wortels, kolen, raapjes en
radijzen knapperig door ze in zout water te bewaren. Wil je het
fermentatieproces stoppen, dan was je ze af en stop je ze in azijn. Dat blijft
ook heel lang goed.

Verrot lekker  (uitgeverij Bertram & de Leeuw) is het leukste jongensboek dat ik
in jaren las. Op mijn ijskast borrelt de nieuwe kefir al en aan de brie ga ik
dit weekeinde beginnen.

LOAD-DATE: 7 August 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              43 of 143 DOCUMENTS



                                  De Telegraaf

                           6 augustus 2015 donderdag

Agent

BYLINE: Veerman, Ronald

SECTION: Nieuws; Blz. 2

LENGTH: 205 woorden


De agenten die twee jaar geleden de Rotterdammer Mike Stok doodschoten, gaan
vrijuit. Dat bepaalde gisteren de rechtbank in de Maasstad, nadat eerder ook het
Openbaar Ministerie had aangegeven het duo niet te willen vervolgen.

Hoewel de beslissing   begrijpelijk   voor pijn en verdriet bij de nabestaanden
van Stok zorgde, is het besluit te verdedigen. De agenten handelden volgens de
rechtbank immers in een gevaarlijke en hectische situatie.

De uitspraak betekent uiteraard niet dat het gebruik van geweld door de politie
zomaar is toegestaan en niet achteraf bestraft en veroordeeld kan worden. Niet
voor niets is immers een diepgaand onderzoek gestart naar de vorige maand door
een politienekklem overleden Mitch Henriquez.

Daarom ook gaat het pleidooi van korpschef Bouman, die politiemensen die geweld
gebruiken juridisch anders wil beoordelen dan burgers, te ver. Louter kijken of
de agent zich aan de regels heeft gehouden, zoals Bouman voorstelt, kan bij
burgers immers het gevoel opwekken dat over de schreef gaande agenten daarmee
makkelijker kunnen wegkomen dan gewone burgers.

Politiegeweld is soms helaas nodig maar een agent die doorslaat moet ook gewoon
vervolgd kunnen worden.

LOAD-DATE: 5 August 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              44 of 143 DOCUMENTS



                                  De Telegraaf

                           6 augustus 2015 donderdag

Gratis;
Kringen

BYLINE: Hoogland, Rob

SECTION: Nieuws; Blz. 5

LENGTH: 455 woorden


Utrecht. Altijd weer Utrecht. Ik zou best eens over een andere plaats willen
schrijven. Over Waterlandkerkje bijvoorbeeld, met die prachtige zeemeermin in
het gemeentewapen. Maar ik krijg de kans niet.

Nu willen ze, daar in Utrecht, gratis geld gaan uitdelen.

I kid you not.

Klopt: ze willen het ook in Tilburg. Daar zit GroenLinks namelijk eveneens in
het college. Maar wanneer er ergens hardwerkende Nederlanders worden geflikt,
voel ik mij als hoeder van die bedreigde diersoort nu eenmaal geroepen om subiet
te reageren. En dan stuit ik keer op keer op Utrecht, waar het college van B en
W van het flikken van hardwerkende Nederlanders een beleidsspeerpunt heeft
gemaakt.

Neem de milieuzone in de  domstad. Kwaadaardige Utrechtse tongen spreken
inmiddels van de  g-spot van Lot, maar dat gaat mij te ver. Het valt weliswaar
niet te ontkennen dat verkeerswethouder Lot van Hooijdonk zachtjes begint te
kreunen zodra haar milieuzone onderwerp van gesprek is geworden. Ik wil echter
te allen tijde fatsoenlijk blijven en er daarom slechts nuchter op wijzen dat
die zone in bestuurstechnisch opzicht een wanproduct is. Daarom reed ik op 1 mei
bewust met een oude diesel de Utrechtse milieuzone in. Net als inmiddels dik
5000 (!) anderen kreeg ik vervolgens een boete van 90 euro. Ik ben in beroep
gegaan en zal dat desnoods tot de Hoge Raad blijven doen. Dit is onrechtmatige
doordrammerij, gebaseerd op pure autohaat. En het is nog veel meer, zoals ik
glashelder zal aantonen wanneer mijn zaak eindelijk voor de kantonrechter komt.

Ik besteedde er zoveel aandacht aan, dat ik mezelf één ding plechtig beloofde:
Utrecht zou voorlopig niet meer in mijn column worden genoemd.

Maar nee hoor, ik ben net Mark Rutte: beloften zijn er om gebroken te worden.
Vandaag schrijf ik toch weer over Utrecht, omdat het samen met Tilburg het
initiatief heeft genomen tot een experiment met een basisinkomen voor
bijstandsgerechtigden, die daarvoor niets hoeven terug te doen. Met andere
woorden: geen sollicitatieplicht meer. Zo krijg je, zo redeneert men, veel
minder bureaucratie.

Oud idee, reeds jaren terug afgemaakt door tal van vooraanstaande economen,
onder andere omdat werkend Nederland dat gratis geld zal moeten opbrengen,
hetgeen voor mij overigens niet alleen om economische, maar ook om ethische en
morele redenen onaanvaardbaar zou zijn.

En het dan toch weer proberen

Dat je, als Utrechtenaar, dag in dag uit aan dat soort bestuurlijke fröbelaars
bent overgeleverd, die met jouw centen Sinterklaas mogen spelen, lijkt mij een
buitengewoon frustrerende gedachte.

Maar goed dat Jetta Klijnsma het plan nog moet goedkeuren.

O, wacht

LOAD-DATE: 5 August 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              45 of 143 DOCUMENTS



                                  De Telegraaf

                             30 juli 2015 donderdag

Afghanen  en invloed van Taliban

SECTION: Nieuws; Blz. 13

LENGTH: 314 woorden


Hoe lang is er al  oorlog en terreur  in Afghanistan?  Sinds december 1979 is
het al mis in Afghanistan. Na een Russische invasie en een burgeroorlog was er
alleen tussen 1996 en 2001 relatieve rust. Door de steun van de Taliban aan
Al-Qaeda kwam daaraan een einde. De interventie van een internationale coalitie
leidde tussen 2001 en nu tot veel terroristische aanslagen van de Taliban. Er
zijn al twee generaties die niets anders dan oorlog hebben gekend.

Heeft de internationale interventie veel geholpen?  Nee. Afghanistan is er niet
veiliger op geworden en de westerse bemoeienis heeft het land niet
democratischer gemaakt. Corruptie is er nog steeds moordend voor gewone burgers.
De Taliban zijn sterker dan ooit en inmiddels mengt IS zich ook in de strijd.

Hebben vredes- besprekingen een  kans van slagen?  De hoop is geheel en al
gevestigd op deze besprekingen, maar succesvol kunnen ze alleen zijn als de
Taliban in het toekomstige Afghanistan een politieke, maar vreedzame rol
krijgen. Met hun absolute afkeer van het Westen, dat de grote steunpilaar is van
de huidige regering, wordt dat een lastig verhaal.

Is de dood van  moellah Omar goed voor Afghanistan?  Dat is de kernvraag. De
Taliban zijn sterk verdeeld over de vredesbesprekingen. Moellah Omar was ervoor,
maar vele anderen zijn tegen onderhandelingen. Zijn dood kan leiden tot een
breuk tussen beide fracties van de Taliban. Degenen die tegen onderhandelingen
zijn, zullen de strijd extra scherp gaan voeren. Deze Talibantak kan niet meer
in het gareel worden gehouden door moellah Omar.

Kan de Afghaanse regering weerstand bieden?  Het probleem met de regering is dat
die zwak en corrupt is en het moet doen met een slecht uitgerust leger en
politiemacht. De steun aan de regering onder de bevolking is niet groot. Steeds
luider wordt de roep om terugkeer van de Taliban.

LOAD-DATE: 29 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              46 of 143 DOCUMENTS



                                  De Telegraaf

                              26 juli 2015 zondag

'Reizigers' zetten deuren open

BYLINE: Schouten, Willem

SECTION: Nieuws; Blz. 3

LENGTH: 183 woorden


Van een onzer verslaggevers

Zeewolde  Woonwagenbewoners vrezen dat hun cultuur aan het uitsterven is. Daarom
dus de hoogste tijd voor het woonwagenfestival 'Samen op reis' in Zeewolde, om
van 'gewone burgers' meer begrip te krijgen voor 'reizigers'.  Het festival
verregende en verwaaide gisteren grotendeels, waardoor waarzegster, scharensliep
en stoelenmatter slechts weinig bekijks trokken.

Het steekt voorzitter Piet van Assendorp van de Vereniging Behoud
Woonwagencultuur dat de overheid woonwagenbewoners in Nederland niet langer
gewenst acht.  Je merkt aan alles dat ze van de woonwagenkampjes af willen. Ze
worden via natuurlijk verloop uitgedund dat er op den duur niets meer van over
is.

Van Asssendorp:  Nederland telt nog zo'n 30.000 woonwagenbewoners. We hebben
bruiloften en begrafenissen in onze eigen stijl. We verzorgen onze ouders totdat
we ze naar het graf brengen. En, woonwagenbewoners zijn geen kampers. Dat is een
scheldwoord , stelt Van Assendorp.

We zijn gewoon Nederlanders. Het enige verschil zit `m in het feit dat we
rondreizen.

LOAD-DATE: 25 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              47 of 143 DOCUMENTS



                                  De Telegraaf

                             23 juli 2015 donderdag

Veroordeelde agent nam grote risico's;
Keiharde conclusies hoofdofficier van justitie:

SECTION: Nieuws; Blz. 4

LENGTH: 455 woorden


Bjorn Thimister  Maastricht  Politieagent Ronald V., die vorige week twee jaar
cel kreeg opgelegd omdat hij in Heerlen in 2013 een man neerschoot door wie hij
zich bedreigd voelde, blijkt meer fouten te hebben gemaakt.  Dat staat in een
vertrouwelijke brief van hoofdofficier van justitie Roger Bos aan de Limburgse
politiechef Gery Veldhuis, die is ingezien door De Telegraaf.

Bos heeft keiharde kritiek op de werkwijze van agent Ronald V. uit Kerkrade. Net
voordat hij schoot, sloeg hij met de kolf en de loop van het pistool tegen de
ruit van de auto. Handelingen die de agent nóóit had mogen verrichten, zo
concludeert Bos.

'Ondanks zijn geoefendheid in het gebruik van een vuurwapen maakte hoofdagent
Ronald V. aldus gebruik van zijn dienstwapen op een wijze die niet strookt met
de daarop van toepassing zijnde voorschriften. Hij nam hiermee het risico op het
afgaan van een zogenoemd ongewild schot. Dit is een schot dat is afgegaan zonder
dat de schutter dat bedoelde.'

De Limburgse hoofdofficier van justitie verwijt V. verder dat van hem 'onder de
gegeven omstandigheid, meer dan van een gewone burger, meer zelfbeheersing en
enig tactisch vernuft verwacht had mogen worden'.

Over de keuze van V. daadwerkelijk te schieten, schrijft Bos onder andere: 'De
kans op een fatale afloop bij het gebruik van het vuurwapen was in dit geval
vele malen groter dan dat het geval zou zijn geweest bij gebruik van enige
andere vorm van geweld. De inschatting van hoofdagent Ronald V. leidde in deze
casus tot fatale escalatie.'

Volgens Bos zijn er door V. 'grenzen overschreden van wat ter verdediging tegen
een wederrechtelijke aanranding geboden is'. Ondanks deze keiharde conclusies
aan het adres van Ronald V. besloot Bos om de aangiftes tegen de hoofdagent in
februari 2014 te seponeren. Dit omdat volgens hem sprake was van 'een hevige
gemoedsbeweging en dus noodweerexces'.

Warmolt Tonckens, advocaat van het slachtoffer, reageert met ongeloof op de
harde conclusies van de Limburgse hoofdofficier.  De inhoud van deze zeer
uitgebreide brief gaat qua verwijten aan het adres van de verdachte agent
eigenlijk nog verder dan de rechtbank. De hoofdofficier van justitie slaat de
spijker meermalen op zijn kop. De inhoud en strekking van deze brief, waarvan ik
het bestaan overigens niet kende, is toch moeilijk te rijmen met de opstelling
van de officier van justitie op de strafzitting in deze zaak en de uitlatingen
van de persofficier van justitie tegenover de media. En niet in de laatste
plaats staat dit in belangrijke mate haaks op de uitlatingen en voorstelling van
zaken door de politie in de media tot nu toe na de uitspraak van de rechtbank ,
zegt Tonckens.

LOAD-DATE: 22 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              48 of 143 DOCUMENTS



                                  De Telegraaf

                             23 juli 2015 donderdag

'Schei uit met die kinderachtige spelletjes'

BYLINE: Willems, Menzo

SECTION: WUZ; Blz. 14

LENGTH: 710 woorden


Het arrogante Europa boycot Rusland. Dat dit vele hardwerkende Nederlanders
treft, zal EU-politici worst wezen. En dan zijn velen verrast dat Rusland zijn
sancties tegen de EU verlengt (Tel.22/07). Hoe naïef! Kom, schei uit met die
kinderachtige spelletjes, ga handel drijven. Goed voor de EU en de stroperige
economie in dit land.

H. Robért, Rhenen  Vervanger

Een lezer denkt dat heel Nederland Mart Smeets mist en Jack van Gelder gaat
missen (WUZ 22/07). Dat geldt niet voor mij. Gert van 't Hof en Dione de Graaf
doen het goed in Studio Tour en er zal best een jonge frisse vervanger voor Jack
worden gevonden.

Peter J. Hoevenaars, Hellevoetsluis

Compliment  Rutte een groot staatsman noemen (WUZ 22/07) is in mijn ogen een te
groot compliment. Bij de volgende verkiezingen gaan onze stemmen zeker niet meer
naar de VVD.

M. van Oploo, Heemskerk

Agent  Wedden dat de agent die de messentrekker bij de arrestatie in Uithoorn
neerschoot zich zal moeten verantwoorden voor zijn daad? Het recht is soms heel
krom in Nederland.

Theo C.A. Hoogland

Zwerfjongeren  De vluchtelingen worden verdeeld over de EU. In Nederland worden
de sporthallen al afgehuurd. Wanneer stopt deze toestroom? Ze gaan nooit meer
terug. In vergelijk, we hebben hier ongeveer 10.000 zwerfjongeren, die door
gemeenten en overheid aan hun lot worden overgelaten.

Lucas Meijer

Kerk  Een echte oplossing voor de crisis in Griekenland: laat de Griekse kerk
bijspringen. Die heeft geld genoeg. En houdt zich wel erg stil.

W.P. van der Weel

Afsnijden  Hoe sportief ben je om tijdens de Vierdaagse het parcours af te
snijden (Tel. 22/07). Terechte uitsluiting volgde dan ook. Ik zou wel eens
willen weten wat voor smoes deze mensen hebben tegenover hun familie. Zal wel
'een zere enkel' of iets dergelijks zijn. Overigens vind ik dat deze
onsportievelingen voor het leven geschorst moeten worden. Er zijn mensen genoeg
die wel sportief zijn en willen meelopen.

Ronald Kranenburg

Aliens  Zoektocht naar ET (Tel. 22/07) Wij zijn allang ontdekt door aliens, maar
ze blijven wijselijk buitenaards. Ze willen niets met deze maffe en agressieve
lui te maken hebben.

P. Oliehoek, Pijnacker

Broek  Nu uit onderzoek van de Universiteit van Maastricht blijkt dat het hele
jaar in korte broek lopen tot gewichtsverlies leidt (Tel. 21/7), wordt het
plaatsnemen in de vrieskist wel heel erg aantrekkelijk.

Marja van der Graaf, Tuitjenhorn

Criminelen  Er is de grootste wapenvondst ooit gedaan bij criminelen ( Tel.
22/07) en wij in Nederland hebben rechters die politieagenten die ons tegen dit
soort lui moeten beschermen, en misschien een keer terugschieten, meteen twee
jaar gevangenisstraf geven. Hoe gek zijn wij geworden in dit land?

Theo Joren, Haarlem

Ruimte  Dat Nederland nu genoeg ruimte heeft om duizenden vluchtelingen op te
nemen, omdat het tijdens de Eerste Wereldoorlog ook kon, zoals een lezer beweert
(WUZ 22/07), slaat nergens op. Toen leefden er hier iets meer dan 6 miljoen
mensen. Nu zijn we met 17 miljoen en het landoppervlak is niet evenredig
meegegroeid.

Lennart Fransson Enschede

Schreeuw  Bart van U. staat terecht voor de moord op Els Borst en zijn zuster.
Ondanks de schreeuw om hulp, zowel bij de politie als diverse instanties, heeft
men Van U. in de kou laten staan. Hadden zij zich wel om deze man bekommerd dan
hadden deze twee mensen nog geleefd. Het lijkt mij daarom logisch dat ook zij
zich voor de rechtbank moeten verantwoorden.

J. Kuijer

Parkeren  Gratis parkeren zou beter voor de detailhandel zijn (20/07), kijk maar
naar Ikea. De winkels zijn al vol voor de officiële openingstijd i.v.m. het
ontbijt voor EUR 1. Gratis parkeren, gratis koffie en thee en gratis
toiletbezoek. Dat is wat het winkelend publiek kan waarderen.

A. Mijnster

Veilig  Wij zijn net terug uit Sharm-el-Sjeikh in Egypte en wij voelden ons daar
veilig. Er loopt maar één weg langs de resorts en die is zwaarbeveiligd. Ik
voelde me veiliger dan op Schiphol, daar kan iedereen zo binnenlopen met een
rugzakje en bom erin.

S. Colen

LOAD-DATE: 22 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              49 of 143 DOCUMENTS



                                  De Telegraaf

                              21 juli 2015 dinsdag

'U moet altijd, onder alle omstandigheden, vriendelijk blijven '

BYLINE: Hiskemuller, Coosje

SECTION: WUZ; Blz. 12

LENGTH: 746 woorden


Kom werken bij de politie, u moet wel aan een paar eisen voldoen. U moet altijd
en onder welke omstandigheden ook vriendelijk en beleefd blijven. Als u iemand
wilt arresteren, vraag dan heel vriendelijk of hij of zij met u mee wil gaan.
Als iemand op u wil schieten, vraag dan beleefd of hij het pistool weg wil
stoppen of over uw hoofd heen wil schieten. Als men u na een overval wil
aanrijden, maak dan een stopgebaar. Rijdt men toch door dan krijgt u een mooie
begrafenis. Het nabestaandenpensioen gaat naar de bond van criminelen. Tenslotte
lopen zij een trauma op van dergelijke gebeurtenissen.

Hans Los, Bilthoven

Zegen  Heel goede column van de heer Wijnberg (Tel. 20/07). We kunnen vooral in
deze tijd niet genoeg benadrukken hoe belangrijk trouw en toewijding in een
huwelijk zijn. Je ziet steeds weer hoe kinderen uit evenwichtige huwelijken
opgroeien tot mensen die zelf ook weer een stabiele relatie kunnen opbouwen en
het omgekeerde is helaas ook maar al te waar: gebroken huwelijken leiden vaak
tot nieuwe gebroken relaties. Mijn vrouw en ik hebben pas 35 jaar huwelijk met
onze kinderen mogen vieren en dat is een grote zegen. Door vol te houden en door
te gaan ook als het wel eens moeilijk gaat, groeit er een steeds diepere band en
eenheid met elkaar. Toen onze Schepper het huwelijk instelde, wist Hij wat Hij
deed.

E. Kuiper

Verbazing  Wat een ontdekking van een bijzonder hoogleraar dat parkeerbelasting
de stedelijke winkeliers langzaam de nek omdraait. Wij mijden al jaren
winkellocaties waar parkeerheffingen gelden. Online inkopen is de oplossing. Het
heeft me altijd verbaasd dat de stedelijke middenstand niet massaal in het
geweer is gekomen tegen de ontstane situatie.

Willem van Bommel,

Wommels

Unicum  Wes en Yo zijn vijf jaar getrouwd en dat werd groots gevierd. Voor de
'gewone man' is dat geen unicum. In die kringen blijkbaar wel, en blij dat ze
dan zijn !

Geesje Visser

Begrijpen  Agent is veroordeeld tot twee jaar cel voor het neerschieten, uit
verdediging, van een misdadiger die hem bedreigde. Binnenkort komt de bestuurder
van de auto waarin zij reden voor de rechter. Dat zal wel een voorwaardelijke
taakstraf worden. Wanneer komen de rechters eens uit hun ivoren toren en gaan ze
als echte mensen straffen uitdelen die wij als gewone burger niet alleen
begrijpen, maar ook redelijk achten?

Opgave  Als ik de meer dan 870 reacties lees op de uitspraak van president
Hollande over de muntunie, lijkt het mij een onmogelijke opgave om een unie te
vormen, in welk opzicht dan ook, waar twee van de genoemde meer dan 870
scribenten het mee eens zijn.

G. Klück, Rotterdam

Held  Het woord held wordt mijns inziens heel vaak ten onrechte gebruikt. Een
held is iemand die met gevaar voor eigen leven iets heldhaftigs doet. Dirk Kuijt
vindt het heerlijk terug te zijn op het oude nest, dus is het geen held maar een
geluksvogel c.q. spekkoper.

T. Klooster, Zaandam

Snel klaar  Als nou Amerika eens 100 miljard beschikbaar stelt in ruil voor een
of twee havens in 't Griekse, en dan niet gebruiken voor aflossingen maar alleen
om de economie te stimuleren, en Europa de aflossing(en) opschort, zijn we toch
snel klaar en kunnen de Europese landen intern ook financieel op adem komen.
Maar ja, waarschijnlijk zijn wij, gewone burgers, te dom.

Paul Smetsers, Naarden

Zelfrespect  Hoe is het mogelijk dat een trots en zichzelf respecterend land als
Amerika aan tafel gaat zitten en levensgevaarlijke overeenkomsten afsluit met
een gezworen vijand als Iran. Een land dat in het verleden de diplomatieke
doodzonde beging door de Amerikaanse ambassade in Teheran 1,5 jaar te gijzelen
en ook nu niet ophoudt de VS als crimineel en duivels te betitelen en zelfs
tijdens de onderhandelingen bleef roepen 'dood aan Amerika'! Wat heb je dan als
president van dit land alle zelfrespect overboord gezet, alleen maar voor een
plaatsje in de geschiedenisboeken!

E. van Gelderen

Eurozone   De Franse president Hollande wil dat de Eurozone een eigen regering
en parlement krijgt. Er zijn nu ± 750 Europarlementariërs. Van hun riante
salaris moeten ze ook hun medewerkers uitbetalen. Sommigen hebben familie of
vrienden in dienst, ongeacht hun kennis van zaken. Deze mensen moeten ons dan de
wet gaan voorschrijven? Niet te hopen dat dit ooit gebeurt.

Wilma Beskers,Borculo

LOAD-DATE: 20 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              50 of 143 DOCUMENTS



                                  De Telegraaf

                              17 juli 2015 vrijdag

'Hoe ze het gewone volk kunnen aanpakken, weten ze wel'

BYLINE: Hiskemuller, Coosje

SECTION: WUZ; Blz. 14

LENGTH: 734 woorden


Diplomaten in Den Haag verscheuren parkeerbonnen. Wie doet daar iets aan?
Kennelijk niemand. Maar wanneer je tot het gewone volk behoort, weet men wel hoe
je aangepakt kan worden. Dan wordt je auto bij fout parkeren weggesleept en
krijg je hem pas terug als je betaalt. Tegen de gewone man heeft men wel lef.
Men moet zich schamen in Den Haag, dat men dit laat gebeuren. Het is een blamage
voor de politiemensen, die tegen foutparkeren optreden.

Kees Buren, Purmerend

Kussen  Bij de EU is kussen helemaal in. We zien mevrouw Merkel de heer Hollande
kussen. We zien de heren Rutte en Dijsselbloem de heer Juncker kussen. En dat
voor publieke vijanden. Zouden ze soms 20 zilverlingen hebben gekregen?

N.M.R. Tam, Linschoten

Schuldig  Een VN Tribunaal is bedoeld om, boven de partijen en los van nationale
gevoelens, de eerlijke en bewezen waarheid te vinden in ernstige zaken. Verwacht
mag dan ook worden dat ieder land hieraan in alle openheid zal meewerken. Zo
gezien is het Russische dreigement van een veto over zo'n tribunaal niets anders
dan een openlijke schuldverklaring.

J. Reinders, De Kwakel

Grieks  Mijn bedrijf staat op omvallen en zal zonder nieuwe kredieten niet
overleven. Eerst schoffeer ik mijn bankier en stuur ik de vreselijkste
verwensingen naar zijn hoofd. Dan ga ik met hem praten en eis ik kwijtschelding
en nieuwe kredieten tegen gunstiger voorwaarden. We noemen dit de Griekse
methode.

R.W. Hagenstein

Oorlog  Terwijl de wereld vol zit met oorlogen en honger, maken we in Nederland
ruzie of er een 'week van de kroket' moet komen. Tja, je kunt het maar ergens
druk mee hebben!

D. Vogelaar

Water  Fijn om te horen dat ze op vijf miljard kilometer van de aarde op Pluto
water hebben gevonden. Misschien is het ook een idee om op 5000 km van Nederland
water te zoeken in Afrika.

Rob Maarschalk

Verstandigste  De Duitse minister Schäuble is een van de verstandigste mensen in
de eurogroep. Hij vindt nog steeds dat er een Grexit moet komen. De Grieken
kunnen hun leningen nooit terugbetalen, maar vooral, ze zullen hun beloften echt
niet nakomen. Ik vind dat alle landen een referendum moeten houden of we
doorgaan met de financiële steun aan Griekenland. Wij kunnen nog wel enkele
verzorgingshuizen sluiten, dan kunnen we dat geld weer naar de Grieken
overmaken. Rutte, stop met deze tragedie.

A.Randshuizen

Anders  Rutte beroept zich met het breken van zijn verkiezingsbelofte op de
totaal andere situatie van nu in vergelijking met 2012. Wanneer er nu
verkiezingen gehouden zouden worden zou de Tweede Kamer er ook totaal anders
uitzien dan in 2012. Een kabinet dat zonder mandaat van de kiezers goedkeuring
voor het Griekse steunprogramma doordrukt pleegt verraad.

A. van der Walle, Goes

Rookgordijn  In het onderwijs worden ons de grondbeginselen van rekenen en taal
geleerd. Naarmate men op de maatschappelijke ladder stijgt wordt men er meer
bedreven in. Bij de top en in de regering aangekomen is het mogelijk zo te
goochelen met cijfers en woorden dat de rest van Nederland een 'rad voor ogen'
wordt gedraaid. Met een bijzondere rekenrente en onbegrijpelijke verklaringen
wordt ook een papieren rookgordijn opgetrokken voor de 'gewone' burger.

F.H. Janssen

Ongelijkheid  Van Boxtel vangt per jaar 430.000 euro van de NS, zonder enige
ervaring in deze branche. Ik, die 40 jaar door Europa heb gezworven als Europees
touringcarchauffeur, met 40 schadevrije jaren, en sinds 2005 met pensioen, mag
per jaar 22.000 euro in ontvangst nemen. Dan mag ik toch wel boos zijn.

A.van der Leest,

Volendam

Halen  Dus zo steekt het in elkaar, de ambtenaren 5 procent loonsverhoging
betaald door de gepensioneerden. Bij de een halen om de ander te kunnen betalen.
De PvdA bij monde van Plasterk en Jetta Klijnsma doen daar aan mee. Maar ja deze
partij weet niet beter dan geld uitgeven van een ander.

Geesje Visser, Kampen

Vernedering  Advieskosten van EUR  6,00 bij de apotheek als u nieuwe medicijnen
krijgt! Zo weet ik er nog een paar: Nummertje-trek-kosten, wachten op je
beurt-kosten, gebruik van de ruimte-kosten, computergebruik-kosten, controle
door collega-kosten, feed back naar de arts-kosten. We worden door onze regering
vernederd. Peter Lasoe, Best

LOAD-DATE: 16 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              51 of 143 DOCUMENTS



                                  De Telegraaf

                              13 juli 2015 maandag

Schuld groter  dan ons  salaris

BYLINE: Reekers, Arno

SECTION: Nieuws; Blz. 3

LENGTH: 113 woorden


Van een onzer

verslaggevers

Athene  Als het financiële hulppakket doorgaat, dan stijgt de schuld van
Griekenland weer met tientallen miljarden. Het land heeft al een schuld van
ongeveer 320 miljard euro en dat gaat oplopen richting 400 miljard euro.

Griekenland heeft ongeveer 10 miljoen inwoners. De schuld aan het buitenland
bedraagt binnenkort bijna 40.000 euro per Griek.

Ter vergelijking: Jan Modaal in Nederland verdient per jaar bruto ongeveer
35.000 euro. Elke Griek heeft dus een schuld die groter is dan het brutosalaris
waar een Nederlander een jaar voor werkt. De economie kromp sinds 2008 met een
kwart tot 180 miljard euro.

LOAD-DATE: 12 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              52 of 143 DOCUMENTS



                                  De Telegraaf

                              10 juli 2015 vrijdag

'Ik was er, en had al betaald';
Verdachten kindersekszaak dachten alleen aan zichzelf

SECTION: Nieuws; Blz. 10

LENGTH: 511 woorden


Saskia Belleman  Maastricht   Ze was nogal terughoudend. Ik kreeg de indruk dat
ze niet wilde. Ze was niet actief. Maar ja, je bent er, en ik had al betaald.
En dus dook de 22-jarige klant in een Valkenburgs hotel het bed in met 16-jarige
Kimberly, van wie hij dacht dat ze  nét achttien  was.  Wat het Openbaar
Ministerie betreft moet de man zijn seksavontuur bekopen met een gevangenisstraf
van zes maanden, waarvan twee voorwaardelijk. Dan komt hij er goed vanaf, want
de hoogste straf die de officieren van justitie David van Kuppeveld en Karin
Janssen gisteren in de rechtbank van Maastricht eisten tegen zes klanten van de
minderjarige, was één jaar cel. Onvoorwaardelijk.

Die eis treft een 49-jarige man, van wie volgens de OvJ's meer levenswijsheid
mocht worden verwacht. Hij heeft volgens Van Kuppeveld alles geprobeerd om onder
de zaak uit te komen. Beweerde dat hij contact opnam met het meisje uit een
nobel streven om seksuele uitbuiting van kinderen tegen te gaan. En dat loverboy
Armin A. en Kimberly hem niet wilden laten weggaan zonder dat hij eerst seks met
haar had.  Ik dacht, dat moet dan maar, en daarna ga ik meteen weg.

Een 47-jarige klant ontkende ooit  seks buiten de deur te hebben . Wél stuurde
hij Kimberly een sms:  Dat was een lekkere blow-job.  En een 52-jarige klant
vond het gek dat ze eerst de slaapkamer verliet om het geld weg te brengen, maar
had wel seks..

Eigenbelang voerde bij alle 29 mannen die verspreid over vier dagen terechtstaan
de boventoon, zegt Van Kuppeveld. De OvJ's deden geen moeite om hun irritatie te
verbergen over de vrees van de mannen om huwelijken, banen en eigen bedrijven
kwijt te raken. Volgens Van Kuppeveld was niemand bezig met de gevolgen voor
Kimberly, die gedurende tien dagen stelselmatig werd misbruikt door tientallen
mannen.

Niet uniek  Het ergst vindt het Openbaar Ministerie dat deze zaak niet uniek is.
Er zijn veel meisjes die niemand in stilte hoort huilen als zich wéér een klant
aandient. En de volgende. En de volgende.  Het OM vindt dat klanten de politie
zouden moeten waarschuwen, en dat beheerders van websites en hoteleigenaren
beter moeten opletten.

Op de eerste dag van het strafproces werd een nieuwe richtlijn van kracht voor
officieren van justitie, die veel hogere eisen adviseert dan tot nu toe
gebruikelijk waren. De 29 mannen in de Valkenburgse zedenzaak kregen er meteen
mee te maken.

Volgens advocaat Ivo van de Bergh zijn de mannen net zo goed slachtoffer. Van
Kimberly die over haar leeftijd loog.  Zij en Armin A. hebben dertig mannen in
de luren gelegd.  En van het OM dat  een hetze  en  een heksenjacht  ontketende
op de klanten. Twee van hen wachtten de strafzaak niet af en pleegden zelfmoord.
Van de Bergh:  Alle mannen zijn van zorgeloze, hardwerkende burgers, opeens
onderdeel geworden van een kinderseksschandaal. Ze hebben een stempel waar ze de
rest van hun leven niet meer vanaf komen, zonder dat ze bewust iets verkeerd
hebben gedaan.

De rechtbank doet op 23 juli uitspraak.

LOAD-DATE: 9 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              53 of 143 DOCUMENTS



                                  De Telegraaf

                              4 juli 2015 zaterdag

Thuisstart  geeft vleugels

BYLINE: Ruggenberg, Hans

SECTION: Sport; Blz. 5

LENGTH: 479 woorden


Een Tourstart in eigen land doet altijd iets speciaals met vaderlandse renners.
Ik verwacht vandaag en morgen een groot wielerfeest in Utrecht en langs de wegen
in Nederland. Zo heb ik dat zelf ook ervaren tijdens Le Grand Départ in 1996 in
Den Bosch.

Je wordt van alle kanten toegeschreeuwd door het publiek, waardoor je altijd
iets extra's kan. We hebben tijdens de ploegenpresentatie al een voorproefje
gekregen van wat ons te wachten staat tijdens dit openingsweekend. Waar er in
Den Bosch vooral genodigden waren, kon in Utrecht het gewone  volk hun helden
begroeten. Ik was er zelf bij en moet eerlijk bekennen dat ik met kippenvel op
mijn armen stond. Het stond nu al rijen dik en dat zal tijdens de proloog en de
tweede rit naar Zeeland niet anders zijn.

Het zal onze thuisfavorieten een extra boost  geven in de openingstijdrit. Ik
denk dat de Nederlandse wielrenners het om die reden weleens heel goed kunnen
gaan doen. Het zou me niet verbazen wanneer er drie Nederlanders in de top tien
eindigen. Ik denk dat het kan, want we hebben momenteel meerdere goede
tijdrijders. Natuurlijk wordt Tom Dumoulin als de grootste kanshebber genoemd
voor een topklassering en misschien zelfs voor de winst. Hij heeft de laatste
jaren meer en meer progressie geboekt op deze discipline. Maar wat te denken van
Lars Boom, Wilco Kelderman als kersverse Nederlands kampioen, Stef Clement en
Jos van Emden? Ik denk echt dat het een mooie dag kan worden. De enige
spelbreker zou wellicht het extreem warme weer kunnen worden, waardoor mensen
thuisblijven. Maar ik denk het eigenlijk niet. Veel waarschijnlijker is dat het
een gekkenhuis wordt. Zoals vijf jaar geleden bij de Tourstart in Rotterdam,
maar ook tijdens andere ouvertures van grote rondes.

De Vueltastart van 2009 in Assen bijvoorbeeld. Of zoals de Girostart van
Groningen in 2002. Tweemaal een groot feest. Ik merkte dat ik letterlijk  naar
voren werd geschreeuwd door het Nederlandse publiek. Ikzelf was nou niet echt
een specialist in prologen rijden, maar bij de Giro werd ik die dag zevende over
een afstand van bijna zeven kilometer. Dat lag echt aan de mensen daar, die mij
vleugels gaven. Het leek op sommige momenten wel of ik door iedereen een extra
zetje kreeg.

Dat gaan de mannen vandaag ook meemaken. Het thuisvoordeel, zoals in
voetbalwedstrijden, kan óók motiverend werken in het wielrennen. Die extra steun
die je ervaart, scheelt echt een paar procenten, al lijkt dat misschien raar.
Want je denkt dat vorm gewoon vorm is en dat je het daar mee moet doen, maar
toch werkt het in je voordeel als iedereen aan jouw kant staat.

Het gaat een gekkenhuis worden, neem dat maar van mij aan. Elke keer weer blijkt
dat wanneer de Tour hier naar Nederland komt dat we wielergek zijn. En dat gaat
nog veel erger worden als Dumoulin vandaag wint en het geel pakt.

LOAD-DATE: 3 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              54 of 143 DOCUMENTS



                                  De Telegraaf

                              4 juli 2015 zaterdag

Geachte lezer,

BYLINE: Stols, Margo

SECTION: WUZ; Blz. 16

LENGTH: 222 woorden


Daar gaat onze lastenverlichting van vijf miljard, roepen sommige lezers. Zij
vrezen dat de meevaller rechtstreeks naar Griekenland gaat nu het IMF Nederland
heeft gevraagd een bedrag van die orde aan de Grieken te schenken.  En de
Grieken maar lachen en mooi weer spelen , foetert Jan Veldhoven. Het IMF wil
ruim 55 miljard euro schuld kwijtschelden en de Grieken nog eens 50 miljard
extra lenen.  Krommer moet het niet worden , vindt Ed Nienhuis.  Eerst de boel
bedonderen om in de euro te komen, dan 240 miljard ophalen en nu om afschrijving
janken.  L. J. van Herk-Mol heeft er schoon genoeg van. Wat hem betreft krijgen
ze geen geld meer,  hoewel het mij aan het hart gaat vanwege de gewone burgers
van Griekenland.   Het gezegde: de aanhouder wint, klopt dus wel , merkt Viola
Post van de Bilt op en zij vraagt:  Komt er nu voor ons ook een referendum om
onze mening te vragen of tellen wij als gewone burger niet mee?  Ook P.J. van
Houten lijkt een referendum wenselijk.  Bij `nee' kunnen we onze gulden
terugkrijgen; zoals de Grieken hun drachme bij de volksraadpleging daar.
Marijke Schutz denkt te weten wat het lijflied van het IMF is, gezien het
opmerkelijke advies van de monetaire organisatie:  We hebben een potje met geld,
we hebben een potje, potje, potje, potje geld al op de tafel gezet."

Margo Stols

LOAD-DATE: 3 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              55 of 143 DOCUMENTS



                                  De Telegraaf

                              3 juli 2015 vrijdag

'Stem van gezond verstand';
Lezers betuigen massaal hun medeleven na het overlijden van prof. dr. Bob
Smalhout

BYLINE: Stols, Margo

SECTION: Nieuws; Blz. 10

LENGTH: 1111 woorden


Lezers hebben geschokt gereageerd op de dood van onze columnist prof. dr.
Smalhout. Een greep uit de reacties.

Een grote geest is heengegaan. Jarenlang heb ik genoten van zijn analyses van de
misstanden in onze samenleving. Smalhout was de stem van het gezonde verstand in
ons land. Wanneer onze politici maar een fractie van zijn inzicht hadden dan
ging het een stuk beter met ons land. Ik zal zijn verhalen missen.

Pieter van den Brink, Wijk bij Duurstede

Zere plek  Van sommige mensen zou je wensen dat zij het eeuwige leven hadden.
Prof. Smalhout was één daarvan. Hij legde de vinger altijd op de zere plek: de
verstikkende bureaucratie. Hij voelde zich eenzaam, de laatste jaren van zijn zo
vruchtbare leven. Maar van een ding kon hij zeker zijn, hij was omringd door een
zeer grote schare lezers en bewonderaars. Wat zullen wij hem allemaal missen.

Reinier Voogd

Dank  Dag professor  en dank u wel. Uw columns werden de laatste tijd al af en
toe door mij gemist en ik begreep dat dit niet zonder reden was. Nu moeten wij u
definitief missen: een aimabel mens met, tot aan uw verscheiden, een heldere,
scherpe en vooral kritische geest. Misstanden stelde u aan de kaak zonder een
blad voor de mond te nemen, kritiek op uw uitspraken pareerde u met kennis van
feiten, u gaf het Nederlandse volk een stem. Menigeen keek reikhalzend uit naar
uw wekelijkse columns om vervolgens, bij het lezen van uw woorden, instemmend te
knikken. De zaterdagkrant was niet compleet zonder uw bijdrage. Dus daarom: dag
professor, en dank u wel.

Gerard Scheffer, Hoensbroek

Kritisch  De dood van prof. Smalhout schokte mij zeer, temeer daar hij door zijn
kritische pen vele misstanden in de politiek, in de medische wereld als ook op
het sociale vlak aan het licht bracht. Maar ook kon hij zeer liefdevol schrijven
over zijn echtgenote en zijn latere vriendin, die hij zo node miste. Nu is hij
in de dood met hen verenigd. Moge hij rusten in vrede.

K. Borgers, Amersfoort

Medeleven  Mijn diep medeleven met het overlijden van prof. Smalhout. We zullen
hem erg missen. Zijn column was altijd het eerste wat we lazen als de krant in
de bus viel.

H. Weisscher

Snaar  Prof. Smalhout wist elke keer weer de juiste snaar te raken en wist wat
er speelde in de samenleving. Heel wat anders dan onze regeringsleiders. Heb het
altijd jammer gevonden dat hij niet de politiek is ingegaan. Er is weer een
bijzonder mens van ons heengegaan. Dag lieve professor Smalhout, rust zacht!

Cathy Stam-Gestman, Purmerend

Wijs  Een wijs mens is heengegaan en wat had hij een heldere kijk op de
samenleving. Als onze politici maar eens 25 procent van zijn plannen en ideeën
hadden overgenomen, was er tenminste zorg voor de ouderen en zaten de boeven
achter slot en grendel.

D. Vogelaar, Middenmeer

Oneens  Professor Smalhout, ik zal hem missen. Met wie moet ik het nu oneens
zijn, bij tijd en wijle?

Robert H. Henstra

Erudiet  Een schokkend bericht. Professor Smalhout is overleden. Hij was een
erudiet mens met een sterk inlevingsvermogen. Zijn glasheldere uiteenzettingen,
waar meestal geen speld tussen te krijgen was, zullen door velen worden gemist.
Hij was als een van de weinigen in staat om kennis en inzicht op een
begrijpelijke wijze over te brengen. Zijn inzet, ook op hoge leeftijd, voor
hulpbehoevende mensen en kinderen was met geen pen te beschrijven. Veel van zijn
columns konden worden gelezen als waardevolle levenslessen. Hij laat een
welhaast onvervangbare, lege plaats achter.

Henk Mulder, Hasselt (Ov)

Ongeëvenaard  Prof. Smalhout was een man met een grote kennis van zaken. Hij kon
met enkele woorden zeggen wat zoveel mensen denken! Voor zijn columns op het
scherp van de snede zijn wij abonnee geworden, vele jaren geleden. Natuurlijk
zijn er vele goede columnschrijvers, maar de professor is ongeëvenaard. Deze
week schreef ik hem nog een kaartje met de woorden: 'we kunnen u niet missen'.
En nu moeten wij dat toch doen. Ik ben er heel verdrietig om. Het voelt alsof ik
een familielid heb verloren. Heel veel sterkte voor de nabestaanden en iedereen
die van hem hield.

Truus Plug

Scherp  Prof. dr. Smalhout is niet meer onder ons. Wij zullen zijn scherpe blik
en nuchtere visie, die juist in deze tijd nodig zijn, missen.

Almere, R.M. Duijne

Voorvechter  Met de dood van Bob Smalhout gaat een voorvechter van degelijke
Hollandse normen en waarden verloren. Met zijn wetenschappelijk onderbouwde
columns zette hij essentiële maatschappelijke problemen in een ander
perspectief. Ook al was hij professor en hoogleraar, hij verkondigde de stem van
het gewone volk. Van onderwijs en vaderlandse geschiedenis tot medische
esthetiek, Smalhout gaf zijn ongezouten mening. Die gaan we missen.

Jan van Rooijen, Soesterberg

Begaafd  Heel jammer en verdrietig. Een begaafd schrijver. De ontroerende
beschrijving van de dood van zijn vrouw, staat mij nog duidelijk voor de geest
en heeft mij indertijd diep geraakt.

Johan P. Krijnsen

Vertrouwd  Professor Smalhout overleden. Hij voelde bijna als familie. Zo
vertrouwd, elke week zijn goede en rake columns. Ik zal hem missen en velen met
mij. Hij schreef zo liefdevol over zijn twee echtgenotes. Sterkte voor zijn
familie.

Hetty van den Berg, Haarlem

Held  Ik wens de familie van deze held veel sterkte met het verlies van een zeer
bijzonder mens met een vlijmscherpe pen die ons als Telegraaf-lezers als geen
ander kon boeien met z'n verhandelingen over de Haagse en Europese politiek. Ook
z'n hartgrondige afkeer van het fenomeen manager en andere egocraten en
misstanden in alle geledingen van onze maatschappij wist hij als geen ander te
beschrijven. Jeetje, wat zal ik hem missen

Frank A. Paardekooper, Zandvoort

Favoriet  Mijn favoriete columnist is niet meer. Een groot verlies voor de
samenleving. Familie en redactie gecondoleerd met dit grote verlies. Hij is nu
weer bij zijn grote liefde.

H. v.d. Pol

Rust zacht  Rust zacht, professor Smalhout! Eindelijk weer bij uw geliefde
vrouwen, nooit meer alleen! Bedankt voor vele jaren aansprekende columns, u
sloeg de spijker op z'n kop. U zei wat heel veel mensen dachten! Nogmaals grote
dank, we gaan u zéér missen!

M. Cornelissens, Tiel

Markant  Prof. Bob Smalhout is overleden. Een markante persoonlijkheid, een
erudiet mens, een dierenvriend. Iemand die ook zijn emotionele kant durfde te
tonen. Ik zal zijn columns missen!

Corine Pullen

LOAD-DATE: 2 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              56 of 143 DOCUMENTS



                                  De Telegraaf

                             25 juni 2015 donderdag

'Mooi vooruitzicht voor al die mensen met een handicap'

BYLINE: Stols, Margo

SECTION: WUZ; Blz. 14

LENGTH: 752 woorden


Om mensen in de bijstand nu allemaal labbekakken te noemen, zoals VNO-voorzitter
Hans de Boer deed, dat gaat mij een brug te ver. Persoonlijk denk ik dat de
meeste mensen in de bijstand maar wat graag aan de bak willen. Waar ik mij nog
meer aan stoor, is zijn uitspraak dat er voorlopig niets terecht komt van de
belofte om honderdduizend mensen met een arbeidsbeperking aan werk te helpen.
Daarmee geeft hij aan dat wat destijds in het sociaal akkoord is afgesproken nu
al gedoemd is te mislukken. Een mooi vooruitzicht voor al die mensen met een
handicap.

Kor Bonthuis

Zeespiegel  Geleerde professoren voorspellen een zeespiegelstijging met
misschien wel 1,70 meter als de ijsbergen smelten. Ik leerde op de lagere school
al dat meer dan 80 procent van het ijs onder water zit en dat ijs 10 procent
meer volume heeft dan water! Als men dan gaat rekenen, zal de stijging meevallen
en niet meer dan enkele centimeters bedragen. Allemaal bangmakerij van de
milieuterroristen.

R. Diepen, Breda

NS  Met al dat geprivatiseerde geknutsel bij de NS is het nu wachten op een
vergeten wissel en een enorme klap. Dan wordt men wakker en komt het misschien
terug waar het hoort. Gewoon bij de Staat. Geleid door vakmensen, als die er nog
zijn.

P. Wouters, Best

Transport  Ik ben het met de lezer eens die stelt dat een lastenverzwaring voor
het vrachtverkeer absoluut niet kan (WUZ, 24/06). Als hij echter schrijft dat
goedkope Oostblokchauffeurs met meestal oude vrachtauto's de Nederlandse wegen
onveilig maken, denk ik dat hij al een paar jaar niet meer op de snelwegen is
geweest. Het gehele Oostblok rijdt met (vraag me niet hoe het kan) het modernste
materiaal.

Johan van de Put

Fietsen  Fietsers leven een half jaar langer (Tel. 23/06), blijkt uit onderzoek.
Benieuwd of dit nieuws ook bij de overheid en pensioenfondsen zo gewaardeerd
wordt, het is toch weer een periode langer AOW en/of pensioen uitbetalen.
Misschien is de uitslag van deze studie weer een welkome reden om de
pensioenpremie te verhogen. Alles om de dekkingsgraad op peil te houden.

F. Dekker, Callantsoog

Ontslag  Weledele dames en heren uit de leidende bestuurslagen van de NS en het
ROC Leiden, bij deze eist de Nederlandse bevolking per ingaande van 1 juli
(ingang nieuwe ontslagregeling) van ieder lid ontslag. Hierbij vervalt op basis
van aantoonbare wanpraktijken, lak aan financiële vaardigheden en
bestuursgerelateerde onkunde het recht op elke vorm van 'bonusregelingen'.
Tevens zal het elke hoofdverantwoordelijke verboden worden om in de toekomst een
gelijksoortige functie te bekleden. Veel succes met het UWV!

Daniël Harmsen, Heino

Miljarden  Waar zijn de miljarden aan Griekenland aan uitgegeven? Niemand praat
daarover. Gewoon lukraak betalen. Niets wordt gecontroleerd door de EU.
Makkelijk als je van de gewone man alles kunt plukken.

H. van Daal

Old boys netwerk  Iedere dag worden we weer geconfronteerd met de resultaten van
het old boys netwerk. Dit is gewoon een uitzendbureau voor afgedankte en
uitgerangeerde politici en managers, die gefaald hebben in hun functie. Dit
'bureau' zorgt er dan voor dat ze elders geplaatst worden, uiteraard met zeer
riante vertrekregelingen, goedgekeurd door een raad van commissarissen, die
aangeworven is via hetzelfde 'bureau'. Zo gaat Nederland naar de knoppen.

G. Kuipers, Heerlen

Sleutelfunctie  Het lijkt erop dat Griekenland binnen de euro blijft. We hebben
dan in premier Tsipras een prima kerel gezien. Een vasthoudende onderhandelaar.
Enkeling tegen de eurogroep, achttien eurolanden, de ECB en het IMF. Met
tegenwerking in de Griekse oppositie en zijn eigen partij Syriza en aan de
keukentafel zijn eigen vrouw Betty. Je hoeft het niet met hem eens te zijn, maar
een sleutelfunctie voor deze man in Europa zou niet slecht zijn.

A.F.W. Duijverman

Vakantie  Een kwart van de Nederlanders blijft thuis. Geen geld voor vakantie.
Tip: dat studeer/naaikamertje waar je toch niks mee doet, stort er schelpenzand
op de vloer,  plaats er twee strandstoelen en wat palmen, lekker muziekje erbij,
sangria onder handbereik en geniet! Voordeel is: je bent zo weer thuis.

Ronald Andeweg, Amsterdam

Blunder  Als NS-topman Huges een beetje eergevoel en trots heeft, accepteert hij
die tonnen niet. Zeker nu er nog zoveel mensen zijn die het met veel minder
moeten doen.

H. v.d Berg, Haarle

LOAD-DATE: 24 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              57 of 143 DOCUMENTS



                                  De Telegraaf

                             24 juni 2015 woensdag

Weekje weg is groot goed

BYLINE: Willems, Menzo

SECTION: WUZ; Blz. 18

LENGTH: 561 woorden


Een mens kan niet zonder.  Bijna twee derde van de deelnemers aan de Stelling
van de Dag vindt het belangrijk om met vakantie te gaan. Ruim dertig procent
vindt het echter helemaal niet nodig:  Het is pure luxe en heeft geen nut.

Deze minderheid wijst erop dat de meeste ouderen in hun jonge jaren nooit met
vakantie zijn geweest.  Als zoon van een ondernemer heb ik nooit vakantie
gekend, daar gaat een mens niet dood van , luidt een reactie.

Bijna zeventig procent van u meent echter dat mensen met vakantie moeten om bij
te tanken.  Je bent dan in een andere omgeving, denkt niet aan je werk, hebt een
goede tijd met je gezin en vrienden , schrijft iemand. Ruim de helft denkt dat
een werknemer eerder overspannen raakt als hij niet af en toe een paar weekjes
ertussenuit kan.  Onze wereld verandert steeds sneller, dat kost dure energie
van mensen.

Bijna zestig procent van u denkt echter dat een mens van thuisblijven ook prima
uitrust:  Ontspanning kun je beter zoeken in eigen omgeving , aldus een lezer.
Van vakantie kun je ook stress krijgen , meent een ander.

Uit een enquête van het Nationaal Instituut voor Budgetvoorlichting (Nibud)
blijkt dat een kwart van de werknemers thuisblijft omdat het te duur is een paar
weken ertussenuit te gaan. Onder hen bevinden zich vooral huishoudens met een
inkomen beneden modaal (minder dan 1750 euro per maand). Zij zetten het geld
opzij, besteden het aan het huishouden of lossen schulden af. Bijna tachtig
procent van u vindt het verstandig dat deze categorie hiervoor de vakantie laat
schieten:  Je kunt niet alles aan de kant schuiven voor een dure vakantie.  Een
aantal lezers tekent hierbij wel aan dat het erg is dat 'Jan met de pet' geen
geld heeft om ertussenuit te gaan, terwijl hij het net zo hard nodig heeft
eenmaal per jaar even uit de sleur te zijn  als de hogere inkomens.

Bijna veertig procent van u vindt dat huishoudens met een laag inkomen
maandelijks een bedrag zouden moeten sparen zodat ze toch met vakantie kunnen.
Circa de helft is het hier echter niet mee eens. Volgens deze lezers heeft
'beneden modaal' geen geld om te sparen:  Te laag inkomen en te hoge kosten.

Vakantiegeld  Dat de Nederlanders dit jaar minder vakantiegeld kregen, vindt
ruim tachtig procent van u niet terecht.  Schandalig. Een keer per jaar met
vakantie is nodig voor iedereen die werkt. Dus het vakantiegeld zou juist omhoog
moeten , aldus een lezer.

Ook het plan van het kabinet voor verhoging van de btw voor onder meer de
vrijetijdssector, zoals pretparken, stuit bij een meerderheid van u op kritiek:
Dit betekent dat elk huishouden meer geld moet betalen. Weer wordt de
Nederlander uitgekleed door dit kabinet. Vakantie is een must, en schande dat
mensen die weinig verdienen steeds minder kans krijgen om op vakantie te gaan.

Nederlanders hebben wettelijk recht op twintig vakantiedagen. Dat is minder dan
in de andere Europese landen, maar veel meer dan in de VS of Japan. Ruim
driekwart van de lezers vindt echter niet dat we in Nederland verwend zijn.
Slechts tien procent meent dat we met minder dagen toekunnen. Bijna 45 procent
vindt het aantal dagen precies goed terwijl veertig procent zelfs meer
vakantiedagen wil:  Voor degenen die fysiek zwaar werk hebben, is het aantal
vakantiedagen aan de krappe kant.

Menzo Willems

LOAD-DATE: 23 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              58 of 143 DOCUMENTS



                                  De Telegraaf

                             24 juni 2015 woensdag

'Ook ik sta 1 juli aan uw (WW-)voordeur, meneer Asscher'

BYLINE: Stols, Margo

SECTION: WUZ; Blz. 18

LENGTH: 743 woorden


Na weer een tweetal jaren ga ik mijn laatste werkweek in, waarna ik moet
vertrekken voor minimaal zes maanden. Of ik terug kan komen kon mijn baas niet
zeggen, gezien de tijdsduur. Dit ondanks dat het bij het bedrijf steeds drukker
is geworden. Mijn werk wordt waarschijnlijk overgenomen door Poolse
uitzendkrachten, die zijn 1,50 euro per uur goedkoper. Zonder uitzicht op
zekerheid verliest zo de gemiddelde arbeider het vertrouwen in de toekomst en
zijn arbeidsethos lijdt hier ook onder. Ook ik sta 1 juli aan uw (WW-)voordeur,
meneer Asscher. U wordt bedankt.

H.K. Kip

Oplichting  Er is onvoldoende concurrentie op de hypotheekmarkt omdat de
grootbanken de dienst uitmaken (Tel. 19/06). Deze grootbanken hebben door dit
ontbreken van concurrentie een relatief grotere winstmarge op hypothecaire
leningen en daarmee gaan de bonussen voor de directie van deze grootbanken ook
omhoog. Ik constateer dat deze grootbanken een paar jaar geleden door de
belastingbetaler gered moesten worden in samenwerking met onze regering. Hier is
een ander woord voor, dit is: oplichting.         N. Crull

Uniform  Het uniformverbod wordt een dagje opgeschort, nu maar hopen dat
potentiële terroristen geen krant lezen en het dus niet in de gaten hebben.

Hans Verboom, Zwolle

Deal  Minister Dijsselbloem ziet brood in Griekse voorstellen. Goed zo! Kan hij
meteen de kans aangrijpen om voor de vele honderden miljarden die de EU in
Griekenland heeft geïnvesteerd, een onderpand te eisen. Die onderpanden? Dat
moeten natuurlijk de havens zijn! We moeten wel snel zijn, want Rusland en China
liggen hiervoor op de loer en zij zijn wél adequaat, slim en zakelijk.

Corry Schippers

Spelling   Spelling komt terug in het eindexamen. (Tel. 23/06) Vlgones oznrdeeok
mkaat het eehctr neit uit in wlkee vloogdre de ltteers in een wrood saatn, het
einge wat blegnaijrk is is dat de eretse en de ltaatse ltteer op de jiutse
patals saatn en je knut gwoeon lzeen wat er saatt. Dit kmot odmat we neit ekle
ltteer op zcih lzeen maar het wrood als gheeel. Gelukkig wordt er een eind
gemaakt aan die normvervaging!

Henk Versteeg

Theater  Het is iedere dag weer spannend om een keus te maken uit het politieke
theater. Wordt het een vrolijk stuk en gaan wij voor de Griekse klucht? Wordt
het serieus en ga ik kijken naar de gaswinning? Misschien nog een restje Fyra,
ook een heerlijke lachfilm. Het belastingstelsel gaat leuk worden en ook dat
wordt een langlopende serie. Het vervelende is wel dat er nergens een einde aan
komt en geen oplossing. Politiek kent geen daadkracht.

Herman Knaap

Slachtoffer  Zoals we weten wordt de dader van een misdrijf met alle begrip
verzorgd en bijgestaan en is het slachtoffer maar bijzaak. Er komt een tijd dat
de rechter zal zeggen:  Geen verweer mogelijk. Had je maar geen slachtoffer
moeten zijn.

L.J. Singor

ROC  Het ROC in Leiden is voorlopig gered, maar wie gaat de 40 miljoen euro
betalen. De gewone man of gaat het af van het budget van de andere scholen? Het
nieuwe bestuur betaalt vast niet, het oude bestuur, verantwoordelijke voor alle
ellende, evenmin. En die arme kinderen van het ROC stemmen vast op de politieke
partijen die de 'redding' voor elkaar hebben gekregen. Goed hè, van zo'n partij
als D66 die pal staat voor de kwaliteit van het onderwijs en van de PvdA, die er
is voor de gewone man.

J.Wallenburg

Zetelroof  Ik ben het 200 procent eens met mevrouw Neppérus dat leden die uit
een fractie stappen dan ook de Kamer moeten verlaten. Het starten van
eenmansfracties is een ramp voor de democratie. Ordinaire zetelroof moet
verboden worden. De zetel komt toe aan de volgende persoon op de kieslijst van
de betreffende partij.

Theo C.A. Hoogland

Armoede  Arme Grieken, arm Europa, hier een voorstel, daar een pensioenkorting,
wie worden hier de dupe van? Uiteindelijk de Grieken, die koste wat het kost
binnen de EU gehouden moeten worden ten koste van nog meer armoede. Wat dit voor
de burger, in de EU of in Griekenland, betekent, daar hebben de leiders van
beide zijden niets mee te maken.

A.H. Harte

Goud  Griekenland heeft een gigantische goudvoorraad. Waarom verkopen ze niet
een deel om de schulden af te lossen? Of geven ze het als onderpand aan
geldverstrekkers? Waarom komen Dijsselbloem en Rutte niet op dit idee?

H.H. Kraal

LOAD-DATE: 23 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              59 of 143 DOCUMENTS



                                  De Telegraaf

                              23 juni 2015 dinsdag

Romantiek

BYLINE: Peereboom Voller, Marcel

SECTION: RTV; Blz. 18

LENGTH: 310 woorden


De motorclub is een geheime wereld vol rituelen en codes. Lopen door een haag
van leden die je stompen en afranselen, dat is een onderdeel van de initiatie.
Eenmaal lid, dan is er eigenlijk maar één gouden regel: verraad je broeders
nooit.  No contact!  Doe je dat wel, dan krijg je in het minst erge geval
klappen van je collega's. Broederschap, trouw, moed, spiritualiteit en
mannelijke viriliteit zijn de idealen waarnaar de leden van motorclub Satudarah
MC volgens eigen zeggen naar streven. Daarnaast worden begrippen als
meedogenloosheid, geweld, criminaliteit en intimidatie gebagatelliseerd.

Dit leven van broederschap en erecodes is een vorm van valse romantiek die op
sommige mannen een onweerstaanbare aantrekkingskracht heeft. Na het afleggen van
een eed, bezegeld met het drinken van bloed, zetten zij bewust een stap buiten
de maatschappij. Zij worden lid en dan  ga je natuurlijk dood voor de club.
Duizend procent! , aldus één van hen in de documentaire Satudarah   One Blood ,
die gisteravond was te zien. Een inkijkje in een subcultuur, gemaakt door
regisseur Joost van der Valk, die dat eerder deed bij de Haagse gang de Crips.

Voor `gewone burgers' in Satudarah   One Blood  een ontluisterend document, maar
de hoofdrolspelers zullen goedkeurend hebben geknikt. Daarom werd Van der Valk
geen strobreed in de weg gelegd: voor de leden is het een `way of life' om trots
op te zijn. En anders is er de rechtvaardiging:  Het verdriet van onze ouders
hebben we van dichtbij gezien. Dat doet pijn.  Vandaar ook het beeld van leider
Olla, op bezoek is bij zijn hoogbejaarde moeder.  Soms moet je mama bellen, dan
is mama's hart weer blij , zegt zij. Hij buigt zijn hoofd en huilt. Die scène
gaf aan hoe dun de lijn was die de regisseur moest bewandelen.

Voor je 't weet slaat zo'n documentaire om in heldenverering.

LOAD-DATE: 22 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              60 of 143 DOCUMENTS



                                  De Telegraaf

                             18 juni 2015 donderdag

Haalt KATE MOSS de vijftig wel?;
Topmodel OPNIEUW naar de gruzelementen

BYLINE: Tromp, Sander

SECTION: Prive; Blz. 8

LENGTH: 739 woorden


Komt het ooit nog goed met KATE MOSS (41)? De vraag stellen is hem eigenlijk al
beantwoorden. De incidenten rond een van de beroemdste supermodellen aller
tijden stapelen zich op. Haar jongste wapenfeit: ladderzat, doorgesnoven en
rondkruipend als een krolse kat zichzelf belachelijk maken op een exclusief
vipfeestje. Maar dat kan allemaal  tenminste, als je Kate Moss heet.

Het is september 2005 als er een bom ontploft in de internationale modewereld en
ver daarbuiten. De Daily Mirror , niet de chicste krant van Engeland, opent
paginagroot met een foto van topmodel KATE MOSS. Op zich niet meer dan legitiem,
ware het niet dat ze cocaïne snuift! De grote Kate Moss, met generatiegenoten
NAOMI CAMPBELL, CLAUDIA SCHIFFER en HEIDI KLUM behorend tot de fine fleur van de
topmodellen  aan de drugs! Natuurlijk wisten ze in het hypocriete modewereldje,
waar iedereen over iedereen kletst, allang dat ze een gebruiker was en
natúúrlijk was ze lang niet de enige, maar om nu zo op de voorpagina te staan is
voor niemand een boost voor zijn of haar carrière.

Nou, niet als je Kate Moss heet.

Aanvankelijk laten grote klanten als Chanel, H&M en Burberry haar vallen als een
baksteen, maar de cijfers op haar bankrekening liegen niet. In het jaar na haar
drugsonthulling verdubbelen haar inkomsten! Waar een ander ongenadeloos bij het
grofvuil zou zijn gezet, weet de Britse juist een slaatje te slaan uit haar
dubieuze imago.

'Gestoord wijf'

Het is ook in die periode dat de op veertienjarige leeftijd ontdekte Moss het
aanlegt met de aan heroïne, crack en cocaïne verslaafde PETE DOHERTY . Ze heeft
daarvoor al een relatie gehad met JOHNNY DEPP , die haar na hun break-up
afserveerde met een kort maar krachtig: 'Kate is een gestoord wijf'. Doherty is
zo'n type dat werkelijk alles opsnuift en inspuit. Met Kate gaat het in die
periode ook hard bergafwaarts. Desondanks blijft haar manager en ontdekker SARAH
DOUKAS  vierkant achter haar troetelkind staan.  Tegen al die grote klanten zei
ik: 'Vertrouw me, zolang ze onder mijn hoede is, komt het goed'. En ze
luisterden! Want in de jaren daarop kwamen ze allemaal weer op haar deur
kloppen.  Overigens hield de relatie met Doherty geen stand. Inmiddels is ze
sinds 2011 getrouwd met rocker JAMIE HINCE  en heeft ze uit een eerdere relatie
bovendien dochter LILA GRACE .

Moss heeft overal maling aan en juist díé houding zorgt er gek genoeg voor dat
ze nog steeds, ook op haar 41e, razend populair is. Ze stond bijna veertig (!)
keer op de cover van modeblad Vogue , uiteraard een wereldrecord. Aan Twitter,
Instagram, Facebook en al die andere poepelegein doet ze niet. In een van haar
spaarzame interviews die ze ooit gaf   iets wat overigens bijdraagt aan haar
mystiek   zei ze daarover:  Ik kan me niks ergers bedenken dan dat mensen de
hele dag weten wat ik aan het doen ben. Daar snap ik geen snars van. Wie kan dat
nou iets schelen?

En dus lezen we haar zelden tot nooit, maar zien we haar des te meer. Natuurlijk
nog steeds op abri's, billboards en modecampagnes over de hele wereld, maar toch
vooral als ze weer eens compleet laveloos wordt gefotografeerd. Ze drinkt dan
ook wodka als water en snuift cocaïne zoals een ander brood eet.

Doet het haar dan niets dat ze telkens zó in de kranten staat? Nee, totaal niet!
Zij is Kate Moss en ze doet wat ze wil. Zoals anderhalve week geleden
bijvoorbeeld nog, toen ze   en dat is ook typisch Moss   tussen 'het gewone
volk' een easyJet-vlucht van Bodrum naar Londen nam. Mevrouw wenste een wodka
waarschijnlijk een halve liter of iets in die grootte, ze lust hem nogal   en
toen het personeel dat weigerde, toverde ze doodleuk zelf maar een fles uit haar
handbagage. Dat werd niet getolereerd, waarna ze compleet uit haar stekker ging.
Ze moest uiteindelijk onder politie-escorte uit het vliegtuig worden gehaald.

Incident  Even was het na dat incident stil rond het topmodel   geschat vermogen
zo'n 70 miljoen euro   maar afgelopen maandag verscheen ze 's avonds op een
modefeestje georganiseerd door VIVIENNE WESTWOOD . Uiteraard was het wéér bal.
Er werd gedronken, er werd gesnoven en dus eindigde de avond voor Kate zoals hij
zo'n zes dagen in de week eindigt. Compleet van de wereld.

Maar ach, wie maakt haar wat  ze is nu eenmaal Kate Moss. Die kan dat gewoon,
het interesseert haar niks en niemand krijgt haar kapot  Voorlopig dan.

LOAD-DATE: 17 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              61 of 143 DOCUMENTS



                                  De Telegraaf

                             17 juni 2015 woensdag

Beste Mark,

BYLINE: Stols, Margo

SECTION: WUZ; Blz. 15

LENGTH: 266 woorden


Steeds vaker vraag ik me af of je niet toevallig de minister-president van
Griekenland bent. Je hebt het immers goed voor met de Grieken.

Op het moment dat een Griek geld nodig heeft, teken je bij het kruisje. Op het
moment dat de Nederlander om belastingverlichting vraagt, ben je in geen velden
of wegen te bekennen. Sterker nog in plaats van belastingen te verlagen, heb je
de belastingen de afgelopen jaren verhoogd. Mark, weet je nog dat je iedere
Nederlander 1000 euro in het vooruitzicht had gesteld? Ik denk dat je dat
zinnetje beter in het Grieks had kunnen uitspreken, want wij hebben er tot op
heden in ieder geval geen cent van (terug)gezien. Dat geldt natuurlijk ook voor
al die andere miljarden die we aan de corrupte Grieken hebben geleend. Je weet
natuurlijk net als ik dat we dat geld nooit weer terugzien. Ach, als vriend van
de Grieken zal het jou ook een olijf zijn.

Inmiddels gaan je Griekse vrienden nog een stapje verder. Zoals je vast weet,
willen ze dat alle openstaande schulden worden kwijtgescholden. Ervan uitgaande
dat je hier toch wel weer mee akkoord gaat, ben ik benieuwd of je ons als
hardwerkende Nederlandse burger ook komt helpen? Het is immers vreemd dat je bij
corrupte mensen wel JA knikt, maar de eerlijke hardwerkende Nederlander in de
kou laat staan. Of worden onze schulden straks ook kwijtgescholden? De nabije
toekomst zal het leren, al weet ik het antwoord bijna wel

PS: Mochten de schulden van de Grieken worden kwijtgescholden, regel je dan ook
even een eilandje voor ons? Corfu of zo ? Bedankt!

Jan Droogsma

LOAD-DATE: 16 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              62 of 143 DOCUMENTS



                                  De Telegraaf

                              16 juni 2015 dinsdag

JAN MULDER wil vertrekken;
België lonkt voor topcolumnist

BYLINE: Tromp, Sander

SECTION: Prive; Blz. 10

LENGTH: 667 woorden


De kwiekste bejaarde van ons land, JAN MULDER (70), heeft het gehad met
Nederland. Hij kan niet wachten te verkassen naar België. Daar tekende de man
met het senior-sexappeal, zoals de Vlamingen dat noemen, vorige week nog een
contract om voor 750.000 euro drie jaar lang columns schrijven. Maar de
verhuiswagen zal in het Groningse Nieuwolda pas voorrijden als Jans moeder (93)
overleden is.

JAN MULDER  wordt met voorsprong de bestbetaalde stukjesschrijver van België. En
hij gaat ook nog eens bijna drie keer zoveel verdienen als YOUP VAN 'T HEK  in
ons land. Youp liet zich ooit eens ontvallen dat hij voor zijn schrijfsels in
NRC achttienhonderd euro per bijdrage toucheerde. Peanuts vergeleken bij de
vijfduizend euro die Jan Mulder bij onze zuiderburen op zal strijken per column.

Spreekt het merendeel van de media bij onze zuiderburen schande van wat zij 'een
ongehoord hoog bedrag' noemen, Jan Mulder kan er niet mee zitten.  Laat me
eerlijk zijn. Alle vrouwen zijn voor me gevallen afgelopen zomer. Ik spreek de
taal van Jan met de pet. En ik meen ook altijd wat ik zeg.

Dat de Vlaamse vrouwen en masse voor Mulder vielen, had alles te maken met zijn
optreden op de Belgische televisie als deskundige tijdens de afgelopen WK-zomer.
De publieke zender waarop Mulder dag in, dag uit zijn mening mocht ventileren
kreeg er dankzij Mulder een grote groep vrouwelijke kijkers bij, die meer dan
gecharmeerd bleken van de 'grote mond' van de Groninger, in combinatie uiteraard
met zijn senior-sexappeal.

Een imago dat de 70-jarige met graagte cultiveert en waar nodig ook nog eens
graag oppoetst. In zijn boek Tot u spreekt Jan Mulder  onthult de voetbalanalist
dat hij de afgelopen zomer een wilde nacht beleefde met een vrouw, en dat was
niet Johanna, met wie hij al 46 jaar getrouwd is, op zijn hotelkamer in Brussel.

De Vlaamse vrouwen smolten bij het lezen van de wijze waarop Mulder de vrouw
verleidde.  Na twintig minuten en in nog meer gangen het mohair truitje en de
inhoud op kwaliteit te hebben getest, bereiken we kamer 411. Links staat de deur
van de badkamer open. Aangezien ik niet veel verder zal geraken, zo moe, en
schreef Willem Brakman   'het zo'n vrouw is die midden in de nacht opeens de
deken afrukt en je penis tot aan je oren afscheurt', zet ik haar even in de
wacht op de wastafel. Zelf ga ik terug naar de gang. Daar moeten mijn overhemd,
broek en onderbroek nog ergens liggen.

Mulder is nimmer op zoek naar een buitenechtelijk avontuurtje.  Ik heb een
gelukkig huwelijk. Ik hou van JOHANNA . Zij heeft er ook geen bezwaar mee dat ik
dit neerschrijf. Na het lezen van die passage keek ze me schalks aan en moest ze
er hartelijk om lachen. Ik heb een leuke vrouw.

Johanna verhuist dan ook mee als Jan Mulder Nieuwolda voor Brussel verruilt,
want zo vertrouwde Mulder zijn adapten toe.  Ik ben trouw en ik hou van mijn
vrouw. Maar dat heeft niets met seks te maken. Ik verheug me op elke dag met
Johanna. We zijn al samen vanaf mijn veertiende. Jeugdliefdes lopen vaak fout
af, wij hebben geluk.

De liefde tussen Vlaanderen en Mulder dateert al van lang geleden. Hij voetbalde
tussen 1965 en 1972 voor Anderlecht, waarmee hij vier keer kampioen van België
werd. Voor Mulder zijn die Belgische jaren nog altijd een onvergetelijke tijd.
En nu de kans zich voordoet om naar België te verkassen laat hij zich die ook
niet afpakken. Mulder kan dan ook niet wachten om een verhuizer te bellen om
zijn spulletjes en die van vrouw Johanna te laten inpakken om ze, vierhonderd
kilometer zuidelijker, in Brussel weer te laten uitpakken. Ook al omdat Mulder
het gehad heeft met ons land.  Bij ons in Nieuwolda gaat het ook van kwaad naar
erger met die aardbevingen, als gevolg van de gaswinning in de streek. Ze willen
er nu wel grotendeels mee stoppen, maar nu gaan ze de hele provincie volplempen
met van die windmolens, dan wordt het leven pas echt ondraaglijk , zo liet hij
weten bij onze zuiderburen.

LOAD-DATE: 15 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              63 of 143 DOCUMENTS



                                  De Telegraaf

                             13 juni 2015 zaterdag

'Gewoon is gek  genoeg voor Opel';
Grote baas Karl-Thomas Neumann wil net als vroeger weer nummer één zijn met
prima auto's

BYLINE: Joolen, Olof van

SECTION: Reportage; Blz. 30

LENGTH: 1389 woorden


Geen Duits merk zo Nederlands als Opel. Dankzij conservatieve vormgeving, goede
kwaliteit, nette prijs en gegarandeerd goede inruil liepen we ermee weg. Maar
ergens vorig decennium ging het mis. De fabriek verloor zijn nummer 1-positie in
Nederland. Opel begint nu een offensief om terug aan de top te komen.

Tip voor een regenachtige zondagmiddag. Blader eens virtueel bij de Koninklijke
Bibliotheek in de krantenarchieven. Wanneer u dat doet   geheel gratis via
http://KB.nl - valt er aan Opel niet te ontkomen. De modellen uit Rüsselsheim
domineren vanaf de jaren zeventig tot ver in deze eeuw het straatbeeld.

Of het nu gaat om de nieuwe auto's van Feyenoord 1, vleugelspeler Simon Tahamata
kiest in 1985 voor een bescheiden Corsaatje. De Ascona waarmee de onopvallende
surveillance van de snelwegpolitie uit Driebergen rijdt. Of de rode Kadett die
na een laat overleg het Binnenhof verlaat met FNV-voorman Wim Kok achter het
stuur. Om wachtende journalisten te woord te kunnen staan, moet de latere
premier het raampje naar beneden slingeren.  Heel gewoon, doodgewoon, ik rijd
een Ooooopel Kadett , zongen Spaan en Vermeegen in die tijd.

En toch verliest Opel de koppositie in 2004 om hem niet meer terug te krijgen.
Op dit moment staan de Duitsers op de vierde plek in de verkoopcijfers met iets
meer dan 23.000 auto's. Eeuwige rivaal Volkswagen verkoopt er bijna twee keer
zoveel. Waar is het misgegaan? Niemand kan deze vraag beter beantwoorden als
Karl-Thomas Neumann. Sinds dik twee jaar zwaait de Duitser de scepter in
Rüsselsheim. Toen hij aantrad, trof de voormalige VW-bestuurder een bedrijf in
mineur. Moederbedrijf General Motors (GM) verkocht de boel in 2009 bijna.
Bondskanselier Merkel maakte de transactie al publiek. Maar op het allerlaatste
moment besloten de Amerikanen Opel toch te houden. De relatie met Detroit bleef
daarna jarenlang koeltjes. Wat duidelijk zichtbaar was in het modellengamma.

Gemiddeld was ons aanbod zes tot zeven jaar oud , weet de topman.  Dat is echt
behoorlijk aan de oude kant. Dan was er een periode met kwaliteitsproblemen,
werd er binnen een paar jaar van ontwerpstrategie gewisseld en wanneer ik het
vroeg kon niemand me binnen twee minuten uitleggen waar Opel precies voor staat.
Dan heb je het over een serieus probleem. De jaarrekeningen lieten het ook zien.
Opel schreef vijftien jaar lang rode cijfers en zag net zo lang het marktaandeel
dalen. Ik vroeg me serieus af of het personeel na zoveel jaar van
teleurstellingen wel veerkrachtig genoeg was om de weg naar boven terug te
vinden. Want als de resultaten beroerd zijn, wat je ook doet, dan moet dat toch
ten koste van de motivatie gaan?

Achteraf is het niet heel ingewikkeld om te zien waarom het mis ging. In de
nieuwe eeuw wil Opel zoals heel veel fabrikanten mee in de trend die premium
heet. Gewoon is niet meer goed genoeg. Autobouwers willen luxe zijn en
prestigieuze modellen bouwen. Het motief valt te begrijpen. Voor een premium
product kan je een hogere prijs vragen en er valt dus meer mee te verdienen.

Maar het probleem waar onder andere Opel tegenaan loopt, is dat de mensen die
winkelen in het luxesegment geen Opel willen. Ze kiezen voor de gevestigde
machten Audi, BMW en Mercedes. Terwijl Opel naast nieuwe klanten grijpt,
vervreemdt het de oude doelgroep van zich. Die dankbaar worden overgenomen door
VW en zustermerken als Skoda en opkomende Koreaanse fabrikanten als Kia en
Hyundai. De gevolgen van het premimumbeleid dreunen tot de dag van vandaag door.

Om het tij te keren kreeg ceo Neumann vier miljard euro. Met dit geld ontwikkelt
Opel nieuwe modellen. Het eerste zichtbare resultaat is de nieuwe Astra waarvan
de foto's vorige week zeer tegen de zin van de fabrikant voortijdig uitlekten.
De nieuwkomer voldoet aan de nieuwe bedrijfsfilosofie. Die luidt vrij vertaald:
een prima auto voor de gewone man bouwen. Precies als vroeger. In Nederland
keert de importeur ook terug naar de basis. Het duidelijkst zichtbaar is dit in
de keuze om weer shirtsponsor van Feyenoord te worden. Net als in de tijd van
snorren, Ben Wijnstekers en een rokende Cruijff in de spits. Rond en in een nog
gecamoufleerd prototype van de nieuwe Astra dat Opels hoogste baas ten tijde van
ons bezoek laat zien, toont hij graag de details die kopers over de streep
moeten trekken.

Als eerste in zijn klasse krijgt de Astra led-koplampen met grootlicht dat
automatisch dimt wanneer er een tegenligger komt , wijst Neumann aan. Om
vervolgens in het prototype te stappen en te worstelen met de lapjes zwarte stof
die grote delen van het interieur aan het zicht onttrekken.

We hebben geïnvesteerd in de stoelen. Dat zijn de meest geavanceerde in hun
klasse. Net als vroeger. Opel was altijd beroemd om zijn stoelen. En we kiezen
voor het beste infotainmentsysteem met de mogelijkheid voor 4G internet. Dat
doen we omdat we geloven dat de verbinding met internet een belangrijk
aankoopargument voor klanten wordt de komende jaren. Tegelijkertijd introduceren
we andere noviteiten niet. Technici willen altijd op alle terreinen het beste
zijn. Als ingenieur begrijp ik dat heel goed. Maar we moeten accepteren dat die
strategie financieel onhaalbaar is en dus maken we keuzes. De concurrentie doet
niet anders.

Na de Astra, de kleine Karl die twee weken terug zijn werelddebuut maakte bij de
persintroductie in ons land en de afgelopen jaar gelanceerde nieuwe Corsa,
volgen verse uitvoeringen van alle andere modellen. Met een bombardement aan
nieuwe modellen en uitvoeringen denkt Opel het tij te keren. De cijfers laten
zien dat de strategie aanslaat. De verkopen trokken afgelopen jaar aan en in
2016 hoopt Karl-Thomas Neumann quitte te spelen. In 2020 moet het bedrijf weer
winst maken. De directie zou met een rendement van vijf procent bijzonder
gelukkig zijn in de keiharde strijd die de autobranche anno nu is.  Het zal in
de huidige economische situatie niet makkelijk zijn om onze doelen te halen ,
reageert de topman.  Maar ik denk dat het gaat lukken.

De trouwe groep liefhebbers die Opel nog steeds ook in ons land heeft, zal het
instemmend aanhoren. Maar voor velen van hen zou de wederopstanding van het merk
pas echt geslaagd zijn wanneer twee iconen uit het verleden terugkeren: de Manta
en de Senator. Respectievelijk het sportmodel dat Opel sinds de Calibra uit
productie ging (1997) niet meer heeft en de limousine.

De hoogste baas brengt zijn fans een dubbele boodschap. Om met het slechte
nieuws te beginnen: een nieuwe Senator komt er niet. Het segment van de
limousines waar Audi, BMW en Mercedes de dienst uitmaken, is te klein en de
concurrentie heeft een te goede positie verworven om terugkeer voor Opel de
moeite waard te maken. Ook niet als publicitair uithangbord voor het merk.  Maar
we denken wel aan een grote SUV , biedt Neumann een doekje voor het bloeden aan.

Wat de Manta betreft is het verhaal wellicht positiever. Weinig modellen riepen
en roepen nog zulke sterke reacties op. Zowel in positieve zin bij fans die
zweren bij de stoerste bak van de jaren zeventig en tachtig. Als in negatief
opzicht. De Manta wordt in Nederland door de goegemeente gezien als
'Sjonnie-bak' en in Duitsland is het een echte cultauto waar moppen over worden
gemaakt. Die meestal draaien om het beperkte intellect van de bestuurder.  Zulke
emotionele auto's hebben we absoluut weer nodig , knikt Karl-Thomas Neumann.
Sterke geruchten binnen de fabriek wijzen ook in de richting van een terugkeer.
Gaat hij er dan komen de nieuwe Manta? De topman laat zich niet in een hoek
dwingen.  Als uithangbord hebben we nu de Adam. Dat is echt een hele leuke auto
die je helemaal naar eigen smaak kan laten samenstellen. Toen ik bij Opel begon,
was het echt de aangenaamste verrassing. Het best verborgen geheim , probeert
Neumann het gesprek een andere wending te geven. Leuke poging, maar we hadden
het toch over de Manta. De ceo knikt en lacht dan zijn allerbreedste glimlach.
We hebben nog niks aangekondigd   Om er minder pr-gladgestreken aan toe te
voegen.  Een nieuwe auto zoals de Manta zou goed bij ons passen. Net als een
terugkeer in de top van de autosport. Maar eerst moeten we genoeg verdienen om
zulke leuke dingen te kunnen doen. Voorlopig is gewoon, gek genoeg voor Opel.

LOAD-DATE: 13 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              64 of 143 DOCUMENTS



                                  De Telegraaf

                             13 juni 2015 zaterdag

Wat leer je ervan?;
VAREN volvo ocean race in Scheveningen

BYLINE: Brandsma, Teije

SECTION: Vaarkrant; Blz. 16

LENGTH: 642 woorden


`                              Voor veel watersporters blijft de vijftiende
editie van de Volvo Ocean Race een ver-van-mijn bed show. Toch is dit een race
waardoor je je ook als gewone watersporter kunt verbeteren, en niet alleen als
competitieve zeiler. We vroegen het een deelnemer aan de VOR zelf en aan
watersporters zoals u. De VOR als inspiratiebron en leermogelijkheid.

Over een aantal dagen is het zover. Dan maakt de Volvo Ocean Race een tussenstop
in Scheveningen. Afhankelijk van de wind komen ze volgende week donderdag of
vrijdag aan vanuit het Franse Lorient, en vertrekken zaterdag 20 juni weer
richting de finish in Zweden. Tienduizenden mensen worden verwacht in de haven
van Scheveningen, waar ze vlak bij de boten kunnen komen.

Ze gaan zich vergapen aan miljoenen kostende racemonsters die met veertig knopen
over de oceanen door professionele zeilers worden opgezweept. Alleen de
exclusieve America's Cup lijkt nòg verder van de varende Jan Modaal af te staan.

Wat de gewone watersporter kan leren van de Volvo?'', herhaalt Timo Hagoort,
eerste reserve bij Team Brunel. Hagoort is de gelukkigste man van de Volvo-race
crew. Hij zat op de reservebank bij Brunel, totdat vast bemanningslid Gerd-Jan
Poortman geblesseerd raakte en Hagoort vanaf het Amerikaanse Newport naar de
Portugese hoofdstad Lissabon mee kon. Prompt won Brunel de etappe.

De gewone watersporter kan in mijn optiek leren van de pro-actieve houding van
de zeilers in de VOR. We denken aan boord voortdurend na over allerlei
scenario's, proberen in de toekomst te kijken. Wat doen we als die wind ineens
draait, wat als je watermaker kapot gaat, wat als die depressie toch ineens de
andere kant op wervelt? Wat zou er mis kunnen gaan en als dat gebeurt: hoe zou
ik dat kunnen oplossen? Het is ongelofelijk hoe pro-actief je moet zijn - dat
ervaar ik als inspirerend.''         Een andere watersporter is Giel Blokker,
zeilcoach bij KR&ZV De Maas in Rotterdam. Hij is aarzelender als hem gevraagd
wordt of hij iets leert van de huidige `Volvo'.  Ik kijk er vooral naar, het is
entertainment." Maar na wat nadenken geeft hij aan de logistiek achter VOR
inspirerend te vinden.  De mast van Team Dongfeng brak af vlak onder
Zuid-Amerika. Uiteindelijk stond een nieuwe mast er weer snel op, die was gewoon
netjes op tijd in de haven van het Braziliaanse Itajai afgeleverd. Ik vind het
bijzonders dat die mast er gewoon zo snel weer is, dat zoiets logistiek zo snel
geregeld kan worden.''

Een ander die ideeën heeft over wat je leert als je de VOR volgt is Pieter
Visser, eigenaar van zeezeilschool Scheveningen. Visser heeft twee
trainingsboten van Team SCA aangeschaft voor zijn zeilschool. Wat hem betreft
zijn VOR-volgers, en dan vooral de deelnemers aan het online spel Virtual
Regatta, van de thuisblijvers degenen die de steilste leercurve meemaken.

Het spel Virtual Volvo Ocean Race Regatta is een online game die gespeeld wordt
door deelnemers die een eigen virtuele boot hebben. Het doel van de game is om
zo technisch snel mogelijk een etappe te zeilen, eventueel zelfs sneller dan de
echte boten. Om de juiste inschatting te maken van de beste koers, laten de
deelnemers zich voortdurend informeren met allerlei soorten weerkaarten. Er doen
wereldwijd honderdduizenden mensen aan mee.

Als je als zeiler slimmer wilt worden ga je dat spel spelen , denkt Pieter
Visser.  Vanuit je huiskamer krijg je door dat spel de indruk hoe moderne
navigatie op zee werkt. Ik heb het zelf een aantal jaren geleden gedaan. Het
kost verschrikkelijk veel tijd, je bent er 24 uur per dag mee bezig. Maar het is
wel een heel verslavend spelletje. Ik ging er ook nog de weersystemen beter door
bestuderen en veel scherper door navigeren."

De vloot vertrekt uit Kaapstad op weg naar Abu Dhabi.

LOAD-DATE: 13 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              65 of 143 DOCUMENTS



                                  De Telegraaf

                             11 juni 2015 donderdag

Standaardmaat;
Kringen

BYLINE: Hoogland, Rob

SECTION: Nieuws; Blz. 5

LENGTH: 468 woorden


Rob Hoogland

Ziedaar, een maatregel uit de categorie Kansloos. Daar kunnen er niet genoeg van
worden genomen. Dan heb ik tenminste iets om over te schrijven en dat kan op m'n
ouwe dag nog een lucratieve bezigheid worden, nu mijn zeer gewaardeerde
70-jarige collega Jan Mulder de trend heeft gezet door voor 5200 euro per
stukkie columnist bij de Belgische kwaliteitskrant Het Laatste Nieuws te worden.

Toch lekker, boven op z'n AOW'tje.

Leest u mee, TMG-top?

Laat ons samen een stap zetten!

Waar had ik het ook alweer over? O ja, een maatregel uit de categorie Kansloos.
Zo kan het besluit van de internationale luchtvaartorganisatie IATA om een
wereldwijde standaardmaat voor handbagage in te voeren, toch echt worden
omschreven. Gaat niet lukken, let maar op. Dat blijkt alleen al uit het feit dat
nog geen vijftien luchtvaartmaatschappijen het plan tot nu toe hebben
geaccordeerd: een luizige vijf procent. De IATA heeft namelijk meer dan 250
leden en populaire prijsstunters als Ryanair zijn er niet eens bij aangesloten.

En dat terwijl ik het een goed plan vind!

Ja, ik weet 't: dat gaat mij vrienden kosten, deze mededeling. Ik las op de
sociale media al woedende commentaren van reizigers, die ervan uitgaan dat de
maatregel wél zal worden doorgevoerd. Zij legden uit dat zij een paar jaar
geleden al gedwongen waren nieuwe handkoffers aan te schaffen, omdat de maten
toen óók al werden aangepast. Nu moeten ze 55 x 35 x 20 cm worden, die koffers,
andermaal kleiner dus. Helemáál onbegrijpelijk is het daarom ook weer niet dat
hier en daar de veronderstelling wordt geuit dat IATA en Samsonite een
een-tweetje hebben opgezet.

Nou en, zeg ik dan. Laat die jongens ook eens wat verdienen!

Kijk, het zit zo bij mij. Voor Jan met de pet ís vliegen al de meest
oncomfortabele manier van reizen. Dat begint al bij de securitychecks, die we
aan onze Arabische vrienden te danken hebben. Voor mij, met m'n drie meter
zeventien, geldt dat gebrek aan comfort in het bijzonder. De beenruimtes zijn
inmiddels zo gering, dat mij regelmatig de conclusie wordt opgedrongen dat
zelffellatio ook voor de minder lenige luchtreiziger tot de mogelijkheden
behoort. En daar komt dan nog eens de ergernis bij van al die medepassagiers met
hun gigantische, loodzware handbagagekoffers, die ze tot de allerlaatste
vierkante millimeter hebben volgepropt zodat ze geen ruimtebagage hoeven in te
checken.

Hoor je niet bij de eerste dertig of veertig passagiers die het vliegtuig zijn
binnengestapt?

Dan kun je je eigen handbagage nauwelijks nog kwijt.

Doorzetten dus, IATA! Pak ze aan, die profiteurs! Voor één keer hebben jullie
mijn onvoorwaardelijke steun!

Wat ik me ook afvraag: zou Jan Mulder nog economy vliegen?

LOAD-DATE: 10 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              66 of 143 DOCUMENTS



                                  De Telegraaf

                              6 juni 2015 zaterdag

'Wij zijn normale mensen';
Echte motorrijders ergeren zich aan bezoedeling imago door criminele bendes

BYLINE: Sanders, Charles

SECTION: Reportage; Blz. 28

LENGTH: 1128 woorden


Ze zijn het beu, de ruim 840.000 actieve motorrijders: gewone Nederlanders die
GEEN raketwerper in de schuur hebben, zich niet bezighouden met liquidaties,
drugshandel en prostitutie. Maar door Bandidos, Hells Angels, No Surrender,
Satudarah en nog een lange reeks 'outlaw motorcycle gangs' wordt óók hun imago
bezoedeld.

Elk weekeinde de paden op, de lanen in, de dijken langs. Soms alleen, meestal in
groepsverband. 's Middags een terrasje, 's avonds barbecue bij het clubhuis of
op de camping. Vrijheid, elkaar altijd groetend, soms iets te enthousiast aan
het gashendel draaiend  Om daar dan weer sterke verhalen over te vertellen. Dát
bindt motorrijders.

En met die criminele neanderthalers op hun vreemde vehikels, agressief loerend
vanonder hun clandestiene nazihelmen, hebben we helemaal niets , zegt een
keurige BMW R-1200-rijder bij een tankstation langs de A27.

Onlangs nog zorgde een twintigtal Bandidos op diezelfde locatie, net voorbij de
Merwedebrug bij Gorinchem, voor angst en paniek. Geschrokken automobilisten
botsten op elkaar toen een colonne 'outlaw bikers', met open uitlaten onder de
machines en zakdoeken voor het gezicht, tussen het langzaam rijdende verkeer
door slalomde.

Dát beeld van terroriserende criminele bendes blijft hangen. Bij het grote
publiek en gemeentebesturen, die steeds vaker motormeetings verbieden. Juist nu
de branche herstelt na jaren van recessie halen rivaliserende Hells Angels en
Bandidos het motornieuws. Waardoor álle honderdduizenden A-rijbewijshouders zich
zo af en toe in het beklaagdenbankje wanen.

Criminelen rijden toch ook rond in exclusieve Porsches, dure BMW's en grote
Mercedessen , zegt Henk Salomons van Kawasaki, 's lands snelst groeiende
motormerk.  Dan heeft nooit iemand het over 'autobendes'. Toch een beetje
vreemd, dat generaliseren.

Politie en justitie spreken van '1 procent motorclubs', als het outlaw gangs
betreft. Om zo aan te duiden dat 99 procent van de verenigingen in ons land zich
wel aan de wet houdt.

Twentenaar Wim Brink leidt zo'n bonafide vereniging. Tweemaal jaarlijks is er
een vergadering in Maarn, waar alle 183 leden samenkomen.  Man, we hebben zoveel
lol , zegt de 46-jarige commercieel directeur.  Het ene weekeinde kamperen in
Drenthe, dan weer naar een grote dealer in Rotterdam of op verhoogde
rijvaardigheidscursus. Allemaal top.

Vraag motorrijders   van jong, ouder tot oud   naar het waarom van hun
tweewielige liefde en het antwoord is steevast: vrijheid. In schril contrast met
het beeld van de vorige week geboeid en in zijn onderbroek afgevoerde
Bandidos-voorzitter Harrie Ramakers

Die criminele clubs zijn vooral onderling bezig , zegt Kim Mastenbroek, 23 jaar
pas.  Als gewone motorrijder sta ik daar mijlenver weg van, ik wil er ook niet
mee worden geassocieerd of geconfronteerd. Voor mij is rijden plezier maken.
Bezorgd is vooral de buitenwereld. 'Zo'n klein meisje op zo'n grote motor'. Nou,
geen zorgen, hoor. Onlangs reed ik nog naar de voet van de Pyreneeën. En op
vakantie in het Verre Oosten huur ik altijd een motor. Van de Vietnamese
binnenlanden tot het Thaise hooggebergte.

Joost Overzee   auteur van Motorisch Gestoord en Allez, allez Overzee   geldt
als dé Bekende Nederlander in het 'ons kent ons'-motorwereldje. Intelligent,
sympathiek, begenadigd schrijver én rijder.

Motoren waren ten tijde van Lawrence of Arabia en diens prachtige Brough
Superior heroïek, later kregen ze iets stouts , zegt hij.  Voorop staat dat alle
criminelen achter tralies moeten. Maar stel dat de Bandidos, Hells Angels en
Satudarahs van deze wereld hadden rond getuft in een olijke paarse trolleybus
Hadden we ze dan de trolleybusbende genoemd?

Volgens Overzee spelen centrale overheid en gemeenten paniekvoetbal. Door het
steeds vaker verbieden van motorbijeenkomsten en het bannen van complete clubs
en  een bepaald merk, van Amerikaanse origine .

De Hells Angels heersten decennialang in de Amsterdamse hoerenbuurt, hadden vrij
spel op en rond hun hoofdkwartier aan de Wenckebachweg , zegt de auteur.  En in
Limburg greep men pas in nadat een Bandido-huis was opgeblazen. Al die tijd werd
er de andere kant op gekeken, gedoogd en gezwegen.

Kawasaki-manager Henk Salomons wil vooral een duidelijk onderscheid tussen  dat
heel kleine groepje criminelen en die overgrote meerderheid van goedwillende
motorrijders . Sommigen zijn in clubs georganiseerd, sommigen komen in actie
voor goede doelen, maar bovenal doet 99,9 procent geen vlieg kwaad.

Wat ik die zogenaamde motorbendes, hoe ze dan ook mogen heten, kwalijk neem ,
aldus Salomons,  is dat mensen die weinig weten over deze tak van sport ons gaan
associëren met criminaliteit. Zo werpen ze dus een schaduw op een wereld waar
toch vooral de zon schijnt. Ik word daar moe van. Wij zijn normale mensen

Ook Wim Frijsteen windt er geen doekjes om. De Utrechtse ondernemer rijdt al
sinds zijn zeventiende    dat mocht vroeger, dankzij een oefenvergunning en die
blauwe L onder je nummerplaat    motor. Zoons Lex en Felix traden in zijn
voetsporen.

Keihard aanpakken, die criminele clubs , meent Frijsteen.  Gedogen betekent
gedijen. Wat dat betreft speelt onze politie ook weer geen glansrol. Angst
regeert. Laatst nog, ergens op de Utrechtse Heuvelrug. Dendert zo'n groep
Zweedse Bandidos een dorpje binnen, alle verkeersregels aan de motorlaars
lappend. Het leek wel oorlog. Onze sterke arm keek toe  En vervolgens heel snel
de andere kant op!

Het liefdesvuur dat hij motorrijden noemt, zal niet snel doven.  Mijn GSX-R is
als seks , lacht Wim Frijsteen,  dat doe je immers ook vaker dan één keer per
jaar. En je laat het zeker niet verknallen door een stel getatoeëerde totempalen

In idyllisch Twente hoopt voorzitter Wim Brink van Kawasaki Merkenclub Nederland
op een mooie zomer en veel zonnige vrolijkheid.  Daar gaat het om! Wekelijks
samenkomen, soms met vrouw en kinderen. Tenten opslaan in Duitsland, België of
Frankrijk. De megatour, vorig jaar bracht die ons naar schitterend Schotland.
Gezelligheid, vriendschap, sterke verhalen. Motorrijden is als het leven zelf.

Motorliefde pur sang: Wim Frijsteen, met zoons Lex en Felix. ,,Even naar de dijk
van Wijk bij Duurstede, wekelijkse kost!  FOTO

ALDO ALLESSIE

Kim Mastenbroek weet de startknop wel te vinden.  Met die criminele bendes wil
ik niet geassocieerd worden.

FOTO JOHANNES DALHUIJSEN

Joost Overzee, auteur en motorrijder:  Het imago hadden we al tegen, nu lijdt
goed ook nog eens onder slecht.

Paden op, lanen in. Met de motorclub!  Niets dan gezelligheid en vriendschap.

LOAD-DATE: 5 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              67 of 143 DOCUMENTS



                                  De Telegraaf

                              6 juni 2015 zaterdag

Geachte lezer,

BYLINE: Hiskemuller, Coosje

SECTION: WUZ; Blz. 16

LENGTH: 218 woorden


U ziet de toekomst somber in nu het kabinet de gemeenten meer bevoegdheden wil
geven om zelf belasting te heffen.  Van zulke maatregelen komt altijd een
veelvoud aan regeltjes, uitzonderingen en aanvullingen en   het ergste   een
stevige kostenstijging die wij belastingbetalers moeten opbrengen , weet J.
Bellersen.  Volgens deze lezer is  hoogleraar Maarten Allers (Tel. 05/06) de
enige Nederlander die denkt dat de belastingen niet explosief zullen stijgen als
de gemeenten hiervoor verantwoordelijk worden .

Ook Dirk de Putter denkt dat dit  onzinnige plan  de gewone burger veel meer
geld gaat kosten. Hij waarschuwt bovendien tegen willekeur die zal ontstaan met
als gevolg dat  burgers nog meer als vogelvrij zullen worden behandeld .  Binnen
de kortste tijd is wel weer een nieuw gaatje gevonden om belasting te heffen ,
voorspelt Wim Knaap. Hij ziet geen verbetering:  Decentraal gaan werken is
duurder dan centraal. Wederom voel ik mij in de maling genomen door onze
regering met allerlei drogredenen.

Voor Willem Hageman is het duidelijk. Als gemeenten zelf meer ruimte krijgen om
belasting te heffen, hoeft  de overheid ze minder geld toe te schuiven; zo kan
men nog meer onzinnige  dure windmolens op zee bouwen of andere gekke fratsen
uithalen.

Coosje Hiskemuller

LOAD-DATE: 5 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              68 of 143 DOCUMENTS



                                  De Telegraaf

                              5 juni 2015 vrijdag

Gestuntel bij Rijk  wordt dik betaald;
Topambtenaar bij falend optreden elders bij overheid aan de slag

SECTION: Nieuws; Blz. 4

LENGTH: 1031 woorden


Paul Jansen  Den Haag  Wie rekent eigenlijk de topambtenaar af? Die vraag dringt
zich op na het verhoor van Jenny Thunnissen voor de parlementaire
enquêtecommissie Fyra. De inspecteur-generaal van het ministerie van
Infrastructuur en Milieu schetste een onthutsend beeld van haar eigen
functioneren.  Hoe nieuwe treinen worden geïnspecteerd? Geen idee, aldus de
hoogste baas van de infra-inspectiedienst tegen de commissie. Of ze wel eens met
het vergunningstraject had meegelopen? Eigenlijk niet, bekende Thunnissen.  Maar
ik ben nu natuurlijk hartstikke nieuwsgierig.

Thunnissen (63), in haar vrije tijd voorzitter van de PvdA in Leiderdorp, is een
oude bekende aan het Binnenhof.  Een vreemde kostganger , noemt een oud-minister
haar. Zij was een van de betrokken ambtenaren bij de rel rond het achtergehouden
ProRail-rapport, waardoor staatssecretaris Wilma Mansveld in 2013 in zwaar
politiek weer kwam.

Chaos  Eerder werkte zij als hoogste baas bij de Belastingdienst. Toenmalig
staatssecretaris Jan Kees de Jager (Financiën) trof daar na zijn aantreden zo'n
chaos aan, dat hij Thunnissen in 2008 de laan uitstuurde. Omdat zij als
topambtenaar valt onder de Algemene Bestuursdienst, het detacheringsbureau voor
honderden hoge functionarissen van het Rijk dat ressorteert onder het ministerie
van Binnenlandse Zaken, kon ze doodleuk op een ander departement aan de slag.

Thunnissen zit er warmpjes bij. Als inspecteur-generaal verdient ze 153.500 euro
per jaar, inclusief een onkostenvergoeding van ruim zesduizend euro.

Het roept de vraag op wie falende topambtenaren afrekent? Want Thunnissen is
niet de enige 'brokkenpiloot' binnen de vierde macht.

Zorgreisjes  De weggestuurde bestuursvoorzitter van zorgautoriteit NZA, Theo
Langejan, die in opspraak raakte door luxe zorgreisjes en de Gotlieb-affaire
rond interne misstanden, is ondanks zijn gedwongen vertrek, vorig jaar juni,
zeker nog tot 1 juli 2016 in dienst bij het Rijk. Hij is nu beleidsadviseur voor
de Algemene Bestuursdienst. Zijn detachering is onlangs met een jaar verlengd.
Het is onduidelijk of en, zo ja, hoeveel hij heeft moeten inleveren op zijn
NZA-salaris van 225.000 euro, inclusief kosten voor pensioen en leaseauto.

Zijn rechterhand bij de NZA, Eitel Homan, die ook weg moest van minister Edith
Schippers (Volksgezondheid), is neergestreken bij het Centraal Planbureau, dat
valt onder het ministerie van Economische Zaken.

Ook de eerder dit jaar opgestapte hoogste ambtenaar van Veiligheid en Justitie,
Pieter Cloo, is nog altijd in dienst bij het Rijk. Hij was verantwoordelijk voor
het gestuntel op het departement rond het zoekgeraakte, én toch weer
teruggevonden bonnetje van de Teeven-deal. Die affaire kostte minister Ivo
Opstelten en staatssecretaris Fred Teeven de kop. Cloo, in 2014 goed voor een
beloning van 217.000 euro, inclusief pensioenvoorziening, moest het veld ruimen.
Sindsdien is hij bij de Algemene Bestuursdienst geparkeerd.

Geknakte reputaties  Bewindslieden lopen het risico met geknakte reputaties naar
huis te worden gestuurd. Hun wachtgeldregeling is onder druk van de publieke
opinie flink versoberd. Maar hun ondergeschikten op de departementen daarentegen
kunnen bij falend optreden elders bij de rijksoverheid aan de slag.

Beschermde positie  Deze beschermde positie van topambtenaren roept des te meer
vragen op door hun riante salariëring. Een minister verdient 144.000 per jaar,
plus een onkostenvergoeding van 4168 euro. Voor een staatssecretaris is dat
respectievelijk 135.000 euro en 3467 euro. De minister-president verdient
eveneens 144.000 euro, plus een onkostenvergoeding van 8336. In deze bedragen
zijn pensioenverplichtingen niet meegenomen.

Een topambtenaar als Thunnissen verdient dus meer dan de minister-president.
Sterker nog, tientallen hoge rijksfunctionarissen verdienen meer dan hun
politieke baas. In 2014 waren er zelfs 38 topambtenaren die een bezoldiging
hadden die hoger lag dan de balkenendenorm van 178.000 euro, inclusief
pensioenvoorziening.

Inmiddels worden op voorstel van minister Ronald Plasterk (Binnenlandse Zaken)
de teugels aangehaald. Het salarisplafond van de balkenendenorm mag na een
overgangsperiode niet meer worden overschreden. Maar daarmee verdienen
bewindspersonen nog altijd niet meer, en in het geval van staatssecretarissen
zelfs beduidend minder, dan hun ondergeschikten op het departement. Salaris
bepaalt natuurlijk niet de gezagsverhoudingen, maar het is wel een serieuze
graadmeter.

De beloning voor topambtenaren kan echter niet verder omlaag, wordt gezegd. Dan
zouden alle salarisschalen bij het Rijk moeten dalen. Ambtenaren voeren juist
actie voor méér loon. Overigens wordt dat een dure, zo niet onbetaalbare grap.
Het kabinet heeft namelijk beloofd in eigen vlees te snijden. Maar liefst 4,1
miljard zou er worden bezuinigd op het overheidsapparaat. Daar is tot nu toe bar
weinig van terechtgekomen, constateert de Algemene Rekenkamer. Slechts 400
miljoen is behaald. Als de ambtenarensalarissen stijgen, raakt de finish voor
minister Stef Blok (Rijksdienst) nog verder uit zicht.

Als de ambtenarensalarissen niet omlaag kunnen, is een alternatief om die van
bewindspersonen te verhogen. Maar dat raakt een Haags taboe. Elf jaar geleden
meende een adviescommissie, de commissie-Dijkstal, nog dat de ministersalarissen
met dertig procent omhoog zouden moeten om de achterstand op topambtenaren in te
lopen en met nog eens twintig procent als inhaalslag op vergelijkbare functies
in de marktsector.

Daarna werd het stil. Geen politicus durfde de fikse loonsverhoging als eerste
te opperen. Toen sloeg de kredietcrisis toe.

Dit kabinet, geleid door een premier die zojuist de 'dikke ik'-mentaliteit op de
politieke agenda heeft gezet, zal niet met de vuist op tafel slaan. Bovendien
geeft Rutte niet om centen. Hij woont in een klein Haags appartement, rijdt in
een bescheiden auto, en viert zijn vakanties niet bij de jetset maar tussen 'het
gewone volk'. De scheefgroei in beloning tussen bewindspersonen en ambtenaren
zal dus nog wel even blijven bestaan.

LOAD-DATE: 4 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              69 of 143 DOCUMENTS



                                  De Telegraaf

                              5 juni 2015 vrijdag

Premier Rutte mist  signalen van burger

BYLINE: Springer, Dick

SECTION: Nieuws-Opinie; Blz. 11

LENGTH: 985 woorden


Daar was-ie dan, de langverwachte visie van Mark Rutte. Afgelopen vrijdag,
tijdens een VVD-congres, werd die uit de doeken gedaan. Haastig, half ironisch
en een tikje onhandig gaf de premier prijs dat liberalen ook opvattingen over de
samenleving hebben.

Jarenlang verweten opiniemakers hem gebrek aan visie en moreel leiderschap. Niet
iedereen, trouwens; sommige collega's vinden zulk getheoretiseer overbodig. De
beste visie is een rollende economie, menen ze, de rest is een ideologisch blok
aan je been. Ik zou willen dat we in economisch en sociaal-cultureel minder
verwarrende tijden leefden, zodat die ontspannen houding mogelijk was. Een
beetje zorgeloosheid doet een land sowieso goed, zeker als het dreigt te
vervallen in verkramping, chagrijn, achterdocht en regelzicht. Maar geen gezonde
samenleving kan zonder reflectie van de machthebbers over de waarden die ze
uitdragen   en die het leven er draaglijk maken.

Dat heeft Rutte inmiddels ook begrepen en daarom ging hij na jaren radiostilte
los. Alles moest eruit, in één keer, alsof hij na een lange zwijgplicht zijn
hart mocht uitstorten. En wat blijkt? Rutte is tegen hufters, egoïsme,
profiteurs in de publieke sector, arrogante botteriken en politici die buiten de
samenleving staan. Dat treft, de meeste mensen ook. Al vraag ik me af of ze even
achteloos zo veel verschillende zaken op een hoop zouden gooien als de premier.

Dikke ik  Want in Ruttes tirade tegen 'het dikke ik' kreeg herkenbare ergernis
over asociaal (graai)gedrag gezelschap van curieuze, onterechte uitbranders. Zo
hekelt hij werkenden die klagen dat ze 'nog tien jaar moeten'. Die lethargie
bevalt de kwieke glimlachpremier niet. Maar het blijft bizar dat hij zich in
dezelfde rede tegen betutteling uitspreekt én mensen die minder gelukkig zijn
met hun leven en werk de les leest.

Bovendien: wat de premier enkel als karakterzwakte ziet, zou een signaal over
een breder gedeelde teleurstelling kunnen zijn. Die alom geprezen 'hardwerkende
Nederlander' heeft ook zijn sombere dagen waarop hij zich afvraagt waar hij het
voor doet. Door het besef dat het leven moeilijker, ingewikkelder en duurder
wordt en minder perspectief biedt. In de wetenschap dat zorg en pensioen onzeker
zijn, het spaargeld verdampt en de overheid hem steeds minder beschermt.

Een politicus die daadwerkelijk met beide benen in de werkelijkheid staat, vangt
deze signalen op.

Hetzelfde geldt voor Ruttes ergernis over ontslagen werknemers die meteen naar
de uitkeringsinstantie lopen in plaats van te solliciteren. Hier spreekt iemand
die alleen succes heeft gekend. Ik hoor de aan Marie Antoinette toegeschreven
opmerking dat het arme volk brioche moet eten, als het geen brood kan kopen.
Maar zoals de Franse paupers geen eieren en boter hadden om de luxe brioche te
bakken, zo kunnen Nederlandse werklozen zich niet permitteren om maanden, zelfs
jaren zonder uitkering te blijven solliciteren. Niet in deze tijden, niet op
deze krappe arbeidsmarkt. Wie midden in de samenleving staat, weet dat.

Zo kunnen we meer uitspraken doorprikken. In Nederland zorg je voor jezelf en
geef je om een ander, zei Rutte. In de praktijk moet je tegenwoordig ook voor
oudere familie zorgen om wie de overheid niet meer geeft. Of deze:  In Nederland
is niemand een beetje meer gelijk dan de andere.  Dat valt tegen. Verhoging van
de griffierechten, van het eigen risico van de zorgpremie, wetgeving die
massaontslag en onverantwoord werkgeversgedrag bevordert, maar ook
bevooroordeelde schooladviezen of discriminatie op de arbeidsmarkt: dat alles
leidt tot sociale ongelijkheid als gevolg van overheidsbeleid.

Spruitjeslucht  En zo blijkt hoe ondoordacht Ruttes visie is.  Wij zijn de
vaandeldragers van de waarden van hardwerkend Nederland , sprak hij,  en die
ruiken niet naar spruitjes.  Ai, denk je dan, de zwakkeren in de samenleving
ruiken dus naar muffe kooldampen en hun waarden doen er minder toe. Noot voor de
tekstschrijver van Rutte: bedenk de volgende keer wie je laat oreren over
waarden. De leider van de VVD (eigen verantwoordelijkheid bij dikke pech) of de
premier van alle Nederlanders met hun verschillende behoeften en gradaties van
zelfredzaamheid? Want nu verdrong de peptalk van de VVD'er de diepere zorg die
de premier had moeten uiten.

Al met al leverde Rutte vooral commentaar op gedragstendensen in de samenleving.
Maar geen visie op de veranderingen die ertoe leiden. Zijn oplossing is dan ook
simpel: mensen moeten zelf het goede voorbeeld geven. Niks mis mee, op
persoonlijk niveau. Maar als de overheid en de regeringspartijen niet meewerken
of zelfs andere waarden uitdragen, is het probleem groter dan wat de
fatsoenlijke burger kan repareren.

Een voorbeeld: Rutte klaagt (terecht) dat steeds meer mensen politieagenten,
leraren en hulpverleners beschouwen als personeel dat afgesnauwd mag worden.
Maar hij vergeet dat zijn regering de burger als een berekenende klant ziet.
Eentje die beslist niet meer de spreekwoordelijke koning is, maar een
bezuinigingspost voor een steeds killer sanerende (semi)overheid die tegelijk
ook steeds ondoorzichtiger met geld strooit. Wie sociale verhoudingen in termen
van consumentisme definieert en van democratische transparantie een gok maakt,
moet niet raar opkijken als mensen elkaar wegdringen als concurrerende
straatventers die enkel op eigen winst uit zijn.

Waarden dwing je over het algemeen niet af met wetten en regels, zei Rutte.
Klopt. Maar dat neemt niet weg dat de overheid de gewenste waarden permanent
moet uitdragen. En ze bij teloorgang wel per wet moet redden. Een visie op de
samenleving, zelfs een liberale, moet tenslotte meer behelzen dan verwijten over
het gedrag van burgers. In dat gedrag worden immers grotere verbanden
weerspiegeld. Daar gaat het om. En daarover hoor ik Rutte graag een volgende
keer.

LOAD-DATE: 4 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              70 of 143 DOCUMENTS



                                  De Telegraaf

                              3 juni 2015 woensdag

'En Rutte maar goede sier maken met dalende cijfers'

BYLINE: Stols, Margo

SECTION: WUZ; Blz. 18

LENGTH: 739 woorden


Ik lees dat het aantal mensen in de bijstand met 9000 is gestegen in het eerste
kwartaal van 2015 (Tel. 30/05). Dat kan ook niet anders als je al die kansarme
bejaarde werklozen van 45 jaar en ouder overhevelt naar de bijstand. Hoezo
pensioenleeftijd verhogen? En Rutte maar goede sier maken met een valse
voorstelling van zaken omdat het werklozencijfer is gedaald? Hier kunnen ze bij
de FIFA nog wat van leren.

J.A. Does, Oosterend

Pesten  Deze week is een campagne begonnen tegen pesten op het werk (WUZ,
02/06). Op de werkvloeren van de Eerste en Tweede Kamer lopen 225 pestkoppen
rond die het vooral voorzien hebben op al het gewone volk en in het bijzonder op
de ouderen en de gezondheidszorg.

Wim den Boer

Observatie  De vermeende Utrechtse serieverkrachter Gerard T. weigert observatie
in het Pieter Baan Centrum. Volgens zijn raadsman zou hij daar niet veilig zijn.
Hoe veilig waren en zijn de vrouwen die in de handen zijn gevallen van deze man?
Hadden zij iets te vragen of te zeggen? Nee dus, hun leven heeft hij voorgoed
omvergegooid. Rap plaatsen die man en voorgoed van de straat alstublieft.

Mevr. H.J. Iseger, Breda

Politiek  Volgens mij heeft de VVD financiën en de zorg expres aan de PvdA
gegeven. Ze wisten natuurlijk al dat dat een zooitje zou worden en zo konden ze
de PvdA gemakkelijk een kop(je) kleiner maken. En zo te zien is ze dat aardig
gelukt.

P.A. Blokker

Dominees  Nadat recentelijk gebleken is dat de KLM uitverkocht is aan de
Fransen, blijkt ook Nederland uitverkocht te zijn aan Brussel. Nederland, het
land van kooplui en dominees. De kooplui zijn al lang gestorven, de dominees
hebben we nog.

J. de Rooij, Ravenstein

Griepgolf  Dat door de recente langdurige griepgolf veel bejaarden zijn
overleden http://(Tel.nl, 01/06), trek ik ernstig in twijfel. Zou het niet komen
door de ongekende bezuinigingen in de bejaardenzorg? Bejaarden zijn uit de
tehuizen gejaagd en verzorgend personeel wegbezuinigd.

Dhr. J. Schmitz, Zoetermeer

Spoedcursus  Iedere dag opnieuw verrast De Telegraaf mij weer met artikelen over
de onhandige pogingen van ons kabinet de kiezer verkeerd voor te lichten en te
bedotten. Deze lijst is te lang om op te noemen. De heer Rutte en consorten
kunnen beter opteren voor een spoedcursus bij de heer Blatter. Naar het zich
laat aanzien besodemietert deze FIFA-bestuurder de kluit al jaren, lijkt
ongrijpbaar en weet steeds openbaarheid van informatie te omzeilen, iets waar
onze bestuurders ondanks verwoede pogingen steeds weer in falen.

L. van Dobben, Wassenaar

Kraamkamer  De wijze waarop minister Dijsselbloem de naheffing betaalde, duidt
erop dat hij graag herkozen wil worden als eurogroepvoorzitter! Hieruit blijkt
dat politici vanuit de Tweede Kamer graag een vooraanstaande functie willen
verwerven, hiervan zijn legio voorbeelden. Vandaar de term kraamkamer voor
toekomstige functies.

F. van Berkel, Tilburg

Zomer  Het is 1 juni en volgens de weerdeskundigen is de zomer begonnen. Dat is
omdat het voor hun statistieken gemakkelijker is om de seizoenen op de eerste
van de maand te laten beginnen. Dat is natuurlijk grote onzin en leidt alleen
maar tot verwarring. De zomer begint gewoon rond 21 juni wanneer de zon de
Kreeftskeerkring bereikt en niet anders. Meteorologen moeten de natuur volgen en
niet leiden.

Pieter van den Brink, Wijk bij Duurstede

Weer  Het is werkelijk fantastisch hoe vaak de weer'raders' de plank volledig
misslaan. Koningsdag zou een verregende, koude dag worden. Echter, het werd de
meest prachtige dag van april. Hemelvaartsdag zou eveneens koud en kil verlopen.
Wederom hadden de raders van het weer het finaal mis, zo ook afgelopen zondag!
Komend weekend wordt het bloedheet, zo voorspellen ze nu, maar het kan ook
onweren! We gaan het weer zien, mensen.

Jan Karregat, Volendam

FIFA  Amerika loopt voorop om de misstanden bij de FIFA aan te pakken. Tegelijk
lobbyen Amerikaanse sportbobo's bij onze koning, op bezoek in Amerika, om
Amerikaanse sporten zoals honkbal in Nederland te introduceren. Zou het kunnen
dat de Amerikanen jaloers zijn op het succes van voetbal in de wereld en daarom
zo graag meewerken om dat minder populair te maken en er zo zelf via hun eigen
sportbonden beter van te worden?

Bartus v.d. Wenden, Delft

LOAD-DATE: 2 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              71 of 143 DOCUMENTS



                                  De Telegraaf

                              27 mei 2015 woensdag

Voorgekookt

BYLINE: Peereboom Voller, Marcel

SECTION: RTV; Blz. 18

LENGTH: 310 woorden


Dat de euro het leven duurder heeft gemaakt, is een gegeven waar niets op valt
af te dingen. Antoinette Hertsenberg dook maandagavond in de materie in de Radar
-special De prijs van de euro . Het werd een document tegen de Europese munt,
waarbij financieel experts en een verdwaalde bankier in hapklare brokken
bevestigden wat we allang wisten.  Alleen de banken hebben geprofiteerd van de
euro.  En:  Door de euro heeft Nederland zijn soevereiniteit ingeleverd.  Of:
We betalen dit met armoede en honger.  En vanzelfsprekend deze:  De gewone man
is niets wijzer geworden.

Het was duidelijk dat Radar  juist die 'gewone man' wilde bedienen. Compleet met
verhelderende tekenfilmpjes, voorzien van uitleg in Jip & Janneke-taal, zodat
ook Jan met de pet zou begrijpen wat een ramp de euro is. Met heldere taal is
niets mis, ware het niet dat er in de uitzending geen voorstander van de
euro-gedachte viel te bekennen. Zelfs niet voor de vorm. Het was een met
voorbedachten rade en vanuit de onderbuik geschoten aanklacht, zonder wederhoor,
waarbij Antoinette Hertsenberg de stem van het volk belichaamde. Als het de
bedoeling was, is dat gelukt.

Later op de avond zagen we Oog in oog  met Sven Kockelmann, waar Emile Roemer te
gast was. Over met voorbedachten rade gesproken: Sven Kockelmann lijkt elke
week, voor het programma begint, al klaar te zijn met het interview. Mening
gevormd, oordeel eveneens. Altijd net iets hoger zittend dan zijn gast en dan
Met gestrekt been erin! Echter nooit in de geschiedenis van dit programma werd
een 'gesprekspartner' zo vaak onderbroken als in deze aflevering. Sven droomde
zich kennelijk aan de interruptiemicrofoon van de Tweede Kamer, terwijl
luisteren toch de basis vormt voor een scherp interview.

Volgende week interviewt Sven Kockelmann zichzelf. Voorgekookt en lekker
ongenuanceerd.

LOAD-DATE: 26 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              72 of 143 DOCUMENTS



                                  De Telegraaf

                              23 mei 2015 zaterdag

'Laat ik altijd gedacht hebben dat een miljard veel geld was '

BYLINE: Hiskemuller, Coosje

SECTION: WUZ; Blz. 16

LENGTH: 713 woorden


Laat ik altijd gedacht hebben dat een miljard euro heel veel geld was. Maar als
ik zie met welk gemak miljarden euro's verdampen, zoals in het geval van de
Fyra, Griekenland en de toekomstige, inmiddels achterhaalde, windmolenparken, om
maar een paar voorbeelden te noemen, ben ik van mening dat een miljardje meer of
minder eigenlijk niet zo veel uitmaakt.

J. Kuijer, Velserbroek

IS  Ook in Palmyra (Syrië) gaat alles verwoest worden. Hoe lang duurt het nog
voor IS ook naar Europa komt, er is hier nog genoeg om kapot te maken. Wanneer
wordt IS WAS?

W. Schwaiger

Afmaken  Wij wisten bijna allemaal dat staatssecretaris Van Rijn voor een bijna
onmogelijke, omvangrijke opdracht stond om in te korte tijd de pgb-chaos op te
lossen. Dat er nog fouten worden gemaakt is onvermijdelijk. De staatssecretaris
nu wegsturen zal de problemen weer doen toenemen. Laat deze integere man niet
vallen, laat hem zijn werk afmaken. Ik vind dat hij echt een goede prestatie
heeft geleverd, ondanks de vele gerechtvaardigde kritiek.

Simon Luxen, Lisse

Tel uit   ABN Amro gaat naar de beurs. De bank werd in 2008 op het hoogtepunt
van de crisis genationaliseerd voor een bedrag van 16,8 miljard euro. In de
jaren daarna liepen de kosten op tot 30 miljard euro om de bank overeind te
houden. Het kabinet schat nu in dat met een beursgang 15 miljard euro opgehaald
kan worden. Tel uit je winst. Een rekensommetje leert dat deze reddingsoperatie
ons 750 euro per persoon heeft gekost.

Kor Bonthuis, Appingedam

Bloot  Het leger, de bejaarden en de AIVD uitgekleed. Dat zal me een blote boel
worden.

R. v.d. Velde

Lachertje  Hebben die Hollandse goochemerds het toch voor elkaar om van 'de
Blauwe Vogel' een internationaal lachertje te maken. Voor 'Jan met de pet' een
voorspelbaar staaltje 'weg met ons' drama. Voor de talloze verantwoordelijken
past puur schaamrood.

John DeWit, Valkenburg

Bijwerkingen  Sinds de komst van de goedkope medicijnen onder het mom van 'ze
zijn precies hetzelfde', zijn de klachten over bijwerkingen toegenomen. Daarom
zal de 40 procent aan voorstanders (WUZ 22/05) waarschijnlijk zelf geen
gebruikers zijn. Want de goedkope variant is niet dezelfde als het merkmedicijn.
Waar komt de twee miljard meevaller dan vandaan?

E. Lohuijs

Foutloos  Zegge en schrijve drie kinderen hebben de Cito-toets foutloos gemaakt.
Dat is wel het bewijs dat het onderwijs in Nederlands allerbelabberdst slecht
is.

J. Kramer, Amstelveen

Expres  De puinhopen van Van Rijn zijn inmiddels wel zichtbaar. Maar hoeveel
ambtenaren hebben dit zover laten komen, en wat kunnen wij doen aan die mensen
die achter de schermen de boel expres mis laten lopen?

Herman Knaap,

Amstelveen

Songfestival  Terwijl Nederland vorig jaar tweede is geworden bij het Eurovisie
Songfestival, gaan Frankrijk, Spanje, Italië, Engeland en Duitsland automatisch
door. Het gaat om het geld, maar het klopt in mijn ogen niet. Buiten dat lijkt
het wel een Oost-Europees onderonsje geworden. West-Europa kwam gewoon niet aan
bod buiten de vijf landen die automatisch doorgaan. Voor mij hoeft het
Songfestival niet meer.

Elise Saelman, Eindhoven

Helpen  Het is te gek voor woorden dat gewone bouwondernemingen de
georganiseerde misdaad een handje helpen, zegt burgemeester Noordanus van
Tilburg (Tel. 22/05). Dat doen wij met ons gedoogbeleid toch al jaren, mijnheer
Noordanus? Of niet soms?

Bartus v.d. Wenden, Delft

Boerka  Hè hè, eindelijk een verbod. Kunnen we elkaar tenminste aankijken als we
elkaar aanspreken.

R. Stinissen, Didam

Actie  De politie gaat tot actie over. Tot nu toe worden van de tien misdrijven
er twee opgelost en van de tien inbraken slechts een. Het oplossen van
liquidaties is onbegonnen werk. Inderdaad, tijd voor actie!

J. Schinning, Uitgeest

Verzuim  De VVD wil bij ziekteverzuim, ontstaan buiten het werk, geen loon meer
door (laten) betalen. De werknemers zullen dan van vrijdagavond tot
maandagochtend op de bank blijven zitten, uit angst hun inkomen te verliezen.
Hoe diep kun je als volkspartij zinken?

Niek Gahrmann

LOAD-DATE: 22 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              73 of 143 DOCUMENTS



                                  De Telegraaf

                             21 mei 2015 donderdag

'Eerst keel afknijpen en dan roepen dat er miljarden over zijn '

BYLINE: Hiskemuller, Coosje

SECTION: WUZ; Blz. 18

LENGTH: 748 woorden


De kosten voor de zorg zijn vorig jaar veel minder hard gestegen dan was
begroot. Het gaat om een meevaller van twee miljard euro http://(Tel.nl 20/05).
En zo denkt men in Nederland. Een 'meevaller'. Je keel wordt dichtgeknepen en
dan roept men dat men miljarden overhoudt. Zijn de politici achter de deuren
gaan kijken wat zich daar afspeelt? Wat een schande, wat een lef om dit soort
leugenachtige boodschappen te verkondigen. S. Blankers

Europa  Of het nu gaat om het Eurovisie Songfestival, de EU of de euro, we
blijven teleurgesteld.

Lucas Meijer, Nieuwe Pekela

Kaalgeplukt  Kaalgeplukt, staat er boven het commentaar (Tel. 20/05) dat gaat
over het ministerie van Defensie dat sinds eind jaren tachtig systematisch
financieel is uitgekleed met alle gevolgen van dien. En even verderop een
artikeltje met als kop: 'AIVD te ver uitgekleed'. En hoe zit het dan met de
gewone burger die ook al jarenlang wordt 'uitgekleed'. Daar lees je dan weer
niks over. Leve de bezuinigingen!

Piet van Dijk, Bergen op Zoom

Bellen  Onze politiek ziet niets in een wettelijk verbod van bellen op de fiets.
Van enige steekhoudende onderbouwing is geen sprake. In de auto mag je je mobiel
niet eens gewoon vasthouden, ook al staat deze uit, een niet misselijke
bekeuring is dan wel geoorloofd. Fietsers en snorfietsers belonen als deze niet
bellen is het plan van het rariteitenkabinet en hoe uitvoerbaar is dat dan? Ik
bel ook nooit in de auto, dus ik verwacht dan ook wel een beloning.

R.E. Advokaat, Utrecht

Kleiner  Eerst dachten we groot met de Fyra-trein, daarna wat kleiner met
Trijntje. Beide haalden de eindstreep niet.

E. van Wanroij, Oploo

Boerka  Jawel, de preutse, calvinistische Nederlanders hebben Trijntje zo
bedreigd, dat ze de hobbezak heeft gekozen in plaats van die mooie japon. Ze had
net zo goed een boerka kunnen dragen. Die zou eigenlijk voor ieder op het
Festival de verplichte dracht moeten zijn. De jury wordt dan niet afgeleid door
een mooie boezem- of navelpartij maar moet dan echt alleen over de stem
oordelen. Het zou een eerlijk en verrassend resultaat kunnen opleveren.

B. Hendriks, Drachten

Kladje  Volgens sommige medische wetenschappers zijn mannen in de toekomst
overbodig. Ik hoorde vroeger een lerares zeggen dat God eerst de man heeft
geschapen en daarna de vrouw. Volgens haar was dat heel logisch, omdat er voor
elk groot werk eerst een kladje wordt gemaakt. Met pijn in het hart moet ik
constateren dat zij wellicht gelijk had.

Otto C. Tempelaars

Trouw  Indien met name De Financiële Telegraaf, decennia lang hét paradepaardje
van deze krant, niet meer onder de hoede van een hoofdredacteur mag vallen, dan
is dat voor hem terecht een brug te ver. TMG dient zich goed te realiseren, dat
deze krant door de jaren heen - en juist in dit digitale tijdperk relatief
t.o.v. de concurrentie - een zeer trouw en loyaal lezerspotentieel heeft weten
te behouden. Henk Hendriksen,

Veldhoven

Marginaal  De overheid, Staat, provincie, gemeenten, is mede schuldig aan het
failliet gaan van grote bouwbedrijven. Steeds wordt de order gegund aan de
laagste inschrijver, die noodgedwongen marginaal inschrijft. De gevolgen zijn:
problemen bij tegenvallers, inhuren van Polen en weglekken van werkgelegenheid,
constructies op het randje van de veiligheid en bij een faillissement totale
stilstand van het project. De overheid stelt kennelijk geen prijs op kwaliteit.

J. Menso, Bennebroek

Vrees  Burgemeester Schelberg van Hengelo vreesde al dat de 4-jarige
gehandicapte Nouredinne door zijn geradicaliseerde moeder zou worden meegenomen
naar Syrië (Tel. 19/05). De burgemeester zou zich moeten afvragen waarom hij
niets deed.

H. Versteeg, Nunspeet

Te oud  Te oud voor subsidie (Tel.19/05) is een populistisch verhaal. De
afwijzing van subsidie is niet gerelateerd aan de leeftijd, maar aan de
aanwezigheid van een duurzaamheidslening. Het verzoek om subsidie van dit
zeventigplus-echtpaar werd afgewezen omdat er in de voorwaarden staat dat een
dergelijke lening niet verstrekt wordt aan mensen ouder dan 75 jaar. Dit in
verband met de terugbetalingsverwachting. Een logische voorwaarde. In de eerste
plaats betreft het hier belastinggeld, en in de tweede plaats, je krijgt ook
geen hypothecaire lening van dertig jaar als je op die leeftijd een huis koopt.

H. Dekker, Groningen

LOAD-DATE: 20 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              74 of 143 DOCUMENTS



                                  De Telegraaf

                              20 mei 2015 woensdag

Fyra-enquête

BYLINE: Stols, Margo

SECTION: WUZ; Blz. 19

LENGTH: 50 woorden


Stel dat wij, 'de gewone' burgers, een fout maken in onze belastingaangifte
en/of bedrijfsvoering, zouden wij ons dan ook kunnen beroepen op
'geheugenverlies' en er mee wegkomen? Of geldt dit alleen voor politici die
daarna ook nog allerlei leuke baantjes  krijgen als beloning?

Mevr. Schouten

LOAD-DATE: 19 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              75 of 143 DOCUMENTS



                                  De Telegraaf

                              19 mei 2015 dinsdag

'We zijn allemaal een beetje Sjuul'

BYLINE: Bode, Emile

SECTION: Nieuws; Blz. 4

LENGTH: 1019 woorden


Sjuul Paradijs is vertrokken als hoofdredacteur van De Telegraaf. Zijn vertrek
is keihard aangekomen bij de redactie, want mr. J.J.M. Paradijs is de
belichaming van de grootste krant van Nederland.

Emile Bode   Emotie, hier en daar een traan; ovationeel applaus voor en na zijn
afscheidsspeech gistermiddag op de redactie. Na 29 jaar neemt onze Sjuul
Paradijs afscheid van zijn krant.  De redactie kan het zich nog niet voorstellen
want het dna van de krant zit in alle poriën en vezels van zijn lichaam. Bij
zijn geboorte lag hij al aan het infuus van De Telegraaf.

Hij was de aanvoerder van de enige volkskrant van Nederland. Iemand die als geen
ander aanvoelt hoe de samenleving werkelijk in elkaar steekt en hoe je daar over
moet schrijven. Als zoon van een hardwerkende bakker in de Amsterdamse Pijp
('Wees wijs, eet brood van Paradijs') leerde hij op jonge leeftijd al keihard
werken en zelf je verantwoordelijkheid te nemen. Hij moet niets hebben van
profiteurs, bureaucraten, criminelen, domme betweterige politici, zakkenvullende
managers, domme racisten, of mensen die hun eigen falen altijd afschuiven op de
overheid.

Hij bouwde een indrukwekkende, journalistieke carrière op. Kwam als jong broekie
op de financiële redactie en schreef al meteen onthullende reportages over
directeuren die de kluit belazeren. Hij werd chef parlement, schreef de rubriek
Stan Huygens Journaal, werd adjunct en later hoofdredacteur en directeur.

Voldoening   Vrijwel al mijn wensen zijn in vervulling gegaan , zei hij
gistermiddag met een milde glimlach van voldoening.

Hij ontmoette vorsten en presidenten en de machtigste industriëlen op aarde. Een
van de eerste personen die hem gisterochtend belden, was premier Rutte toen hij
het nieuws van Sjuuls vertrek vernam.

Maar Sjuul is in de eerste plaats een man van het volk. En dat zijn z'n lezers.

Bijna dagelijks belde hij lezers die hun abonnement, meestal om financiële
redenen, dreigden op te zeggen.  Als ik dan drie lezers in tien minuten kon
overtuigen om te blijven, heb ik mooi ruim 900 euro voor de krant verdiend. Dat
is meer dan de dikst betaalde manager verdient , zei hij gistermiddag met een
vette knipoog. Paradijs heeft niets tegen grootverdieners, maar hij haat
schandalig betaalde managers die likkend omhoog en trappend naar beneden louter
lucht verkopen.

Geliefd  Sjuul is geliefd. Ruzie krijgen met de scheidende hoofdredacteur is
niet gemakkelijk. Dan heb je je voorgenomen om hem eens flink de waarheid te
zeggen. Komt-ie langs met een doos taartjes, of een voortreffelijke wijn. Of hij
zegt:  Ik kom vanavond bij je eten. Kan je vrouw dan stamppot rauwe andijvie met
spekkies en een bal gehakt maken. Dat krijg ik nooit.

Tja, wat moet je dan met je woede?

Zijn werklust is ongeëvenaard  en hij erkende ook dat hij zich soms als een
bullebak gedroeg, want je kan niet van iedereen verlangen dat je dag en nacht
voor de krant klaar staat.

Zelf deed hij dat wel, zeven dagen in de week van 's ochtends zes uur (kranten
lezen, naar de radio luisteren) tot 's avonds elf uur, want zeven uren slapen
had hij toch wel nodig.

Voetbalwedstrijd  En als hij op de zaterdagochtend een voetbalwedstrijd van zijn
zoons bijwoonde, belde hij ook weer langs de zijlijn, want om de hele tijd naar
voetballen te kijken  Niet dat het altijd hogeschooldiscussies opleverde. Hij
wilde vaak weten wat je 's avonds at, of hoe het met het gezin ging.

Hoofdredacteuren zoals Sjuul Paradijs sterven uit in dit technocratische
IK-tijdperk. Honderd procent liefde voor de werkgever kun je in dit tijdperk
misschien niet meer verlangen.

Altijd en overal was hij inzetbaar en aanwezig. Zo woonde hij tientallen
begrafenissen van (oud)collega's bij en sprak daar. Ook als hij de persoon nooit
had meegemaakt.  Dat hoort gewoon bij mijn taak als hoofdredacteur.

Kerstconcert  Zijn creativiteit en ideeën zijn legendarisch en onuitputtelijk.
De Young Captain Awards, het Telegraaf Kerstconcert, de introductie van een
afslankgoeroe, twee pagina's voor de huishoudrubriek. Het zijn maar een paar
voorbeelden. Soms moest de redactie wel eens het hoofd schudden. Zoals met zijn
actie om Spaanse zwerfhonden naar Nederland te halen. Alsof we zelf al niet
genoeg asielhonden hebben. Als je zei dat je dat drie keer niks vond, hield hij
gewoon voet bij stuk en verscheen een week later op de redactie met zijn Spaanse
bastaardhond Messi.

Niet zelden werd Paradijs door sommige media afgeschilderd als een
rechts-rabiate hoofdredacteur. Deze mensen begrijpen er niets van. Hij was er
vooral voor de 'kleyne luyden'. Dat was al eeuwen geleden de benaming voor het
gewone volk, de hardwerkende Nederlander met een doodgewoon salaris. De kurk
waar de economie op drijft, de ware helden van de samenleving. Zoals zijn
overleden vader en moeder met wie hij als familieman een intense band had. Sjuul
is het toppunt van 'doe maar gewoon dan doe je al gek genoeg'.

Afgevallen  Op zijn eerste werkdag op 12 november 1986 bij ons stadsblad De Echo
kocht zijn moeder een mooi pak voor hem. `Want je moet er wel een beetje netjes
bijlopen'. Op zijn laatste werkdag droeg hij ook weer een mooi pak. In de
tussentijd bijna 90 kilo afgevallen, wat duidt op een onvoorstelbare discipline.

Zijn Telegraaf is zijn alles, maar hij verlaat zijn krant zonder zichtbare wrok.
Zelfs zijn grootste vijanden   azijnpissers daargelaten   houden een beetje van
Sjuul. Want Sjuul is Sjuul en De Telegraaf en hij deugt.

Reputatieschade  Over zijn vertrek worden in het openbaar geen mededelingen
gedaan. Dat zou volgens de directie tot reputatieschade voor de vertrekkende
hoofdredacteur kunnen leiden.

Ha, ha. De reputatie van Sjuul Paradijs staat fier overeind. Nu, straks en in de
toekomst. We zullen nog veel van hem horen.

Oudgediende en eindredacteur Binnenland Jan-Albert Sterkman, beter bekend als
JAS, zei het gisteren treffend op de redactie.  We zijn allemaal een beetje
Sjuul.

LOAD-DATE: 18 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              76 of 143 DOCUMENTS



                                  De Telegraaf

                              19 mei 2015 dinsdag

'Geschokt door vertrek hoofdredacteur Sjuul Paradijs'

BYLINE: Stols, Margo

SECTION: WUZ; Blz. 14

LENGTH: 736 woorden


Mijn vrouw en ik zijn ontdaan en geschokt door het vertrek van hoofdredacteur
Sjuul Paradijs. Het is jammer dat hij stopt en niet meer mee kan vechten met al
zijn collega's. Wij willen de heer Paradijs danken voor al die jaren dat we van
zijn diverse werkzaamheden bij de krant hebben kunnen genieten.

Paul van Lier, Borger

Schimmig  Het valt mij op dat het persbericht over het plotselinge vertrek van
Sjuul Paradijs heel schimmig is over de precieze reden. Iemand als Paradijs die
al 29 jaar met veel passie en inzet voor de krant werkt, vertrekt niet zo maar.
Daar moet wel een plausibele reden voor zijn! De lezers hebben er recht op om te
weten wat er aan De Telegraaf gaat veranderen.

René Leget, Denekamp

Vermakelijk  Voetbal houdt mij niet echt bezig maar het is vermakelijk om te
zien dat een speler die een overtreding maakt, als regel zijn armen ten hemel
heft om te suggereren dat hij niets heeft gedaan. Makkelijk voor de
scheidsrechter. Intelligentie is bij voetbalspelers kennelijk afwezig.

J.W. Menso, Bennebroek

Vermoeidheid  De voetbaljochies uit de eredivisie zijn uitgeput. Waarvan,
waarschijnlijk van hun centen tellen. Ik kan mij de tijd nog heugen dat het
spelen van drie wedstrijden in een week geen enkel probleem was.

P. van der Heul

Cao's   De lezer die cao's ouderwets noemt (WUZ, 18/05) is vast een ondernemer.
Als werknemer ben ik blij dat er partijen zijn die zich willen inzetten voor
mijn arbeidsvoorwaarden. Laten we wel zijn, collectief gaat dat toch beter dan
als individu te moeten strijden voor wel en wee. Ik wil niet de speelbal worden
van de werkgever. Ik ben blij met een cao waar beide partijen zich aan dienen te
houden.

J. Westerling

Drankorgel  Slimme vrouwen drinken gevaarlijk veel (Tel. 16/05). Dat kán niet;
dat is innerlijk tegenstrijdig. Een slimme vrouw (maar ook man!) gaat juist
uitermate terughoudend met alcohol om; wie slim is, begrijpt ook waarom.

René Polanus, Hoofddorp

Schijndemocratie  Als overheids'dienaren' ons belastinggeld verspillen, komen ze
er altijd mee weg. Wetten worden vaak zonder uitgebreide toetsing vooraf
doorgedrukt waarna de ellende pas begint. Als goedwillende burgers een klein
foutje maken of zich vergissen worden ze door diezelfde overheid hard aangepakt.
Het wordt tijd dat de rollen eens worden omgedraaid want dit is een
schijndemocratie. Wetten en regels gelden in dit land kennelijk alleen voor
gewone burgers en niet voor hen die in dienst van de overheid zijn. Gewone
burgers horen meer macht te krijgen om zich tegen deze willekeur te kunnen
verzetten.

Hans van Bakkum, Amstelveen

Rutten  De verwende spelertjes in onze eredivisie kijken meer naar hun kapsel en
de kleur van hun voetbalschoenen, dan naar het spel! Makkelijk hé om de trainer
maar weer de schuld te geven! Daar betalen de supporters dan een duur kaartje
voor!

D. Vogelaar, Middenmeer

Empathisch  Studio Sport moet FC Dordrecht - Ajax nog uitzenden en wat zegt
egotripper Jack van Gelder als voorbode op zijn eigen uitzending:  Uiteraard
gaan we het hebben over de smadelijke nederlaag van Ajax . Hartelijk dank Jack,
voor je geweldige empathisch vermogen.

Fred Slobbe, Zwaag

Verschil  Advocaten pleiten vaak tegen beter weten in een ander vrij. Politici
pleiten vaak tegen beter weten in zichzelf vrij.

Dik de Visser

Lot  Het lot van een voetbaltrainer is altijd weer hetzelfde; als Sinterklaas
word je binnengehaald en als Zwarte Piet ga je er weer uit...!

Gabriël de Leeuw

Zzp-piloten  Alle politici die nu zo boos zijn over het feit dat piloten moeten
betalen om uren te kunnen maken http://(Tel.nl, 17/05), hebben wel zitten slapen
toen er minstens negen schooltjes om piloten op te leiden mochten worden gestart
en Zalm blij de schulden wilde financieren. Neem die schuld als regering
rentevrij over en stop opleidingen tenzij er toekomst is!

Carla Isselmann

Flitsmacht  Hoe kan Nederland een hoofdrol spelen in de Expeditionary Force?
Onlangs zei luitenant-generaal De Kruif nog dat het Nederlandse leger nu nog
zwakker is dan in de Tweede Wereldoorlog (Tel. 15/05). We hebben een paar
F-16's, twee voor heen en twee voor terug. Helaas hebben we nog steeds last van
grootheidswaanzin.

N.J. Andriese, Crailo

LOAD-DATE: 18 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              77 of 143 DOCUMENTS



                                  De Telegraaf

                              16 mei 2015 zaterdag

Liquidaties verdienen alle aandacht;
Analyse Er vallen ook onschuldige slachtoffers

SECTION: Nieuws; Blz. 4

LENGTH: 310 woorden


Laat die criminelen elkaar toch lekker afschieten. Dat is een veelgehoorde
opvatting over de liquidatiegolf die het land teistert. Maar het is juist van
eminent belang dat de schutters en opdrachtgevers worden gepakt en de politie
doelwitten beschermt. Er vallen namelijk ook onschuldige slachtoffers en we
moeten geen 'wildweststaat' krijgen.

In de afgelopen anderhalf jaar zijn zeker vier mensen in Nederland bij
vergissing doodgeschoten. De schutters verwarden hen met het beoogde doelwit. Er
kunnen dus in een onderwereldoorlog onschuldige mensen sterven door
vergissingen.

Buitenstaanders kunnen ook gewond raken door het excessieve geweld dat de
criminelen toepassen. Die hebben maar één doel: het uitschakelen van hun
opponent. Daarbij houden ze geen rekening met omstanders. Bij veel liquidaties
in de afgelopen twee jaar doorboorden kogels woningen, auto's van onschuldige
mensen en zelfs een tram met reizigers.

Er is nog een andere reden. Het monopolie op geweld ligt bij de Staat. Niemand
in Nederland heeft het recht om te beslissen over leven en dood. Dus ook
criminelen mogen elkaar niet afschieten. Als mensen bij conflicten het heft in
eigen hand nemen en naar eigen inzicht geweld toepassen, ontstaat een
levensgevaarlijke wildwestsamenleving.

Het idee dat criminelen kennelijk ongehinderd op elkaar kunnen schieten, wekt
een indruk van een machteloze en wetteloze staat. En dat zorgt voor een verlies
van vertrouwen van de burger in politie en bestuur. Bovendien schept het
gevoelens van onveiligheid.

Politiek, politie en justitie is er daarom alles aan gelegen om de strijd aan te
binden met criminelen die liquidaties plegen of er opdracht voor geven. Het is
volstrekt noodzakelijk. Liquidaties van criminelen verdienen evenveel aandacht
als moorden op gewone burgers.

Mick van Wely

LOAD-DATE: 16 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              78 of 143 DOCUMENTS



                                  De Telegraaf

                              12 mei 2015 dinsdag

'Dit plukkabinet heeft geen boodschap aan belangen burgers'

BYLINE: Hiskemuller, Coosje

SECTION: WUZ; Blz. 14

LENGTH: 736 woorden


Van premier Rutte zou iedereen er 1000 euro bij krijgen, maar in plaats daarvan
wordt het in mindering gebracht op het loon middels een naheffing uit Brussel en
een belastingmaatregel op inkomen en vakantiegeld. Last but not least mogen we
straks vanwege een dure kolendeal uit het energieakkoord fors bijbetalen aan het
sluiten van oude kerncentrales. De energieboeren lachen in hun vuistje. Het
toont weer duidelijk aan dat dit plukkabinet geen boodschap heeft aan de
belangen van de Nederlandse burgers.

J. Duppen, Kropswolde

Vier pilsjes  Nederlanders (met de ANWB voorop) zijn overstuur vanwege het
tolgeld dat zij straks in Duitsland moeten betalen. Aan het verslijten van de
Autobahn (en de binnenwegen) is nu een prijskaartje verbonden. Maar waar praten
we over? Tien euro voor een tiendaags gebruik van de Duitse wegen. Een luttel
bedrag, vergelijkbaar met de prijs van vier pilsjes. Graag betaal ik, als
regelmatige bezoeker van dit land, het tolgeld en de ANWB moet zich schamen.

W. Linsen, Wageningen

Nee  Het aantal asielzoekers is verdubbeld en zal ongetwijfeld verder oplopen.
Hoe lang denkt Nederland te kunnen doorgaan gezien het toenemende tekort aan
voorzieningen? Daar moet toch eens serieus over worden nagedacht en als het niet
anders meer kan: nee.

O.A. Schulski

Dronken  Zit je niet in een vliegtuig waarvan de piloot zelfmoordneigingen heeft
of andere gevaarlijke stoornissen, dan loop je nog een risico met een dronken
piloot geconfronteerd te worden. Hoe eenvoudig kan het zijn om piloten als zij
zich melden bij de veiligheidscontrole even te laten blazen. Dat kost nauwelijks
meer tijd en geeft ons passagiers meer rust.

C. Boeziek, Hoofddorp

Beestachtig  De Europese Unie ondersteunt Tanzania met forse bedragen met als
doel het olifantenbestand te beschermen. Naar nu blijkt is dit weggegooid geld.
Sinds 2009 zijn in Tanzania 65.000 dieren afgeslacht. De regering houdt de
tanden op elkaar om de geldstroom van de EU niet in gevaar te brengen. De EU is
hier medeschuldig aan door zonder enige vorm van controle geld te offeren aan
een stelletje bandieten. Er moet onmiddellijk een einde komen aan deze misdaad
en de geldstromen moeten direct gestopt worden, er moet een wereldwijde
conferentie worden georganiseerd om te komen tot effectieve maatregelen tegen
dit stelletje gangsters.

B.J.L. van der Laan, Appingedam

De klos  Korting vakantiegeld wordt ruim gecompenseerd door reële
inkomensverbetering voor werkenden. Helaas krijgen ouderen ook de korting te
verwerken maar zonder enige compensatie. Weer zijn ouderen de klos.

Paul Janssen

Grap  De 'treinplasser' deed net alsof en kneep in feite een plastic flesje met
schoon drinkwater leeg. Niets aan de hand dus. Met vieze kleding op de
treinstoelen gaan zitten is veel smeriger. Hoeveel keer zou zo'n zitting een
ontmoeting hebben met schoon drinkwater?

G.Kluck, Rotterdam

Toverwoord  Kolendeal drijft energienota voor burgers op (Tel. 11/05). Elke dag
horen we dat het zo goed gaat in Nederland, maar de enigen die ervan profiteren
zijn de grote bedrijven die minder belasting betalen dan de gewone burger.
Miljarden worden kwijtgescholden aan de elektriciteitsproducenten en de gewone
man betaalt het gelag. Graaien is het toverwoord en burgers zijn het kind van de
rekening. Burgers zouden eens een paar dagen moeten staken uit protest.

Jeanne Dijkstra, Ermelo

Afwezig  Bij de herdenking van het einde van de Tweede Wereldoorlog in Moskou
was alleen bondskanselier Merkel aanwezig. Hoe komt het dat Westerse leiders bij
zo'n gelegenheid, waar ook de bevrijding van hun eigen land indirect aan de orde
is, wegblijven? Wat we ook vinden van 'Oekraïne' of Poetin, moet ons dat in de
weg staan om miljoenen slachtoffers te herdenken? Waarom kan geen enkele
Westerse leider het opbrengen om dat te scheiden?

Jan-Willem v.d. Braak,

Den Haag

Brexit  Een aantal fanatieke eurofielen blijft volhouden dat een uittreden van
Engeland ook voor ons land desastreus zou zijn, al was het alleen maar vanwege
de handel met de Britten. Maar jaren voordat ze in Brussel begonnen over euro en
wat dies meer zij, hadden wij al een levendige handel met de onderdanen van de
Queen. Waarom zou dat nu ineens moeten stoppen?

L. van der Schoot, Hilversum

LOAD-DATE: 11 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              79 of 143 DOCUMENTS



                                  De Telegraaf

                              11 mei 2015 maandag

'Eindexamens zijn helemaal niet nodig'

BYLINE: Eggink, Ina

SECTION: Nieuws-Pagina5; Blz. 6

LENGTH: 644 woorden


onder redactie van Coosje Hiskemuller   Uw reacties wuz@telegraaf.nl  postbus
376 - 1000EB Amsterdam - www.wuz.nl

Vandaag beginnen de examens in het voortgezet onderwijs. Duizenden leerlingen in
het vmbo, havo of vwo zijn klaargestoomd. Miljoenen euro's worden besteed om te
onderzoeken of de scholen het goed gedaan hebben. Eindexamens zijn niet nodig.
Mbo's, hbo's en zelfs universiteiten kennen geen landelijke examens. Laat de
kinderen met een gedegen advies van de docenten doorstuderen en zich daar
bewijzen. Scheelt een hoop stress bij de leerlingen en kosten bij de overheid.

Leo Meester,

Emmeloord

Sprookjes  Iedere Nederlandse werknemer kon voorspellen hoe slecht de flex- en
ontslagwet zou uitpakken. Massaal worden tijdelijke krachten momenteel geloosd
door zowel bedrijven als door de overheden. Wederom blijkt: Haagse sprookjes
hebben geen 'happy end'.

M. van den Brink, Ede

Toll  Wat betreft de Duitse tolplannen is er maar één antwoord: terugbetalen met
gelijke munt! Geef alle automobilisten van de landen die tol heffen de
verplichting om ook een tolvignet te kopen voor ons land en geef landen die geen
tol heffen, vrijstelling. Waarom zou dit niet kunnen als zelfs het
Europa-minnende Duitsland de regels van vrij verkeer aan zijn laars lapt.

Math Gerits

Automobilist  Het is om te huilen dat het VVD-Kamerlid Visser betreurt dat de
Nederlandse weggebruiker diep in de buidel moet tasten om gebruik te maken van
de Duitse wegen (Tel.09/05). Hij vergeet dat de Nederlandse regering al jaren de
grootste uitzuiger van de automobilist is. Kijk maar naar de brandstofprijzen en
de prijsverschillen van duizenden euro's voor een nieuwe auto in vergelijking
met buurlanden.

R. Huiskes, Den Helder

Te klein  In de jaren 50-60 van de vorige eeuw werd mensen geadviseerd om te
emigreren, dit met een vertrekpremie. De overheid deed dit omdat ons land te
klein werd voor zoveel mensen (Tel.09/05). Hebben wij er nu plotseling land
bijgekregen, zodat wij ontzettend veel vluchtelingen kunnen opnemen? Misschien
dat onze regering daar een antwoord op heeft.

H. Hilkhuysen,

Delft

Bedanken  David Cameron pakte met zijn conservatieve partij de winst. Het eerste
wat hij deed, was de kiezers bedanken. Hulde! Na een verkiezingszege in
Nederland heb ik dat nog nooit zien gebeuren. Over de kiezer heeft niemand het,
want de winst is binnen.

Fred Haanebeek,

Economie  De recessie lijkt op zijn retour, maar toch trekt de economie niet
aan. Dat komt door het laag houden van de lonen ten gunste van de winst van
bedrijven en de dreigende korting op de pensioenen. Neem de dreiging weg en
verhoog de lonen, dan laten consumenten het geld weer rollen.

Peter Lang

Eurokritisch  Het zou een nek-aan-nekrace worden tussen Conservatieven en
Labour, maar Labour moest een grote nederlaag incasseren. In heel Europa winnen
eurokritische partijen aan invloed. Dat is de maatschappelijke realiteit en het
wordt hoog tijd dat politici daar zo langzamerhand rekening mee gaan houden.

H. Hulshof, Zuidlaren

Verantwoordelijk  De oppositieleiders in Engeland, Ed Miliband en Nick Clegg,
maakten zelf een einde aan hun politieke loopbaan. De twee politici zien in dat
zij verantwoordelijk zijn voor het verlies van zetels. Dit besef kennen
Nederlandse politici niet.

Rianne de Graaf

Verbijsterd  Politiek Nederland is steeds verbijsterd, nu weer over het
kaalplukken van afvalverwerker Attero door investeringsfonds Waterland
(Tel.09/05). Maar wat te denken van de werkende Nederlander, die erop vooruit
zou gaan, maar bijna alles kwijt is door in te leveren op het vakantiegeld? De
gewone man is steeds het haasje, maar die verbijstering dringt niet door.

A. de Waele

LOAD-DATE: 10 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              80 of 143 DOCUMENTS



                                  De Telegraaf

                              11 mei 2015 maandag

Afbraakpoen

BYLINE: Dijkstra, Bert

SECTION: Nieuws-Pagina5; Blz. 7

LENGTH: 171 woorden


Wat bezielt die lui toch? Met slimheid en/of kwaliteit zodanig veel verdiend dat
ze een mooi huis, twee BMW's, een buitenlands stulpje met zeezicht en een stapel
aandelen konden kopen. Dankzij een liberale economie, die ruimte biedt om je te
onderscheiden, op veilige afstand van de alles verstikkende wetten van
communisme en socialisme.

Veertig keer meer verdienen dan Jan Modaal, het is hun van harte gegund. Maar
waarom dan als aandeelhouders ook nog gezonde bedrijven kaalplukken en trouwe
werknemers de WW in drijven? Is genoeg echt nooit genoeg? Graaiers als die van
Waterland, de kas van florerende bedrijven leegrovend, dolletjes amice!

Waterdragers de directie binnenloodsen om de zaak financieel te kunnen
uitkleden, well done, old chap! Binnenkort wil de Tweede Kamer het leegtrekken
van beursgenoteerde ondernemingen aan banden leggen. Binnenkort.

De graaiers kunnen dus nog even lekker naar hartenlust doorgaan met plunderen.
Zelfs een weldenkend mens zou er bijna links van worden.

LOAD-DATE: 10 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              81 of 143 DOCUMENTS



                                  De Telegraaf

                              9 mei 2015 zaterdag

Verkiezingsontbijt bij Britse ambassadeur

BYLINE: Kool, Willem

SECTION: Journaal; Blz. 27

LENGTH: 531 woorden


Overal in de kamers van de residentie aan het Haagse Plein 1813 van de Britse
ambassadeur sir  Geoffrey  Adams  en zijn charmante vrouw Mary  Emma  stonden
kleurige tulpen in vazen.  Allemaal uit eigen tuin , vertelde de ambassadeur
trots. En terecht, want het maakte de smaakvol, nieuw ingerichte residentie
gezellig .

Sir Geoffrey had gisteren tientallen gasten uitgenodigd voor een
verkiezingsontbijt. Heel keurig stonden schermen opgesteld met de publieke
tv-zender BBC en de commerciële tegenhanger Sky News. Het viel op dat de BBC de
uitslagen wat eerder had dan de commerciëlen. De uitslag verbaasde iedereen. Dat
de Conservatieven van premier David  Cameron  zelfs alleen de regering kunnen
vormen (331 van de 650 zetels), had door de opiniepeilingen vooraf, die een
nek-aan-nekrace voorspelden met Labour, niemand verwacht.

Ik zat er helemaal naast , erkende sir Geoffrey ruiterlijk. Hij had onlangs op
de Oranjeborrel in Hotel De L'Europe in Amsterdam juist gewezen naar ons land.
We kunnen veel van jullie coalitieregeringen leren , sprak hij toen. Voormalig
minister van Buitenlandse Zaken Uri  Rosenthal,  die ook een huis in Londen
heeft, meende dat de inmiddels afgetreden Labourleider Ed  Miliband  een blunder
had begaan door de term  hardwerkende burgers  te gebruiken voor zijn kiezers.
Dat is nu typisch een term voor de Conservatieven of de VVD , meende hij. Ook
Nick  Clegg  van de Liberaal-Democraten en Nigel  Farage  van UKIP traden af als
partijleider. Dat zou in ons land eigenlijk ook zo moeten gaan!

Op het ontbijt, met onder meer worstjes, waren ook de voormalige Nederlandse
ambassadeurs te Londen Pim  Waldeck  en Willem  baron  Bentinck  van
Schoonheten  alsmede de Britse oud-ambassadeur Lyn  Parker . De laatste wees
erop dat Cameron ook kan rekenen op de Lagerhuisleden van de Noord-Ierse
Nationalisten DUP.  Zij stemmen bijna altijd met de Conservatieven mee. UKIP
kreeg weliswaar redelijk veel stemmen, maar die waren heel verspreid. Er waren
enorme regionale swings. Door het districtenstelsel pakt de grootste partij alle
stemmen. Dat betekent niet per se dat een partij dan de meerderheid heeft ,
vertelde Parker.

Hoewel diverse partijen weer zullen gaan roepen dat het districtenstelsel moet
worden afgeschaft, zal de winnaar hier zeker niet voor zijn. Ondertussen liet
sir Geoffrey mij de mooi opgeknapte kamers zien waar veel moderne kunst en
schilderijen van Vlaamse meesters zijn gebruikt.  Het schilderij Lady with a
tulip  van Anthony  van  Dyck  heb ik uit onze ambassade van Rome over laten
brengen. Dit werk hoort echt in Nederland te hangen. Daarom staat er een tulp
uit eigen tuin in een vaasje voor , lichtte de ambassadeur toe.

Ook hingen er prachtige schilderijen van koningin  Maria  Stuart  en prins
Willem  III van  Oranje . Bijzonder was een schilderij van Willem  van  de
Velde  de  Jonge  over de zeeslag tussen Nederland en Engeland.  Nederland
versloeg ons toen. Dat het hier hangt, geeft aan dat we 'no hard feelings'
hebben. Sterker, we zijn echte vrienden , glimlachte sir Geoffrey. Rosie , de
zwarte labrador van de residentie, leek het daar al kwispelend mee eens te zijn.

LOAD-DATE: 8 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              82 of 143 DOCUMENTS



                                  De Telegraaf

                              2 mei 2015 zaterdag

Klaar om te knallen;
Ford RS

BYLINE: Joolen, Olof van

SECTION: Autovisie; Blz. 12

LENGTH: 513 woorden


Fords met een RS-badge zijn als superhelden. Van buitenaf lijken het doodgewone
auto's totdat ze boos worden gemaakt en onverwachte krachten blijken te hebben.
Sportwagenprestaties in het koetsje van een compacte middenklasser! Dat bezorgt
ze een grote schare trouwe fans.

Wanneer je de leden van de XR/RS Club bij elkaar ziet komen, moet je even denken
aan een scène uit de film The fast and the furious . Het zijn dezelfde opgefokte
motorgeluiden die vanuit net zulke zwaar bespoilerde en felgekleurde autootjes
komen. Alles op de set schreeuwt maar één ding: we zijn klaar om te knallen.
Niet in de laatste plaats de bestuurders, zoals Roger Martherus met zijn
spiegelende zonnebril op.

Maar zoals altijd wordt de soep niet zo heet gegeten als hij is opgediend. Roger
blijkt een zachtaardige kerel te zijn. Zijn sissende en blazende Escort RS
Cosworth is weliswaar snel, maar in de omgang allesbehalve een ontembaar
monster. Eerder een goedzak die zelfs minder begaafde bestuurders veilig
geweldige snelheidskicks kan bezorgen. Dat is precies wat Ford eind jaren 60
wilde bereiken: ook de gewone man rijplezier bezorgen. Iets dat tot dan toe was
voorbehouden aan de elite die Ferrari, Porsche en Mercedes kon betalen.

Ford zette die stap om af te komen van het wat bedaagde imago. In thuisland de
Verenigde Staten had het merk met de Mustang (1964) al geleerd dat er goed aan
sportieve auto's viel te verdienen. Daarom kreeg ook Europa een eigen atletisch
label: Rally Sport oftewel RS. Zeker in de jaren 70 en 80 maakten die twee
letters hun inhoud waar: de Escorts RS Mk1 en Mk2 domineerden jarenlang de grote
rally's van de wereld. Een kampioenschap waarin Ford nog steeds actief is. Tot
verdriet van de fans niet meer met zoveel succes als ooit.

Het is de mix van een groots sportief verleden en betaalbare prestaties die het
RS-label ook in Nederland een trouwe schare fans heeft bezorgd. Zonder
uitzondering zijn dat mannen die van doorrijden houden. Op veel auto's van
XR/RS-clubleden prijkt een sticker met de plattegrond van de Nürburgring
Nordschleife. Dit circuit is bij uitstek de plek om een echt snelle auto uit te
laten.

Rob van Velzen komt er ook graag. Hij heeft meerdere RS'en in de schuur staan en
kan desondanks lastig de verleiding weerstaan wanneer hij er nog eentje krijgt
aangeboden. Zeker als het een auto met een bijzonder verhaal is, zoals zijn
Focus RS Mk1.  Het was de auto van mijn clubgenoot Charles Konings , vertelt de
vrachtwagenchauffeur uit Hilversum.  Charles was terminaal ziek. Toen ik hem de
laatste keer ontmoette, wist ik dat ik hem nooit meer zou zien.

Na verloop van tijd werd mij de auto aangeboden. Zijn weduwe vond het fijn als
ik hem zou kopen. Ik was niet echt op zoek, maar het was een hele goede wagen
die ik gewoon niet kon laten staan.  Rob valt even stil en kijkt uit het
raampje. Waarna de Focus ouderwets de sporen krijgt. De voorbanden klauwen zich
vast in het asfalt en de RS katapulteert zich met blazende turbo de bocht uit.
Precies zoals Charles zou hebben gewild.

LOAD-DATE: 2 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              83 of 143 DOCUMENTS



                                  De Telegraaf

                            30 april 2015 donderdag

Zorgenkindjes

BYLINE: Hiskemuller, Coosje

SECTION: WUZ; Blz. 15

LENGTH: 48 woorden


Of het nu gaat om de zorg, belastinghervormingen, pensioengelden of het
asielbeleid, het blijft een hele zorg voor dit kabinet om eruit te komen. Het
blijven zorgenkindjes en hoofdpijndossiers. En wij als gewone burger van
Nederland worden er ook niet echt blij van!

Lucas Meijer

LOAD-DATE: 29 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              84 of 143 DOCUMENTS



                                  De Telegraaf

                             29 april 2015 woensdag

Toekomst is verleden tijd

BYLINE: Stols, Margo

SECTION: WUZ; Blz. 15

LENGTH: 167 woorden


Je bent een gewone Nederlander. Dankzij persoonlijke fouten, onwil en geblunder
van sociale instanties sta je op straat. Geen woning, geen bed, geen bad, geen
brood en nul inkomsten.

Wat zouden de reacties zijn van mensen als je ergens gaat zitten op een publieke
plaats met een kartonnen bord met de tekst: Ik heb geen BBB, want gewone
Nederlander? Ik kan me de reacties wel indenken: 'Sukkel, ga werk zoeken.'

Het UWV en de sociale dienst sturen mij   al dan niet via via   naar elkaar,
oftewel van het kastje naar de muur. Daar betaal je dus decennialang premies en
belasting voor, om uiteindelijk als een paria op straat te belanden. Wel waren
ze behulpzaam bij het verwijzen naar het Leger des Heils. Die hebben vast nog
wel een bed voor mij, waarmee men denkt dat alles is opgelost.

Jammer dat ik niet uit Syrië kom of uit Afrika, dan had ik tenminste nog een
toekomst gehad. Nu ben ik 50, dakloos en werkloos en ligt mijn toekomst ver
achter mij.

A. Wienk

LOAD-DATE: 29 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              85 of 143 DOCUMENTS



                                  De Telegraaf

                             28 april 2015 dinsdag

'Meer vertrouwen in deze koning dan in de huidige politiek'

BYLINE: Stols, Margo

SECTION: WUZ; Blz. 16

LENGTH: 730 woorden


Waarom het huidige koningschap naar ceremonieel veranderen? Het is naar mijn
mening altijd heel goed gegaan! Tachtig procent heeft vertrouwen in dit
koninklijk paar. Iets wat goed werkt, verander je toch niet? Tevens heb ik meer
vertrouwen in deze koning dan in de huidige politiek.

Simon Luxen, Lisse

Gasboring  Een Kamermeerderheid wil dat er voorlopig niet bij Terschelling naar
aardgas wordt geboord (Tel. 25/04). Deze week zal duidelijk worden dat de
Kamerleden die zich niets aantrokken van de veiligheid voor de Groningers, nu
wel veiligheid eisen voor de zeehondjes en de wadpieren!

H. Visser, Driebergen

Statiegeld  Natuurlijk zijn de meeste consumenten voor afschaffing van
statiegeld op petflessen. Men vindt dat kwartje eigenlijk te veel. En dan nog
het gesjouw. Maar aan de andere kant: de prijs van frisdrank zal fors
omhooggaan, want je gebruikt een fles maar één keer. De rommel thuis wordt er
niet minder om, want je moet die flessen toch ergens laten. Je zult zien dat er
meer zwerfflessen op straat terechtkomen. De consument laat zich alleen maar
opvoeden via de portemonnee. Dus: statiegeld naar één euro per fles. En ook
statiegeld op flesjes, blikjes en meer niet-afbreekbaar afval.

R. Schulte, Helvoirt

Btw  Wachten tot we btw moeten betalen over de belastingheffing zelf (WUZ,
27/04) is niet nodig. Als men de facturen voor gas, elektra en water van de
afgelopen jaren goed leest, dan zal men zien dat wij een hoog btw-tarief op
energiebelasting en een laag btw-tarief op belasting op water betalen. Gekker
kun je het toch niet maken? Het wachten is nog op btw op inkomstenbelasting.
Niet verder vertellen, slapende honden niet wakker maken!

W. van Dijk, Nijverdal

Afstandelijk  Ik vind dit jaar Koningsdag erg afstandelijk. Bootje in, bootje
uit, weinig onder het 'gewone volk'. Jammer van deze vroeger altijd gezellige
dag, maar dat is nu verleden tijd.

Fred Volders

Naderend onheil  De menselijke tragedie in de Middellandse Zee zal helaas niet
incidenteel blijken. Ook in Jemen heeft de onrust nu toegeslagen. Somalië wordt
steeds instabieler. Het vooruitzicht is een continue stroom vluchtelingen naar
de Middellandse Zee om Zuid-Europa te bereiken. Nieuwe rampen op zee zijn zeer
waarschijnlijk. 'Europa' zal éénduidig beleid moeten gaan voeren. Anders zal de
exodus uit Afrika ook de stabiliteit in Europa op de proef stellen. Brussel,
maak haast!

P.N.W. van Woerkom, Den Haag

Oranje  In tegenstelling tot Koninginnedag ligt Koningsdag niet prettig in het
gehoor. Ik stel voor Koningsdag om te dopen in Oranjedag, oranje ligt sowieso
goed bij de Nederlanders.

Hans van Heesch, Steenwijk

Liquidatie  Een Amsterdamse crimineel geliquideerd. Als de overheid in het
verleden haar werk beter had gedaan, was deze liquidatie met alle risico's voor
omwonenden niet nodig geweest.

Van Vliet,Tilburg

Verantwoordelijk  Een lezer stelt dat wij allemaal, stuk voor stuk,
verantwoordelijk zijn voor het vreselijke drama met de verdronken
bootvluchtelingen (WUZ, 27/04). Dit omdat er nooit controle was op de gegeven
ontwikkelingshulp die in 1960 op gang kwam. Volgens deze zienswijze worden wij
allen ook nog verantwoordelijk gesteld voor het failliet gaan van Griekenland.
Een sombere gedachte na het goed geven.

F.H. Janssen

NS  Als topman Timo Huges van NS een kaart weet te ontwikkelen waarmee ik kan
reizen en achteraf betaal, heeft hij er een klant bij. Ik weiger namelijk om een
kaart aan te schaffen waar ik 20 euro op moet zetten om in de trein te mogen.
Hij krijgt dan van mij een machtiging om automatisch geld van mijn rekening af
te schrijven als ik gereisd heb.

Andre Monnik, Lelystad

Eén zetel  Als meneer Moszkowicz zijn eigen administratie niet kan of wil voeren
overeenkomstig de daarvoor geldende regels, hoe wil hij dan wel meebeslissen
over de BV Nederland?

Dirk Nienhuis, Leek

Contrast  De Europese Commissie trekt maar liefst drie miljoen euro uit voor de
hulp aan het getroffen Nepal, hoe staat dit echter in schril contrast met de 234
miljoen euro bestemd voor Zimbabwe. Dat geld zal naar alle waarschijnlijkheid in
de zakken van Mugabe belanden. Schande dat de EU niet meer doet voor het arme
Nepal.

Willem Marquenie

LOAD-DATE: 27 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              86 of 143 DOCUMENTS



                                  De Telegraaf

                            16 april 2015 donderdag

Campingseizoen barst los

SECTION: Nieuws; Blz. 15

LENGTH: 324 woorden


Sophie Kluivers   Bloemendaal aan Zee  De raampjes worden gelapt en de haringen
van de voortenten worden stevig de grond in geslagen.  Op camping De Lakens in
Bloemendaal aan Zee barst het campingseizoen in alle hevigheid los.   Het is het
moment waar veel caravaneigenaren naar uitgekeken hebben. Han van Stade uit
Haarlem is al 22 jaar fanatiek kampeerder. Haar manier van recreëren heeft
echter niets primitiefs.  Kijk maar, het is bijna een volwaardig huis.  In de
voortent staat een houten tafel, netjes gedekt met vier campingstoelen eromheen.
En 's avonds zit ik binnen op de grote hoekbank, lekker tv te kijken.

Trekhaken  Nederlanders zijn dol op caravans. We hebben de grootste
trekhaakdichtheid van de wereld. Henk Gunnink, directeur van Kip Caravans:
Reizen zit ons in het bloed. Kamperen brengt vrijheid met zich mee. Zitten we
vijftig weken op kantoor, dan willen we de twee weken dat we vrij zijn even iets
heel anders doen.

Dat vooral Jan met de pet voor een caravan kiest, is volgens hem een hardnekkig
misverstand.  De caravan wordt regelmatig geassocieerd met suffe lui. Maar vind
je deze mensen ook niet in hotels aan de costa's? Dokters en notarissen behoren
ook tot onze klanten.  Toch is hij de laatste om het truttige imago te
ontkennen.  De caravan is vooral populair onder senioren.

Caravanfans verenigen zich graag in clubjes. De Nederlandse Caravan Club (NCC)
heeft 2700 leden.  Maar in hoogtijdagen van de jaren negentig waren het er wel
5000. Sinds de vut is afgeschaft, hebben we het lastiger , zegt een
woordvoerder.  Vooral het aantrekken van nieuwe leden is een probleem.

Piet Hoogendoorn is voorzitter van De Wegwezers, een club voor vijftigplussers.
Zaterdag vertrekken we met achttien caravans naar Duitsland.  Wat er zo ideaal
is aan een caravan?  Ben je het zat op een camping, dan pak je in mum van tijd
je spullen en rij je naar de volgende plek.

LOAD-DATE: 16 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              87 of 143 DOCUMENTS



                                  De Telegraaf

                             15 april 2015 woensdag

Geachte lezer,

BYLINE: Hiskemuller, Coosje

SECTION: WUZ; Blz. 14

LENGTH: 211 woorden


Nauwelijks bekomen van de royale salarisverhogingen in het bankwezen bent u
opgeschrikt door de megabonus voor de topman van Schiphol, Jos Nijhuis.

Een ding is nu duidelijk, zegt Jan Pronk uit Beverwijk.  Je hoeft geen bankier
te zijn om te kunnen graaien en nivelleren is alleen een feest als het om Jan
met de pet gaat.

Louis Hofman uit Amsterdam vraagt zich nu  wel echt af of we met zijn allen zo
blasé en murw zijn geworden, dat we het handjeklap tussen politieke bestuurders
en bestuurders uit het bedrijfsleven gewoon maar blijven tolereren en niet
proberen in te grijpen . Deze lezer vindt verandering van beleid  nu eens echt
nodig, want deze regering heeft totaal maling aan de gewone burger en ik steek
de vlag uit als ze het veld ruimen .

Het kan toch niet waar zijn , roept Carla Isselmann. Zij noemt Nijhuis een
incompetente bestuurder die Schiphol volkomen heeft vernield . En dan nog royaal
belonen!  Dat accepteert niemand die enig gevoel voor rechtvaardigheid heeft.

A. Valk is verontwaardigd.  Iedereen wordt gekort, eigen bijdrage omhoog,
thuiszorg ingeperkt. Maar wel weer een absurde bonus goedgekeurd in deze tijd.
Wanneer haalt iemand de bezem door deze wantoestanden?

Coosje Hiskemuller

LOAD-DATE: 15 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              88 of 143 DOCUMENTS



                                  De Telegraaf

                             11 april 2015 zaterdag

'Nivelleren is het parool en de middengroepen maar buffelen'

BYLINE: Stols, Margo

SECTION: WUZ; Blz. 16

LENGTH: 755 woorden


PvdA-leden suggereren dat de partij al een paar verkiezingen heeft verloren
omdat de PvdA zich niet links genoeg opstelt. Daar geloof ik niets van. De
modale hardwerkende Nederlander heeft genoeg van een morsige partijleider
Spekman en een onbetrouwbaar overkomende Samsom, die om de beurt roepen dat er
eerlijk gedeeld moet worden. Nivelleren is het parool en de middengroepen maar
buffelen. En vooral veel geld naar ontwikkelingshulp, alle zeilen bij voor de
asielzoekers en maar korten op de zorg. Daar trappen we niet meer in.

Carl J. Hirsch

Helm  Sinds vorig jaar leg ik de 25 km naar mijn werk af op een snelle e-bike.
Ik draag een goede fietshelm, maar die is niet eens wettelijk verplicht. In 2017
zal ik echter een motorhelm moeten dragen. Maar als ik op een motorfiets wil
rijden in korte broek en T-shirt, dan is dat wel weer wettelijk geoorloofd,
zolang ik maar een helm draag. Onze overheid tast compleet in het duister, en
wat erger is: de regels worden tijdens het spel aangepast. Mijn peperdure
high-speed e-bike kan binnenkort bij het grofvuil. 'Duurzaam' is het meest
misbruikte woord van deze tijd.

Arthur Smid

Legerlingerie  Om wat charmanter voor de dag te komen, krijgen vrouwen bij
Defensie nieuwe krijgsmachtlingerie. De volgende stap: legerkisten met een hakje
en een getailleerde commandojas.

Rob Koelewijn, Lisse

Hybride  Het voordeel van een hybride-(lease)auto dient niet in het bezit van
een dergelijk voertuig te zitten, maar in het gebruik. Als je op een goede
manier met de combinatie elektro-/benzinemotor omgaat, daalt het
brandstofverbruik aanzienlijk en is dat je winst. De huidige regeling met
betrekking tot de bijtelling deugt dus niet en moet op de schop.

Jan Pronk, Beverwijk

Floriade-flop  De strop rond de Floriade van 2012 is nog tien miljoen groter dan
gedacht (Tel. 9/4). Wie heeft in hemelsnaam verzonnen om de Floriade in Venlo te
houden, helemaal in het uiterste zuiden van Nederland? Zoiets hoort in het
midden van het land. Denkt u nu werkelijk dat mensen uit Groningen een dagje uit
gaan en dan honderden kilometers gaan rijden? Ik wist toen al dat het zou
floppen

Bea Haasnoot, Leiden

Onbetrouwbaar  De salarisverhoging van de ABN-top is veroordeeld door hypocriete
Kamerleden, die eerder vóór het betreffende besluit stemden. Helemaal vergeten.
Hoe onbetrouwbaar kun je zijn? Kamerleden hebben hun verantwoordelijkheid en
aansprakelijkheid uit handen gegeven, en niet alleen in deze zaak. De publieke
opinie regeert, de media dramatiseren ter wille van de kijkcijfers en politici
huilen mee ter wille van de peilingen. Het ziet er triest uit met zo'n
onbetrouwbare, vergeetachtige en incapabele overheid.

Rob de Kok, Nijlande

Hooijmaijers  Ex-gedeputeerde Hooijmaijers krijgt een lagere gevangenisstraf
omdat de rechter laat meewegen dat de veroordeling rampzalig is voor zijn vrouw
en kinderen. Een ernstige vorm van klassenjustitie, want ook bij zogenaamde
gewone mensen is een veroordeling uitermate triest voor de overige familieleden.

Theo C.A. Hoogland

Salaris  Al heel de week discussieert Mathijs van Nieuwkerk met al zijn rode
vriendjes over de schandelijke salarissen van de topbankiers. Wil deze man even
zijn eigen salaris vermelden in het programma DWDD ? Dan zal het wel wat stiller
worden aan tafel. Niet alleen de topbankiers proberen hun salaris te verhogen.
Al wie op geldkist zit, graait met zijn hand. Dat is namelijk menselijk, en niet
alleen voor topbankiers.

T. Mermans, Etten-Leur

Prachtig  Het is prachtig nieuws dat Dirk Kuyt terugkeert naar zijn oude nest
Feyenoord! Met zijn inzet, loopvermogen en zijn 'mouwenopstroopmentaliteit' kan
hij alleen maar een aanwinst zijn voor de ploeg en de vele fans. Nu maar hopen
dat de rest van de ploeg inspiratie krijgt door zijn meespelen, dan kan het
volgend seizoen daar in het Rotterdamse nu al niet meer stuk! Van harte welkom
Dirk, bij Feyenoord!

Willem Vizee

Achterdeur  Bonussen  storm in een glas water  voor de ABN Amro-top. Via de
achterdeur komen die er toch wel.

J. Huisman

Thuis  Dirk Kuyt weer thuis, leuk voor FC Utrecht, dacht ik. In Utrecht begon
Dirk zijn profcarrière, kreeg hij de kans en speelde hij vijf seizoenen, nu kon
hij iets terugdoen voor zijn cluppie uit Utreg. Wat een teleurstelling, slechts
drie seizoenen waren voldoende om Feyenoord thuis te noemen.

G. Janssen, Haarlem

LOAD-DATE: 10 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              89 of 143 DOCUMENTS



                                  De Telegraaf

                             10 april 2015 vrijdag

Moreel starterspakket voor topmensen bank

BYLINE: Springer, Dick

SECTION: Nieuws-Opinie; Blz. 11

LENGTH: 962 woorden


Al met al moeten we blij zijn met de salarisbom die bij ABN Amro barstte. En met
het Kamerdebat over de schimmige geldafspraken met de top van onze staatsbank.
Het levert studiemateriaal op over ethiek in Nederland. Over de verhoudingen
tussen Staat en burger, arm en rijk, minister en volksvertegenwoordiging.

Schipperen  Neem nou minister Dijsselbloem. Aan de tand gevoeld door de
eindelijk wakker geworden Kamer, die hij halfslachtig geïnformeerd heeft over de
salarisafspraken met de staatsbank, slalomt hij nu tussen twee begrippen:
onwenselijk en onacceptabel. Kwestie van schipperen rond contracten, beloften en
wettelijke rechten van bankiers, meent hij. Kwestie van 'conversie' van bonus
(beloofd, maar afgenomen), naar salarisverhoging (vooruit, omdat de bonus aan de
bankiersneuzen voorbij ging). Maar hoe Dijsselbloem ook draait, de armzaligheid
van zijn leiderschap kan hij niet verhullen. Want het verschil tussen
'onwenselijk' en 'onacceptabel' is dat tussen een bange minister die met een
kromme wijsvinger iets als onverstandig aanduidt en een kordate bewindsman die
in een snijdende bijzin de ambtenaarbankiers aan de top van zijn staatsbank
duidelijk maakt dat zij zich in die positie niet mogen gedragen als willekeurige
graaiproleten uit de financiële wereld. Dijsselbloem leek niet gehinderd door de
gedachte dat wat onwenselijk en onverstandig is, als de politiek een oogje dicht
doet, alsnog wenselijk, zelfs gebruikelijk wordt. Dat brengt ons op de discussie
over het morele kompas en de kloof tussen bankier en samenleving. Hoor je ABN
Amro-commissaris Rik baron van Slingelandt de gemiste salarisverhogingen
verdedigen, dan spreekt daaruit geen greintje besef dat er iets structureel mis
is. Er is vooral ophef over 'emotie' en 'commotie' en hoe alles 'overkomt' op
het publiek. Met andere woorden: onhandig aangepakt, misverstanden, nadelig
beeld.

Er verandert niets, weet je dan. Niet onder deze regering, niet met deze
mentaliteit. Ook blijkt dan hoe beschamend het argument van competitie op
internationale markten ineens klinkt. Welke markten staan nou in de rij om de
bankiers van onze staatsbank in te lijven, de miljoenenvergoedingen al op een
presenteerblaadje, de buitensporige extra's als bungelende gouden worsten voor
hun neus? Ik ben verheugd dat een vulkanische Willem Vermeend, als bekend
PvdA-econoom, afgelopen dinsdag in Nieuwsuur met stemverheffing een eind maakte
aan deze concurrentiemythe. Het is crisis, riep hij, er is grote werkloosheid
onder bankiers, honderden zitten om werk verlegen, niemand wil ze. Wie vandaag
dreigt weg te lopen omdat elders gouden bergen zouden lonken, maakt zichzelf
belachelijk.

Van Slingelandt had nog een argument: die salarisverhoging was ook bedoeld om
goed werkgeverschap van de raad van commissarissen te tonen. Werkelijk? En waar
bleef dat goede werkgeverschap bij het besluit meer dan driehonderd ABN
Amro-kantoren te sluiten, waardoor ruim duizend banen verdwijnen? Waar bleef het
tijdens het bevriezen van salarissen en de versobering van pensioenen van de
ongelukkigen die niet tot de banktop behoren? Misschien waren die ingrepen niet
te voorkomen, maar je krijgt hier toch de indruk dat bij de ABN Amro niet
iedereen van even goed werkgeverschap mag profiteren. Dat meten met twee maten,
die onrechtvaardigheid die niet weggemoffeld wordt, maar juist als argument
terugkomt voor iets dat niet recht te breien is: dat is de spreekwoordelijke
druppel die de emmer doet overlopen.

Jaloers  De gewone man begrijpt de bankier en de grootverdiener niet, die is
maar kleinzielig jaloers, hoor je vaak. Nou, reken maar: niemand is een heilig
boontje als het om geld gaat. Bijna iedereen wil beter, goed, veel verdienen,
rijk worden. Maar de meeste mensen kennen ook de grenzen van het kansloze
streven. Jaloezie op exorbitante rijkdom is dwaasheid. Maar jaloezie op niet te
rechtvaardigen, oneerlijke of onverdiende vergoedingen is dat niet per se. Dan
is er geen sprake van blinde hebzucht, maar van gezonde verontwaardiging over
ongelijke behandeling. Natuurlijk, over wat onverdiend en oneerlijk is denken
bankbobo's anders dan het gros van de samenleving. En dat geeft precies de mate
aan waarin de eersten alle gevoel voor proportionaliteit en morele
aanvaardbaarheid zijn kwijtgeraakt.

De baas die zijn personeel op water en brood zet en zelf publiekelijk blijft
doorschransen, schiet in moreel opzicht tekort, al zullen de regels van zijn
bedrijf dat misschien toelaten. In zo'n geval hoop je op een (zelf)correctie.
Het besef dat dit fout is kan alleen ontstaan bij iemand die zichzelf
voortdurend in verhouding tot anderen de maat neemt. Iemand die het niet
verleerd heeft op tijd in te zien hoe roekeloos of oneerlijk gedrag van een
enkeling met macht de groep die afhankelijk van hem is kan schaden. Iemand die
macht uitoefent in het besef dat beleid te allen tijde verantwoord moet worden,
ook tegenover de minst verdienende in zijn bedrijf. Kwestie van fatsoenlijk
gedrag. Vraag je voortdurend af of je handelen anderen schaadt en benadeelt.

Dit is geen handleiding om een heilige te worden. Dit zijn de eenvoudige
ingrediënten voor waardig functioneren tussen andere mensen. Die smetteloos
rechte rug is zeker niet in elke situatie vol te houden, verleidingen, dilemma's
en afwegingen hoe tot de minste schade te komen, zullen zich altijd voordoen.
Maar zonder dit, modern gezegd, starterspakket doemt het hellend vlak op: het
domein van schaamteloze bankiers en politici die niet ingrijpen. Er rest niets
anders dan ze tot vervelens toe te blijven vertellen hoe het wel hoort, in
fatsoenlijke verhoudingen. Het gaat tenslotte niet puur om al dan niet
teruggestorte geldbedragen, maar om de legitimiteit ervan.

LOAD-DATE: 9 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              90 of 143 DOCUMENTS



                                  De Telegraaf

                             9 april 2015 donderdag

Blauw-geel

BYLINE: Bergen, Wouter van

SECTION: DFT; Blz. 25

LENGTH: 207 woorden


Er worden vraagtekens gezet bij het kennisniveau over luchtvaart bij de
Schipholtop. De raad van commissarissen deze kennis binnenhalen in de eigen
gelederen, met drie vacatures. Gisteren werd bekend dat de luchthaven,
onontbeerlijk voor onze economie, het nog steeds afkan met toezichthouders
zonder kennis van de luchtvaart.

Ook de belangrijkste aandeelhouder van de luchthaven, minister van Financiën
Dijsselbloem, is kennelijk deze mening toegedaan. Hij stemde in met
commissarissen met ervaring bij multinationals en vooral gepokt en gemazeld in
de detailhandel.

Na de Heineken-bierkennis die Tony Ruys meebracht, zal straks vertrouwd worden
op de inzichten van Ikea-topman Mikael Ohlsson.

Misschien is dat wel om dé prijsvechtersluchthaven van de wijde omtrek te
worden. Van marketing voor de gewone man hebben de blauw-gelen van Ikea immers
wél verstand. De basis van EasyJet en de komst van Ryanair versterken dat beeld
alleen maar.

Het gezamenlijk optrekken van KLM en luchthaven, lijkt verder weg dan ooit. De
inbreng van de overheid, die de mond vol heeft over de toegevoegde waarde van
Schiphol, verkiest het snelle rendement boven luchtvaartexpertise waar de BV
Nederland meer mee gebaat is.

LOAD-DATE: 9 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              91 of 143 DOCUMENTS



                                  De Telegraaf

                             9 april 2015 donderdag

Boetebeleid fnuikt aanpak agressie

BYLINE: Heuvel, John van den

SECTION: Nieuws-Opinie; Blz. 11

LENGTH: 914 woorden


Politiemensen krijgen het af en toe behoorlijk voor hun kiezen. Afgelopen
weekeinde zetten agenten van het Team Paraatheid Rotterdam een geluidsfragment
online, waarop te horen was hoe een arrestant in een politiebusje tekeerging. In
drie geluidsopnamen schold hij de agenten minutenlang uit, onder meer voor
'flikkertje' en 'hoerenjong'.  Tja, dit soort conversaties horen we helaas vaker
aan , reageerde de politie op Twitter.  Ook dit is een kant van politiewerk.
Helaas komt het regelmatig voor. Normaal zullen we het nooit vinden.

Natuurlijk is het niet normaal zo door een arrestant te worden bejegend. Grove
scheldpartijen komen soms nog harder aan dan een klap of duw. Het publiekelijk
maken van de beledigingen geeft al aan dat bij de agenten een grens was bereikt.
Je kunt nog zo professioneel of stoïcijns zijn, na zo'n scheldkanonnade ga je
aan het einde van een werkdag echt niet fijn naar huis.

Hetzelfde geldt voor conducteurs en buschauffeurs, die verbaal worden gekwetst
of fysiek mishandeld. Het is wrang dat uitgerekend de mensen die een baan kozen
om voor meer maatschappelijke veiligheid te zorgen, met een onveilig gevoel hun
werk moeten doen. Die beleving wordt nog eens vergroot door de apathie bij
gewone burgers die zien dat een toezichthouder wordt aangevallen. Vier
opgeschoten knapen mishandelen op het station van Abcoude een conducteur en
komen er tot nu toe mee weg. Slechts een enkele passagier schoot te hulp.

Burgertraining  Terecht dat Pieter van Vollenhoven als voorzitter van de
Stichting Maatschappij en Veiligheid (SMV) pleit voor meer inbreng door burgers
bij sociale veiligheid op straat of in stations, treinen en bussen. Hij stelt
voor reizigers die willen bijdragen aan de veiligheid in het openbaar vervoer
korte trainingen aan te bieden, vergelijkbaar met een EHBO-cursus.

Volgens de SMV is het probleem niet dat burgers niet willen ingrijpen, maar dat
ze de kennis ontberen dat op een goede en veilige manier te doen. Natuurlijk is
het plan van Van Vollenhoven niet zaligmakend. Het is wel goed te beseffen dat
veiligheid in publieke ruimten niet alleen de verantwoording is van
toezichthouders. Zodra een amokmaker ziet dat hij niet alleen een controleur,
maar ook een deel van het publiek tegenover zich heeft, is de kans op verdere
escalatie veel minder groot.

Wat ook moet worden meegenomen in de hele discussie over (verbaal) geweld tegen
conducteurs, politiemensen et cetera, is de hoogte van boetes. Natuurlijk
rechtvaardigt niets een grove bejegening van toezichthouders, maar wie
tegenwoordig in het verkeer een fout maakt, wordt daar financieel zeer fors voor
gestraft. De gemaakte overtredingen staan vaak volstrekt niet meer in verhouding
tot de torenhoge boetes. Steeds meer mensen komen in financiële problemen omdat
ze hun bekeuringen niet meer kunnen betalen.

Zelfs voor rechters is de maat vol. Ze weigeren nog langer mensen te gijzelen
voor boetes, meldde NRC afgelopen woensdag. Overtreders worden sinds kort zelfs
niet meer opgeroepen op zitting te verschijnen. Vorig jaar diende het Openbaar
Ministerie 130.000 gijzelingsverzoeken in om zo mensen te dwingen hun
openstaande bekeuringen te betalen. Volgens de Raad voor de Rechtspraak wijzen
kantonrechters naar schatting 95 procent van alle gijzelingsverzoeken af. De
meeste mensen die op zitting kwamen, konden meestal eenvoudigweg niet betalen.
Ze zaten in de schuldsanering of er was al beslag gelegd op hun uitkering.

De door justitie gevorderde bedragen lopen razendsnel op. Wie niet binnen acht
weken betaalt, krijgt een extra boete van vijftig procent. Daarna volgt nog eens
een verdubbeling. Een bekeuring van 390 euro voor niet verzekerd rijden loopt zo
binnen drie maanden op tot 1170 euro.

Vooral scholieren, studenten en mensen die van een uitkering moeten rondkomen,
krijgen steeds meer moeite de almaar hoger wordende bekeuringen te betalen. Een
lezer met slechts een AOW-uitkering en klein pensioen kreeg een bekeuring omdat
zijn invalidenparkeerkaart niet goed zichtbaar voor zijn voorruit lag. Een boete
van 370 euro was het gevolg. Bekeuringen voor relatief geringe vergrijpen als
een defect remlicht, wildplassen, onnodig claxonneren of onnodig keren lopen al
snel in de honderden euro's.

Voor de schatkist  Om over de zeer forse boetes voor te hard rijden maar te
zwijgen. Vijftien kilometer te hard levert al sancties op van boven de honderd
euro. Nog steeds staan radarposten opgesteld op plekken die niet onveilig zijn,
maar juist uitnodigen om wat harder te rijden. Het bekeuren van burgers heeft in
die gevallen niets meer te maken met het vergroten van de (verkeers)veiligheid,
maar is uitsluitend bedoeld om de schatkist te spekken. De verhoudingen zijn
volkomen zoek.

Natuurlijk mogen notoire verkeershufters hard worden aangepakt, maar dit soort
types over een kam scheren met een student of AOW'er is buiten proporties. Ik
weet dat veel politiemensen zich soms generen voor de hoogte van de boetes die
ze moeten uitdelen, ook om verplichte quota te halen.

Vanzelfsprekend is een exorbitant hoge boete geen reden om een toezichthouder de
huid vol te schelden of te mishandelen. Naast andere maatregelen zou een
kritische blik op de tarieven van overtredingen burgerlijke agressie kunnen
wegnemen. Het veranderen van ongewenst gedrag zit niet alleen in repressie.

Reacties of tips? Mail naar: jvdheuvel@telegraaf.nl

LOAD-DATE: 9 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              92 of 143 DOCUMENTS



                                  De Telegraaf

                             4 april 2015 zaterdag

SNS nutsbank

BYLINE: Stols, Margo

SECTION: WUZ; Blz. 17

LENGTH: 48 woorden


De SNS bank wil nutsbank worden. Meteen doen! Al die flauwekulverhalen over
concurrentievervalsing  Het zou de concurrentie juist aanwakkeren als blijkt dat
er met normale salarissen en goede betrouwbare dienstverlening voor de gewone
burger bestaansrecht is.

E. van Rijn, Jisp

LOAD-DATE: 3 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              93 of 143 DOCUMENTS



                                  De Telegraaf

                              3 april 2015 vrijdag

Humberto  de hoffelijkste

BYLINE: Kool, Willem

SECTION: Journaal; Blz. 21

LENGTH: 391 woorden


Met een smoes was tv-presentator Humberto  Tan  van RTL Late Night naar het
hoofdstedelijke Hotel De L'Europe gelokt door zijn sympathieke vrouw Ineke
Geenen . Het tweetal zou gisteren de lunch gebruiken in restaurant Bord'Eau (**)
om tussen alle dagelijkse drukte door even rustig bij te praten.

Groot was de verrassing dat zo'n vijftig familieleden, vrienden en bekenden
Humberto verrasten met hun aanwezigheid, evenals vele beroemde Nederlanders.
Zoals oud-winnaars, tv-koningin Mies  Bouwman , presentator Rik  Felderhof  en
zanger Ronnie  Tober , alsmede pianist Tonny  Eyk,  tv-presentator Frits
Sissing  en voetbalcoach Aron  Winter  die net Oranje onder 19 jaar naar de
Europese Kampioenschappen wist te loodsen. Musicalster Brigitte  Nijman  zong de
winnaar speciaal toe.

Humberto Tan werd na een oproep in het Stan Huygens Journaal gekozen als de
hoffelijkste bekende Nederlander van 2015. Volgens juryvoorzitter, oud-bankier
Jaap  Rost  Onnes , laat de presentator zien hoe je elke avond vlak voor het
slapen gaan hoffelijk kunt zijn.  Hij is iemand die als gastheer respect toont
voor zijn gasten door hen de ruimte te geven om hun verhaal te doen.

De jury gunde Humberto op aanraden van de lezers de 18e Princess Traveller
Hoffelijkheidsprijs die om het jaar aan een bekende dan wel 'gewone' Nederlander
wordt uitgereikt. Directeur Tim  Ouborg  van Princess Traveller, die eerder deze
week de internationale Red Dot Design Award won voor een van zijn koffers met
ingebouwde oplader, overhandigde de prijs.

Tims vader, de Bredase ondernemer Aad  Ouborg , stelde jaren geleden de prijs in
samen met etiquettedeskundige Magda  Berman  en deze rubriek. De Amsterdamse
D66-wethouder Udo  Kock  (Financiën en Water) noemde de prijsuitreiking  het
hoogtepunt van mijn dag , omdat hij verder alleen in vergadering zat over
interne financiën van de hoofdstad en over de overlast van damherten in het
Amsterdamse Waterleidinggebied in de duinen van de badplaats.  We willen best
herten afschieten, maar de provincie heeft nog geen vergunning hiervoor
afgegeven.  Kock zei dat hoffelijkheid onderdeel uitmaakt van zijn
rendementsdenken.  Het kost niks en levert veel op.  Volgens de wethouder zat
hoffelijk zijn in de genen van Humberto Tan.  Je bent een rolmodel voor
Nederland.

Humberto, proficiat!

LOAD-DATE: 2 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              94 of 143 DOCUMENTS



                                  De Telegraaf

                             2 april 2015 donderdag

'Veel bekeuringen nu al uitgeschreven in krom Nederlands'

BYLINE: Stols, Margo

SECTION: WUZ; Blz. 18

LENGTH: 726 woorden


In zijn streven om 25 procent allochtone agenten in dienst te krijgen wil
landelijke korpschef Gerard Bouman de taaltoets maar laten vervallen. Dat
vereist natuurlijk ook enige aanpassing van het rangenstelsel. Drie strepen
betekent voortaan dat oom agent Nederlands kan lezen én schrijven. Twee strepen
betekent dat hij kan lezen. En een éénstreper, die kent wel iemand die kan lezen
en schrijven. Massa's bekeuringen worden nu al uitgeschreven in erbarmelijk krom
Nederlands. Meester G.L. Bouman, ongetwijfeld een geletterd man, moet de wanhoop
nabij zijn.

A. Smid, Kalmthout (B)

Drama  De relatie tussen Griekenland en de EU wordt er niet eenvoudiger op.
Rusland maakt hier handig gebruik van en probeert Hellas in zijn invloedssfeer
te krijgen. Straks kan men getuige zijn van een Grieks drama dat opgevoerd wordt
in Moskou, met Poetin in de hoofdrol. De EU en NAVO worden nerveus. Griekenland
dat overloopt naar de Russen is geen geruststellend vooruitzicht.

P.N.W. van Woerkom

Hoop  Daar hebben we het gedonder in de glazen: binnen afzienbare tijd zullen al
onze 'topbankiers' van ABN Amro wel naar het buitenland vertrekken! Hoe moet dat
nu verder? Moet de gewone man met zijn boerenverstand de zaak redden? Dan is er
toch nog hoop...

Eduard van Tol, Amsterdam

Triest  De telefoonkaart waarop de zogenaamde video-opname stond van de laatste
minuten in de gecrashte Germanwings Airbus schijnt nu nep te zijn http://(tel.nl
01/04). Wat een misselijkmakende grap van degene die zoiets over de rug van de
150 omgekomen passagiers wereldkundig maakt. Hopelijk is het niet als 1
aprilgrap bedoeld, want dat maakt het nog triester.

Rens Kuijten, Nuenen

Mooi  Wat een mooi gebaar van de 10-jarige Lucia om het stiertje Keesje te
redden. Ontroerend te zien dat op kleine schaal mooie initiatieven tot stand
komen. Keesje zal een betere toekomst hebben dankzij Lucia. De boer kan nog veel
van dit meisje leren!

Monique Adriaans-Rutjens

Utopie  Het is te begrijpen dat een kind dat voor het eerst op een
melkveehouderij komt en hoort dat een enthousiast sabbelend stierkalf vetgemest
en geslacht gaat worden, schrikt. Het kalfje is nu geplaatst in een
koeienrusthuis, alwaar hij binnen twee jaar uitgroeit tot Kees van duizend
kilogram, een volwassen stier. Dan is het met de rust wel gedaan in het
koeienrusthuis. Elk jaar zijn er weer doden te betreuren ten gevolge van
ongelukken met stieren. Stieren zijn helaas geen knuffeldieren, maar onverwachte
moordenaars.

Henk Jolink, Drempt

melkveehouder

Nederland  Minister Dijsselbloem speelt spelletjes met ons en de ABN, minister
Koenders beloont de Moslimbroederschap met sponsorgeld voor een congres tegen de
westerse wereld en er wachten duizenden asielzoekers die volgens de overheid
recht hebben op een huis. En wij dan?

J.J. Uitermark, Amsterdam

Logica  De aanpak van de top 600 jeugdcriminelen is zo succesvol dat het wordt
uitgebreid naar een top 1000. Volgens mij zou het pas succesvol zijn als dat
cijfer omlaag zou gaan. Maar volgens politici zal deze uitleg wel een logica
bevatten maar ik zie het meer als lulkoek.

Bram Weijsman, Amsterdam

Taaltoets  De taaltoets aan het begin van de politieopleiding schrappen? Wordt
er dan wel begrepen waar die opleiding over gaat ?

Frank de Ligt, Den Haag

Nigeria  Gefeliciteerd Nigeria. De huidige christenpresident is verslagen door
een nieuwe democratisch gekozen moslimpresident. Analoog aan de verkiezingen in
de Gazastrook in 2009 waarbij een Hamas-president werd gekozen en er daar
sindsdien geen verkiezing meer is geweest, vrees ik het ergste voor Nigeria.

J.C. Tellier, Winkel

Postbank  Uit het bestuurlijke gesjoemel bij ABN Amro en zijn, net zo
onbetrouwbare, trawanten blijkt dat ons land schreeuwt om een betrouwbare
staatsbank, zoals de oude, vertrouwde Postbank! Met de andere staatsbanken in
bezit moet het deze overheid kunnen lukken om het bancaire betalingsverkeer en
het beheer van onze spaarreserves, als nutsvoorziening, voor de nieuwe Postbank
weer in handen te krijgen. Er is immers geen mens meer die de huidige banken nog
vertrouwt.

Joop van Dam

Bonuscultuur  Nooit genoeg is ook een ziekte.

Cor de Vrij

LOAD-DATE: 1 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              95 of 143 DOCUMENTS



                                  De Telegraaf

                             1 april 2015 woensdag

'Politiek zogenaamd machteloos tegenover de bonuscultuur'

BYLINE: Hiskemuller, Coosje

SECTION: WUZ; Blz. 18

LENGTH: 736 woorden


Aan het verstrekken van riante bonussen komt maar geen einde. Iedereen moet
inleveren maar aan de top wordt rijkelijk geïnd. Personeel wordt ontslagen en
komt daarmee ten laste van de gemeenschap. Loonsverhoging, hoe summier dan ook,
is bij cao-onderhandelingen niet aan de orde. De politiek staat zogenaamd
machteloos tegenover de bonuscultuur. Blijkbaar worden ondernemingsraden
gepasseerd en hebben vakbonden veelal het nakijken. Een toekomstig beeld van een
sterk verdeelde samenleving.

W. Huisman

Grieken  Ondanks de goede visgronden vangen de Grieken de laatste tijd alleen
maar bot.

R. Drost, Den Haag

Heerlijk  Wat een heerlijk nieuws om te lezen  De Telegraaf naar de rechter om
naheffing uit Brussel. Hopelijk zal dat het kabinet een lesje leren, want alleen
al de air en arrogantie om de gewone burger (het stemvee, dat ze maar af en toe
nodig hebben) informatie te onthouden. En dit terwijl het om honderden miljoenen
gemeenschapsgeld gaat!

F. Zoon, Herten

Schat  Volgens topman Zalm heeft de raad van bestuur van ABN Amro de afgelopen
jaren hard gewerkt. De gevolgen hiervan zijn inmiddels voor ons allemaal
duidelijk: personeel ontslagen, rente naar een dieptepunt en je kunt
tegenwoordig nog beter naar een schat zoeken dan naar een open bankfiliaal.

Marja van der Graaf, Tuitjenhorn

Kentekens  Toen ik lang geleden in Zuid-Afrika mijn eerste auto kocht, kreeg ik
een kenteken. Dit nummer houd je en de nummerplaat wordt bij een volgende auto
gewoon overgezet. Dit systeem lijkt me eenvoudiger, veiliger en zeker ook
kostenbesparend.

Adri Breen, Zetten

Sparen  Moskeebesturen en organisaties zwijgen over de herkomst van de vele
miljoenen die beschikbaar blijken te zijn om de ene na de andere moskee te
bouwen. Men komt er al vele jaren achtereen mee weg en bouwt er lustig op los,
blijkbaar zonder enige zeggenschap van gemeenten. Hoe anders is het voor de
gemiddelde Nederlander die bijna iedere euro dient te verantwoorden aan de
Belastingdienst. Misschien een idee om bij een aangifte te vermelden dat u
spaart voor een moskee en dus niet wenst uit te leggen hoe u aan al die
inkomsten bent gekomen.

R.E. Advokaat, Utrecht

Hypocriet  Indien partijen als de PvdA, GroenLinks en de Socialistische Partij
het dossier Griekenland met dezelfde stoerheid zouden hebben behandeld als zij
nu   over elkaar buitelend   doen met de Nederlandse financiële instellingen,
dan was Griekenland twee jaar geleden al uit de euro gegooid en de
belastingbetaler, voor wie zij niet aflatend zeggen op te komen, een stuk beter
af geweest.

Wim Everwijn

Hoera  Bent u ook van 1950? Dan wordt u dit jaar ook 65 jaar, hoera! Dit jaar
ontvangt u huurtoeslag, zorgtoeslag, gaat u op bezoek bij de voedselbank en
geniet u misschien nog van andere cadeautjes van onze Haagse wijsneuzen. Bedankt
Den Haag, en u, beste mensen van 1950, nog heel veel sterkte.

Peter Lasoe, Best

Sollicitanten  Zodra verplicht wordt om in dagbladen sollicitanten op te roepen
voor elke baan waarmee meer dan de balkenendenorm aan belastinggeld is gemoeid,
verdwijnen de graaiers. Er zijn in Nederland veel ervaren bestuurders
beschikbaar, al of niet met pensioen, die voor een redelijke vergoeding de taken
van de graaiers kunnen overnemen.

Arie N. van den Berg

Doelbewust  Deze overheid zadelde ons onlangs op met een achterhaald
energielabel voor onze woningen. Dat doet ze doelbewust. Ze had de
belastingbetaler eerst behoren te benaderen of de informatie nog actueel is en
deze zo nodig behoren aan te passen. Het gevolg van de nalatigheid is, dat
vrijwel iedere woningbezitter een keer verplicht wordt om deze overheidsmisser
te corrigeren. En, zoals dat altijd gaat, draait de belastingbetaler weer op
voor correctie van deze slordige nalatigheid. Het 'controlerende' parlement
wordt weer eens bedankt.

Jetse van der Veen,Amersfoort

Lubitz  Vlak na het 'ongeluk' met het Germanwings-toestel was copiloot Lubitz de
ideale schoonzoon. Een dag later bleek hij toch psychische problemen te hebben
gehad. Weer een dag later bleek hij een heel psychiatrisch verleden te hebben en
bovendien dreigde hij blind te worden. Weer een paar dagen later blijkt hij
behandeld te zijn voor zelfmoordneigingen. Wat komt er nu nog naar buiten?

Rob de Jonge

LOAD-DATE: 31 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              96 of 143 DOCUMENTS



                                  De Telegraaf

                             28 maart 2015 zaterdag

Het cadeau van Hans Melchers 'Ik wil vooral rust';
Miljardair levert met bouw van twee musea kunststukje af voor zijn geliefde
Achterhoek Hans Melchers geniet van de aankoop van kasteel Ruurlo, zijn
jongensdroom

BYLINE: Bode, Emile

SECTION: Reportage; Blz. 28

LENGTH: 1956 woorden


Hans Melchers is miljardair. Dat is een aangenaam 'beroep'. Hij liet in Gorssel,
bij Deventer, zijn eigen museum bouwen dat op 30 mei officieel wordt geopend.
Daar komt een deel van de circa 1500 schilderijen die hij uit de failliete
boedel van DSB (Dirk Scheringa) kocht. Over twee jaar wordt een tweede museum in
het verbouwde kasteel Ruurlo geopend. Met het werk van Carel Willink. De mecenas
van de Achterhoek vertelt zijn levensverhaal. Zijn vrouw Monique schuift aan.

We waren gewaarschuwd. Hans Melchers zou een nukkige en nogal arrogante man
zijn, die jou maar zo voor de rechter sleept. Begin dus niet over al zijn
akkefietjes met de media in het verleden.

Wat blijkt: hij is een uiterst vriendelijke en goedlachse beer van bijna 77
jaar. Dat komt misschien omdat hij zijn vrouw Monique voor het vraaggesprek
heeft meegenomen. Zij bekijkt ons eerst met enige argwaan om vervolgens sneller
te ontdooien dan het vlees in de magnetron.

Ze zegt tegen haar Hans:  Jij bent de leukste man van de wereld.

Hij vindt dat een tikkeltje overdreven:  Ik ben een prettige, slome lobbes en
een vrijbuiter.

Rond het middaguur zitten we in het verbouwde hotel-restaurant De Roskam in
Gorssel. Pal naast het museum MORE, een afkorting van MOdern REalisme. Op 30 mei
wordt dit museum feestelijk geopend door minister Henk Kamp (Economische Zaken).

Hans Melchers zegt:  Ik had graag gezien dat de koning en de koningin het lintje
zouden doorknippen, maar ik was veel te laat met het indienen van een
schriftelijk verzoek. En dan nog duurt het een eeuwigheid voordat je een ja of
een nee krijgt. Mijn vriend Henk Kamp, ook een echte Achterhoeker, gaat nu de
opening verrichten. En het Koninklijk Concertgebouworkest gaat spelen.

U stemt natuurlijk VVD?   Wel vaak gedaan maar vorige week heb ik op het CDA
gestemd. Ik heb het helemaal gehad met die slapjanus Rutte en die zestien
kruimelpartijen in de Tweede Kamer. Ik was meer voor Pim Fortuyn. En er moet een
kiesdrempel komen. Kijk eens hoe Angela Merkel het doet.

Melchers bestelt een kopje bouillon en twee boterhammen met Van Dobben
kroketten.  Je denkt toch niet dat mijn vrouw en ik de hele dag aan de champagne
zitten en de duurste lekkernijen voorgeschoteld krijgen.  Dat Melchers dit
restaurant, pal naast het museum, zou kopen, was helemaal niet voorzien. Hij
zegt:  Dit eeuwenoude pand stond te koop. Toen hoorde ik dat er misschien een
wokrestaurant zou komen en ik dacht: dat nooit, naast mijn museum. Toen heb ik
het maar gekocht en de straat ertussen ook. Dat valt trouwens niet mee, een
straat van de gemeente kopen. Mijn schoonzoon Bert Verheij exploiteert het
restaurant.

Het succesverhaal van Hans Melchers is heel bijzonder. Met een beetje mazzel of
fingerspitzengefühl is hij miljardair geworden. Eerst geloofde niemand dat die
man met die rommelige baard zo vermogend zou zijn. Maar op een gegeven moment
kon de Quote 500 er ook niet meer omheen. Volgens het Amerikaanse blad Forbes is
hij zelfs de op twee na rijkste man van ons land en de 853e van de wereld.  Ik
was jarenlang eigenaar van Melchemie in Arnhem. Rond mijn vijftigste had ik
genoeg van het maken en verkopen van kunstmest en chemicaliën en verkocht de
boel. Ik dacht: wat zal ik eens met mijn geld doen? Ik sloot me op in een
kantoortje en bestudeerde een boekje van ABN Amro over beleggen. Ik stak
uiteindelijk bijna al mijn geld in HAL Investments. Het beleggingsbedrijf van de
familie Van der Vorm. Mijn eerste aandelen kocht ik in 1985 voor 4,50 gulden. Ze
staan nu op 140 euro.

HAL Investments is nu circa 8 miljard waard, misschien wel veel meer, en u heeft
18 procent van de aandelen. Dat is al 1,5 miljard    Zoiets. Maar je moet het
eerst maar eens voor dat bedrag kunnen verkopen. En ik wil helemaal niet
verkopen. Ik vind het prima zo. De echte grootaandeelhouder Martijn van der Vorm
is een geweldige investeerder en daar heb ik van geprofiteerd. Hij belegde niet
in internet, maar wel in oerdegelijke Nederlandse bedrijven en in
(zonne)brillen. Dan denk je: wie investeert nu in brillen? Want je kunt je ogen
toch laseren of contactlenzen dragen. Wat blijkt: miljoenen Chinezen en
Brazilianen mankeren niets aan hun ogen maar dragen toch brillen. Zonder glas of
met spiegelglas. Vinden ze modieus.

Martijn van der Vorm is een sfinx. Je ziet hem nooit, hij geeft nooit
interviews, maar trad vorig jaar wel af als president van het familiebedrijf om
het wat rustiger aan te doen.   In de jaren negentig zijn Martijn, toen nog
piepjong, en zijn inmiddels overleden vader Nico bij mij op bezoek geweest. Een
sympathieke maar terughoudende man. Toen we om een uur 's nachts afscheid namen,
zei zijn vader: 'Ga ons nou niet in het vaarwater zitten. Bel van de week even.
Dan nemen we jouw HAL-pakketje   zelf hebben ze bijna 70 procent   voor een
aantrekkelijke prijs over'. Dat heb ik niet gedaan en later ook niet. Ik zie
Martijn een keer per jaar op de algemene vergadering van aandeelhouders, meestal
in Monaco. Ik geloof dat hij daar een groot deel van de tijd woont. Hij is
totaal onzichtbaar. Ik weet niet eens of hij getrouwd is en of hij kinderen
heeft. Ik heb nog nooit een biertje met hem gedronken. Hij verstopt zich bij het
begin en na afloop van de vergadering. Hij opereert als een soort inspecteur
Columbo, maar hij heeft alles in de hand. Bescheiden en geniaal en naar het
schijnt de op één na rijkste familie van ons land.

Hoe leef je als miljardair? Kijk je elke dag hoeveel jouw aandelen waard zijn?
Word je zenuwachtig als ze kelderen, of euforisch als ze flink stijgen?
Melchers begint te lachen.  Geld zegt mij op zich niets en ik heb ook wel eens
financiële opdonders gehad, maar ik zal niet ontkennen dat het prettig is. We
zijn de bezitters van het prachtige landgoed 't Onstein bij Vorden met 252
hectare grond waar we zelf kunnen jagen en dat doe ik graag. Want hier in de
Achterhoek krijg je echt geen verwijten als je op de fiets rijdt met een
geschoten haas tussen de bagagedragers. Monique en ik zijn ook gek op bridgen.
Niet dat ik zo goed ben. Ik begon pas na mijn vijftigste en ik heb 48.000
punten. Mijn vrouw is beter. Ik heb veel geld in de bridgebond gestoken.
Daardoor konden we wereldkampioen worden en bridgeclub 't Onstein, de beste van
Nederland, speelt op ons landgoed. Die twee musea bouw ik ook een beetje voor de
Achterhoekers. Een prachtvolk waar wij ons zeer mee verbonden voelen.

Monique:  Ze kijken wel de kat uit de boom. Kieke wat weurt . Maar als ze je
mogen, dan is dat voor altijd.  Hans:  Ze vonden me eerst wel een tikkeltje
vreemd. Ging ik met de adel jagen en daarna wat eten en drinken in de jachthut.
Had ik de drijvers, boerenzonen uit de omgeving, ook uitgenodigd. Dat vond de
adel eerst maar niets. Dan komt het gewone volk veel te dichtbij en krijg je een
drankgelag. Nou, dat drankgelag kwam niet van de drijvers.

Een rijk leven heeft zijn aangename kanten. Melchers:  We kunnen met een
privévliegtuig in ruim vier uur in ons zomerhuis op Corsica zijn. Dat is
prettig. Maar mijn vrouw en ik vinden het veel leuker om met de Bentley op de
bonnefooi door Frankrijk te rijden. Een gewoon hotelletje nemen, nieuwe
restaurants ontdekken en dan laden we de kofferbak vol met wijnen en vind ik het
leuk als we goedkoper inkopen dan onze wijnleveranciers.

Monique:  Je moet dat verhaal van Oud Sluis even vertellen.

Hans:  Kennissen en vrienden van ons meenden dat we beslist eens moesten eten in
Oud Sluis in Zeeuws-Vlaanderen. Het beste restaurant van ons land en 300
kilometer van onze woonplaats Vorden. Tot vorig jaar het driesterrenrestaurant
van meesterkok Sergio Herman. Hunkerend naar die grote culinaire belevenis komen
wij rond 18.30 uur enigszins uitgehongerd aan. Moet je tot 19.00 uur buiten
blijven wachten. Via een nauwe pijpenla zonder daglicht bereiken wij de eetzaal
alwaar een groot aantal minitafeltjes in rijen is uitgestald. Wij worden op een
slechte plek in de loopgang gezet waar het voltallige personeel ronddraaft.

Monique knikt:  De wijnkaart bestaat uit drie boekdelen waar op ons minitafeltje
eigenlijk geen plaats is. En eindelijk verschijnt een serveerster met de Rully
2005.

Hans Melchers proest:  Je krijgt zoveel van die amusehapjes dat je helemaal geen
zin meer hebt in het à la carte festijn en daar kwamen we juist voor.

Monique:  Kregen we een Indonesische makelei, verpakt in gebroken porselein.
Nadat het porselein gebroken werd, heeft Sergio het nog een keer laten glazuren
Hoe verzin je het.

Hans:  Tenslotte nadert al handen schuddend de culinaire grootmeester himself.
Na enige kritische geluiden mijnerzijds zei Sergio: 'Jullie kunnen beter
weggaan' en dat was het beste advies. We vertrokken met het verzoek of dit
opgeblazen hypercommerciële eetcircus de rekening naar mijn juristen wilde
sturen.

Na de bescheiden lunch in De Roskam gaan we het naastgelegen museum bezichtigen,
waar overigens nog geen schilderij hangt. Een kolossaal gebouw, dat pal achter
het oude, monumentale gemeentehuis staat, wat ook werd aangekocht. Daar komt een
brasserie.

Melchers zegt:  De combinatie van een oud gemeentehuis met een ultramodern
museum kan volgens mij een groot succes worden. Ik vind het ontwerp van Hans van
Heeswijk, de architect van de Hermitage in Amsterdam en de verbouw van het
Mauritshuis, geweldig. Ik wilde alleen geen voegen en die zijn er ook niet
gekomen.  Of dat verstandig is, wagen wij te betwijfelen. Je kunt straks van
alles tussen die tegels aan de muur stoppen.

Monique:  We nodigen circa 300 mensen uit voor de opening. Dan zal ik een van de
jurken van Fong Leng dragen. Zij maakte de beroemde jurken voor Mathilde
Willink, de vrouw van schilder Carel Willink. We hebben er een stuk of tachtig.

Hans Melchers is niet erg scheutig met informatie hoeveel geld hij in beide
musea investeert. Hij zegt:  Er wordt gezegd dat Dirk Scheringa 40 miljoen voor
de bijna 1500 schilderijen heeft betaald. Die kwamen na het faillissement in
handen van Deutsche Bank. Bij de eerste onderhandelingen zei ik: 'Meine Herren.
Können wir einen Deal machen von zehn Millionen Euro?'  Ik werd weggehoond:
'Kompletter Wahsinn!'  Uiteindelijk heb ik de schilderijen voor ongeveer 14
miljoen euro gekocht. De bouwkosten van het museum bedragen ruim 10 miljoen, de
aankoopkosten van kasteel Ruurlo 1 miljoen. Daar komen nog heel wat
verbouwingskosten bij: zeg maar een totale investering van enkele tientallen
miljoenen euro's. We verwachten in Gorssel zo'n 60.000 bezoekers per jaar dus
die investering krijg ik er nooit uit. Tenzij ik er een stichting van maak en
subsidie aanvraag. Ach, zie het als een cadeautje voor de Achterhoek.

Zijn er voor de rest nog wensen voor de familie Melchers?  Hans:  Ik wil vooral
rust, want de onderhandelingen over de bouw van dit museum en de aankoop en
renovatie van het tweede museum in kasteel Ruurlo met orangerie was een tour de
force. De aankoop van kasteel Ruurlo, indertijd ook in gebruik als gemeentehuis,
is een jongensdroom. In het torentje bevindt zich zelfs bladgoud. De oudste
fundamenten stammen uit de negende eeuw. Maar de verbouw is een kostbare
onderneming. Als daar over twee jaar de schilderijen van Carel Willink hangen,
ben ik een gelukkig mens. Je kunt er ook trouwen. Als het museum klaar is, loop
ik tegen de tachtig. Als ik dat tenminste haal. Dan zal ik wel een beetje
dementeren. Dan laat ik me omscholen tot buitengewoon ambtenaar van de
burgerlijke stand en vertel ik ondeugende verhaaltjes aan jonge trouwstelletjes
die ik ga trouwen. Dat kijkt me wel een aardig einde.

LOAD-DATE: 28 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              97 of 143 DOCUMENTS



                                  De Telegraaf

                             28 maart 2015 zaterdag

'De val van de euro maakt het leven in Europa veel duurder'

BYLINE: Eggink, Ina

SECTION: WUZ; Blz. 14

LENGTH: 745 woorden


De val van de euro en het opkoopprogramma van de ECB maken het leven in Europa
veel duurder. De gewone man heeft minder te besteden terwijl de meer
gefortuneerde topmanagers er wel voor zorgen dat zij er niet op achteruit gaan.
De val maakt de Europese economie ook niet erg betrouwbaar. En premier Rutte mag
dan wel zeggen dat de Nederlandse economie het buitengewoon goed doet, dit is
pure propaganda. Indien de euro blijft zakken is de geloofwaardigheid van de
Europese Unie weg en dreigt het failliet van de EU, een scenario waar niemand
bij gebaat is.

Tonnie Pruis

Verantwoordelijkheid  Een lezer zegt 'wij willen geen windmolens' (WUZ 25/03),
maar wij willen wel elektriciteit en niet van luchtvervuilende centrales of
kernenergie en nog minder willen wij afhankelijk zijn van Poetin of het
Midden-Oosten. Je moet je verantwoordelijkheid nemen met het oog op volgende
generaties. Je hoeft het niet mooi te vinden, die molens en zonnecollectoren op
het dak. Beide zijn zonder blijvende schade aan natuur en milieu weer te
verwijderen als zich andere energiebronnen aandienen.

Mevr. Arends, Hengelo

Geloofwaardig  Inmiddels hebben tien fraudeurs, ontkenners van nevenfuncties en
zetelrovers zich afgesplitst van de overige 140 Kamerleden. Wanneer gaat de
politiek hier paal en perk aan stellen?

Wim Vreeswijk

Zelfverrijking  Het programma de Roelvinkjes zou van de buis moeten vanwege
vermeende diefstal door Dave Roelvink (WUZ 27/03). Nu ken ik vele
praatprogramma's waarin politieke sujetten hun opwachting maken met een nog
duisterder frauduleus verleden/heden. Of geldt dit als correct politieke
zelfverrijking en treft hun daardoor geen blaam?

F. Dekker

Rampensirene  In Bussum hebben we gisteren enige tijd zonder stroom gezeten.
Niets maar dan ook werkelijk niets werkte. Ook de mobiele telefoon niet. Hiermee
is duidelijk aangetoond dat het vervangen van de rampensirene door een
telefonisch alert een absurde beslissing is. Dit plan is kennelijk bedacht door
een ambtenaar achter een bureau!

Marianne B. Janssen,

Bussum

Aggregaten  Een stroomstoring kan gebeuren! Maar wanneer ook het mobiele netwerk
wegvalt, wordt het toch wel angstig! Ook radio en tv liggen er uit. Een
beangstigend gevoel dat een land in split second afgesloten kan zijn van alle
nieuwsmedia! Het mobiele verkeer zou te allen tijde in werking moeten blijven.
Grotere aggregaten bij de zendmasten zijn dus van levensbelang.

I. Zingel

Politiek  Hoe bedrijf je politiek? Een voorbeeld: je weet dat er een moeilijk
punt zoals belastingherziening staat aan te komen. Een punt waar je huidige
politieke medestander mordicus tegen is. Dan lanceer je eerst een
proefballonnetje zoals het sluiten van de Europese grenzen. Als de
onderhandelingen beginnen laat je dat punt vallen in ruil voor instemmen met de
belastingherziening. En zo bereik je toch datgene wat je beoogde. Kijk, dat is
politiek.

L. van der Schoot

Betaalautomaat  Half Amsterdam en grote delen van Noord-Holland plat door
stroomstoring. Verkeerslichten buiten werking, geen trein, tram of metro. In
Villa ArenA alle winkels dicht. Maar de betaalautomaat voor het parkeren in
Villa ArenA deed het 'gelukkig' wel.

Elly van Wissen

Openheid  Minister Ivo Opstelten moest aftreden omdat hij veel te laat
duidelijkheid gaf over een bonnetje van vijftien jaar geleden met betrekking tot
een miljoenendeal met een crimineel. Momenteel wordt gesproken over de schimmige
naheffing van Brussel aan Nederland van 642 miljoen. Minister Dijsselbloem
(Financiën) weigert tot nu toe de Tweede Kamer openheid van zaken te geven.
Betekent dit een opmaat naar het aftreden van Dijsselbloem in verband met het
geven van onduidelijke informatie?

L. de Vries,  Hoofddorp

Belastingplan  Wie gaat nog uit eten als de btw bij de horeca wordt verhoogd
maar de btw bij de supermarkt wel op 6 procent blijft? Mijn klanten geven nu al
veel minder uit en als ik de btw-verhoging moet doorberekenen, blijven ze weg.
Als het plan wordt ingevoerd, trek ik zelf wel de stekker eruit. Hoezo meer
werkgelegenheid?

Alice de Nijs,

Haarlem

Ryanair  Wij lezen dikwijls kritiek op Ryanair. Zelf vliegen wij regelmatig met
deze maatschappij en altijd neemt een ander bemanningslid de plaats van de
piloot in die naar het toilet gaat.

T. Geerts

LOAD-DATE: 28 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              98 of 143 DOCUMENTS



                                  De Telegraaf

                            26 maart 2015 donderdag

Belasting

BYLINE: Emmer, Jan-Kees

SECTION: Nieuws; Blz. 2

LENGTH: 208 woorden


Op zoek naar middelen om een nieuw belastingstelsel te financieren heeft zich
bij de PvdA nu de gedachtekronkel ontwikkeld om gemeenten de bevoegdheid te
geven om de onroerendezaakbelasting (ozb) ongebreideld te verhogen.

Het geld dat daarmee wordt binnengeharkt zou het Rijk dan vrijspelen om de
gewenste belastingverlaging op arbeid te financieren. In de ogen van de
nivelleerders van de PvdA is dit de manier om te voorkomen dat bepaalde groepen
belastingbetalers onevenredig worden getroffen door de veranderingen in het
stelsel.

Het eigenwoningbezit is een van de ankers van onze samenleving, waarop een groot
deel van onze welvaart is gebaseerd. Fluctuaties in de huizenmarkt daar gelaten,
is het hebben van een eigen huis een stuk bezitvorming dat bijdraagt aan de
oudedagsvoorziening van velen. Het is daarbij vooral de hardwerkende
middenklasse waarvoor het eigen huis een belangrijk onderdeel van de identiteit
is.

Dat de PvdA juist huiseigenaren wil uitknijpen, bewijst weer eens dat deze
partij met een zekere afgunst kijkt naar bezitsvorming bij deze groep vaak
hardwerkende Nederlanders. De hervorming van het belastingstelsel kan niet over
de rug van de huizenbezitter. Het wachten is dus op betere ideeën.

LOAD-DATE: 26 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              99 of 143 DOCUMENTS



                                  De Telegraaf

                             25 maart 2015 woensdag

Illegaal;
tegenpool

SECTION: Nieuws-Regio-Amsterdam; Blz. 18

LENGTH: 267 woorden


In Amsterdam kan altijd net iets meer. De koning en onderkoning van de Stopera,
kies zelf een passende aanhef voor D66-leider Jan Paternotte en Eberhard van der
Laan, verkondigen het regelmatig. De zin klonk toen boze studenten bezit namen
van het Maagdenhuis. Maar ook de boe-roepers van Occupy op het Beursplein of de
tegenstanders van Zwarte Piet worden onder deze doctrine altijd met fluwelen
handschoenen aangepakt. De meesters in het oprekken van de regels zijn de
uitgeprocedeerde asielzoekers. Sinds 2012 zwerven deze illegalen rond en in hun
strijd met Haags asielbeleid krijgen zij consequent een helpende hand uit het
stadhuis.

De verrassing was dan ook groot toen de snorders van Uberpop de taximarkt
betraden. Bijkans voor het eerst was een taxirit mogelijk zonder discussie over
route, wisselgeld of fooi. D66 vroeg een spoeddebat over deze nieuwe eend in de
bijt, ook de SP wilde de kwestie graag bespreken. Logisch, want D66 is de partij
van innovatie en vooruitgang, en bij de SP zijn ze toch niet vies van een taxi
die past binnen het budget van de gewone man. Toch?

Taxiwethouder Litjens werd naar Den Haag gestuurd. Maar wie dacht dat hij daar
ging pleiten om coulance voor de tegendraadse wetsovertreders van Uberpop kwam
bedrogen uit. Extra handhaving moet er zelfs komen, want Uberpop is illegaal. In
dezelfde week dat staatssecretaris Mansveld dit aanhoorde, ontvingen de
uitgeprocedeerde asielzoekers een gratis tramkaartje. Met de welgemeende excuses
van Van der Laan voor deze omissie, hij had het al veel eerder willen regelen.

r.koops@telegraaf.nl

LOAD-DATE: 25 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              100 of 143 DOCUMENTS



                                  De Telegraaf

                             21 maart 2015 zaterdag

Claims

BYLINE: Boon, Patricia

SECTION: DFT; Blz. 38

LENGTH: 486 woorden


Het is altijd aandoenlijk om te zien hoe politieke partijen economisch herstel
aan hun beleid menen toe te kunnen schrijven. De regel is: als het beter gaat
met de economie, is dat aan ons beleid te danken. Als het slechter gaat, is dat
te wijten aan externe omstandigheden waar wij geen invloed op hebben.

Minister Kamp:  De economie is met 0,8% gegroeid   een bewijs dat ons beleid
werkt.  Partijleider Samsom:  We zijn er nog niet, maar we gaan de goede kant
op. Het aantal banen neemt weer toe. Stem dus PvdA.  Partijleider Rutte:  We
hebben moeilijke maatregelen moeten nemen. Maar Nederland gaat sterker uit de
crisis komen. Dat is goed nieuws voor de hardwerkende Nederlander. Stem dus VVD.

Heeft de Nederlandse economie het onder Rutte II goed gedaan? Naar
internationale maatstaven gemeten niet. Laten we onszelf vergelijken met de
omringende landen Verenigd Koninkrijk, België, Frankrijk, Duitsland en
Denemarken. Het huidige kabinet trad in november 2012 aan. De PvdA was nieuw in
dit kabinet, de VVD zat ook al in de voorganger.

Als we kijken naar de economische groei in 2013 en 2014 en de geraamde groei
voor 2015 (bron: meest recente raming van de Europese Commissie), dan scoort
Nederland het slechtst van al deze landen. Frankrijk, alom gezien als een zwakke
broeder, heeft over deze drie jaar een hogere economische groei dan Nederland.
Met de binnenlandse vraag en de particuliere consumptie is het hetzelfde
verhaal: wij doen het minder dan de vijf andere West-Europese landen.

Dan de banen. De PvdA zegt dat het aantal banen weer toeneemt, wat ook zo is.
Maar over de afgelopen twee jaar is Nederland het enige van de zes genoemde
landen waar de totale werkgelegenheid daalde. Bij ons nam ze met 2% af, in
Duitsland steeg ze met 1,5%, in Engeland met ruim 3%. In de laatste troonrede
liet het kabinet de koning nog zeggen dat de hoge werkloosheid  het grootste
zorgpunt van de regering  was.

Maar de koning meldde er niet bij dat het kabinetsbeleid direct had bijgedragen
aan de stijging van de werkloosheid tot het hoogste niveau ooit (699.000 in
februari 2014). Dat overheidsbeleid bestond eruit de overheidsbestedingen sterk
te beperken. Nederland deed dit veel meer dan de landen om ons heen. Inclusief
de laatste ramingen voor 2015 zal de Nederlandse overheidsconsumptie over de
periode 2013-2015 krimpen, terwijl deze in de ons omringende landen stijgt. In
ieder geval 100.000 banen zijn in de zorg, het openbaar bestuur en de
overheidsdiensten onder Rutte II verloren gegaan.

Nu kan men nog claimen dat dit krimpbeleid nodig was om Nederland sterker uit de
crisis te laten komen. Dat zal, wat dit kabinet betreft, vooral betrekking
hebben op de overheidsfinanciën. Maar wat blijkt? In de groeilanden is de
staatsschuld over het algemeen minder gestegen dan in de krimplanden. Krimp
betekent namelijk ook lagere belastinginkomsten.

LOAD-DATE: 21 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              101 of 143 DOCUMENTS



                                  De Telegraaf

                             21 maart 2015 zaterdag

Armer

BYLINE: Reekers, Arno

SECTION: Nieuws; Blz. 2

LENGTH: 206 woorden


Spaarders zijn wel gewend aan de voortdurende daling van de spaarrente. En die
daling zet onverminderd door.

Afgelopen week zakte de gemiddelde rente op gewone spaarrekeningen onder 1,2
procent.

Die 1,2 procent is zo belangrijk omdat dit een fiscale grens is. De overheid
gaat ervan uit dat mensen met vermogen (zoals beleggingen en spaargeld) zó veel
rendement op dat geld maken, dat over dat vermogen standaard een belasting van
1,2 procent wordt geheven.

Ooit was dit misschien een redelijk systeem, maar nu is het niet meer
rechtvaardig. Iemand die enkele tienduizenden euro's spaargeld heeft, krijgt een
belastingaanslag van 1,2 procent over dat spaargeld terwijl de rente op de
spaarrekening minder oplevert. Oftewel, een gewone burger die spaart betaalt
meer belasting dan de rente die wordt ontvangen; dat is een fout in het fiscale
systeem die niet te accepteren valt.

Het kabinet zinspeelt al langer op een nieuw belastingsysteem waarbij onder meer
dit probleem wordt opgelost. Maar invoering van een fiscaal stelsel is een
kwestie van jaren. Daar kan de oplossing van dit probleem niet op wachten, want
het kan toch niet de bedoeling zijn dat een fiscaal stelsel burgers armer maakt.

LOAD-DATE: 21 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              102 of 143 DOCUMENTS



                                  De Telegraaf

                            19 maart 2015 donderdag

'Salarisverhoging werkt de economie tegen'

BYLINE: Willems, Menzo

SECTION: WUZ; Blz. 22

LENGTH: 731 woorden


Alle werknemers, met name ambtenaren, willen salarisverhoging, want met het
huidige salaris komt Jan Modaal al langere tijd niet meer uit. Je kunt echter
wel salarisverhoging blijven eisen, maar door die salarisverhoging worden alle
producten ook weer duurder. Dit systeem werkt absoluut de economie tegen. Er
moet eens vaart worden gemaakt met belastingverlaging en een kleinere overheid,
om meer van ons salaris over te houden.

Henk Klapwijk, Oud Beijerland

Koevoet  In Almere kon het stembureau niet open omdat de sleutel zoek was. Dan
maar een koevoet en zo de deur geforceerd. Als dat een voorbode is van de
toekomst in politiek Nederland

Ronald Kranenburg

Benzine  De prijs van een vat aardolie daalt weer. Toch is de prijs van de
brandstof aan de pomp gestegen. Hoe is dat mogelijk? We worden opnieuw een oor
aangenaaid en onze regering en politieke partijen hebben het zelfs niet in de
gaten.

A.K. van der Staal, Ridderkerk

Loterijen  Iedere week weer een hoop reclamedrukwerk in de brievenbus van de
loterijen. Blijkbaar hebben ze geld te veel. Gewoon retour afzender, dan houdt
het vanzelf op, want hun brievenbus raakt vol.

Egbert v.d. Velde

Zwijgend  Het belang van stemmen voor de Provinciale Staten wordt nog eens
onderstreept door PVV-lid Van Kampen van de Gelderse Staten http://(Tel.nl
18/3). Vier jaar lang niets zeggend, en op zulke mensen zouden we moeten
stemmen. Ongetwijfeld zitten ook in andere vertegenwoordigde lichamen zwijgende
of weinig aanwezige afgevaardigden. Het hele stelsel is hard aan
herziening/opheffing/bezuiniging toe.

Chris Cats

Tenten  Verbazingwekkend dat Defensie in haar hemd wordt gezet door de tien met
stenen geladen containers uit Afghanistan in ontvangst te nemen. Het zou gaan om
diefstal van tenten en geen specifiek militaire goederen, zoals wordt
verondersteld. Dit is gemakkelijk gezegd, maar het ligt meer voor de hand als
het om diefstal gaat dat er waardevollere spullen worden buitgemaakt en dat men
niet aan de haal gaat met zware tenten.

H. Haak, Winschoten

Melvin  Hartstikke mooi, jullie verhaal over Melvin (Tel. 18/3). Wens hem veel
sterkte, kop op, en mooi voor de ouders en natuurlijk voor hem. Een lichtpuntje
dat je zoon iets vooruitgaat en niet zo'n pijn heeft. Waarom niet eerder
ingegrepen? Het is wel je kind dat zo lijdt.

Mariet Groot Roessink,Empe

Slissen  Een ingezonden brief over binnensmonds gemompel van tv-medewerkers (WUZ
18/3) waar ik mij helemaal in kan vinden! Graag ook alle medewerkers die slissen
een consult bij de logopedist. Ik noem geen namen, maar er zijn er genoeg. Het
valt mij op dat ook steeds meer kinderen hier last van hebben. Misschien het
verkeerde voorbeeld?

Bea de Vries

Moedig  Verfrissend,dat Edith Schippers de politieke correctheid even op een
zijspoor parkeert en een eigen mening laat horen i.p.v. de afgedraaide cd met de
bekende slogans. Moedig, omdat je weet dat het risicovol is, het hele circus
over je heen valt en met het fileermes klaarstaat. Ik deel haar mening. Als de
veronderstellingen gegrond zijn, dan stel ik voor, zet de juiste man op de
juiste plaats. Fred Teeven, onze nieuwe minister van Veiligheid en Justitie.

Tine Paternotte

ECB  'Peperdure ECB toren direct al veel te klein' (Tel. 18/03) Deze kolos van
185 m. hoog in Frankfurt heeft 1,2 miljard (!) euro gekost, maar heeft helaas
geen plek voor alle 1000 medewerkers. Fijn te weten waar de bezuinigingen in
Europa aan besteed worden. Kan het misschien een onsje minder?

Jetty de Heer Joha

Inchequen  Een lezer meldt vandaag (18/03) dat het niets kost om even iemand op
het perron uit te zwaaien door in en uit te checken met de ov-chipkaart. Onlangs
wilden wij vanaf station Woerden reizen. Het was nog 4 minuten vóór 09.00 uur,
de tijd waarop men met korting mag reizen. Eenmaal ingecheckt zagen wij dat wij
te vroeg waren en besloten meteen weer uit te checken en te wachten tot het
09.00 uur werd. Van ons saldo was wel 60 cent afgeboekt.

C.N.H. van Dijck

Kluis  Ik haal mijn spaargeld van de bank en bewaar dat in een kluis die ik voor
EUR 60 bij diezelfde bank huur. Ik betaal geen negatieve rente en bij omvallen
van de bank heb ik mijn geld nog wel!

Richard den Hartog

LOAD-DATE: 19 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              103 of 143 DOCUMENTS



                                  De Telegraaf

                             17 maart 2015 dinsdag

Waarom zou ik stemmen?;
Morgen ook waterschapsverkiezingen

SECTION: Nieuws; Blz. 14

LENGTH: 720 woorden


Emile Bode  Waarom zou ik morgen naast een stem voor Provinciale Staten ook voor
de waterschapsverkiezingen moeten stemmen? En ligt het voor de hand dat ik dan
anders ga stemmen? Wat doet die organisatie eigenlijk voor mij? De Telegraaf
geeft antwoord.  Wat is een waterschap?  Een waterschap is verantwoordelijk voor
het waterbeheer. Zij zorgt voor de aan- en afvoer van water, het zuiveren van
rioolwater en het onderhoud aan dijken en duinen. Soms beheren ze ook
(vaar)wegen. Er gaan miljarden in om en er werken circa 5000 ambtenaren.

Hoeveel waterschappen telt ons land?  Dat zijn er nog 24. In 1945 waren er 2500
waterschappen en veertig jaar geleden nog 800.

In Vechtstromen kun je niet stemmen. Daar werd na een fusie in 2013 al gestemd.
In Blija buitendijks, het kleinste waterschap in Friesland, kun je ook niet
stemmen omdat er niemand woont.

Hoe zit het bestuur in elkaar?  Het is een overheidsorganisatie. Het bestuur
bestaat uit een dijkgraaf. Hij of zij wordt benoemd door de regering voor zes
jaar. De dijkgraaf is de voorzitter, een soort burgemeester. Dan is er een
dagelijks bestuur (soort college van B&W) en een algemeen bestuur (soort
gemeenteraad). Een waterschap wordt ook wel hoogheemraadschap genoemd. De gewone
burger spreekt vaak van 'de polder'. Het algemeen bestuur kiest de leden van het
dagelijks bestuur.

Hoe wordt het algemeen bestuur vastgesteld?  Deze leden worden morgen door u
gekozen via de waterschapsverkiezingen. Het aantal leden is afhankelijk van de
grootte van het waterschap.

Hoe werd er vroeger gestemd?  Toen werd er op personen gestemd. Meestal waren
dat de boeren (ingelanden), want die bezaten de grond en moesten betalen.
Eeuwenlang gold het beginsel belang   betaling   zeggenschap. Elk waterschap was
eigenlijk een kleine boerenrepubliek. Later kreeg het bedrijfsleven meer
invloed, gevolgd door de natuurbeweging. Bij de laatste verkiezingen in 2008 kon
men schriftelijk stemmen. De opkomst was slechts 23 procent. Nu kunnen alle
politieke partijen in principe meedoen bij de eerste stembusverkiezingen.

De verkiezingen zijn dus volledig democratisch  Niet helemaal. Elk waterschap
heeft zogeheten geborgde leden. Zij komen in ieder geval in het algemeen
bestuur. Waterschap Rivierenland heeft dertig zetels waarvan er acht
gereserveerd zijn. Vier zetels gaan naar agrariërs (fractie ongebouwd). Drie
zetels voor de bedrijven (fractie bedrijven) en een zetel voor de
natuurbeweging. In dit waterschap zijn er dus 22 zetels op democratische wijze
te verdelen.

Is het logisch om bij de waterschapsverkiezingen op dezelfde partij te stemmen
als bij de provinciale verkiezingen?  Dat is zeker niet logisch. Om te beginnen
doen gevestigde partijen zoals SP, D66 en GroenLinks helemaal niet mee. De
achterban van D66 en GroenLinks stemt vooral op de partij Water Natuurlijk, ooit
opgericht door Natuurmonumenten. Deze partij heeft zelfs de meeste zetels in de
waterschappen, maar dat weet bijna niemand. Er zijn ook tal van andere
'plaatselijke' partijen met allemaal eigen belangen.

Welke politieke partijen hebben de macht in de waterschappen?  In vrijwel elk
waterschap hebben CDA en VVD een meerderheid. Dat is niet verwonderlijk. De
stemmers op deze partijen komen vaak uit het bedrijfsleven of zijn agrariërs en
bezitten de grond en hebben het meeste belang om hun stem uit te brengen. De
milieubeweging is overigens sterk in opkomst.

Hoe kom ik er achter welke partij het beste bij mij past?  U kunt naar
http://kieskompas.nl gaan en de stemwijzer waterschappen invullen. Er zijn grote
verschillen in opvattingen. Moeten er hoge dijken komen of meer ruimte voor de
rivieren? Wilt u een lage waterstand (goed voor de landbouw) of een hogere om
verdroging tegen te gaan? Vindt u dat ganzen en muskusratten mogen worden
afgeschoten? Mag het waterschap zich ook bemoeien met natuur en recreatie? Mogen
er in uiterwaarden woningen worden gebouwd? Hoe ver moet je gaan met
afvalwaterzuivering? Dat is de overigens de grootste uitgave, groter dan
dijkverbetering.

Waarom zou ik hoegenaamd gaan stemmen?  Via de aanslag waterschapsbelastingen
betaalt u elk jaar aan het waterschap. Door te stemmen kunt u ook (bescheiden)
invloed uitoefenen waar dat geld aan besteed wordt.

LOAD-DATE: 17 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              104 of 143 DOCUMENTS



                                  De Telegraaf

                             17 maart 2015 dinsdag

Televisiedebat

BYLINE: Peereboom Voller, Marcel

SECTION: RTV; Blz. 18

LENGTH: 317 woorden


Even recapituleren. Het eerste televisiedebat in aanloop naar de
Statenverkiezingen was op 23 februari in Nieuwsuur , met acht lijsttrekkers uit
de Eerste Kamer. Daarna ging het los. Nederland Kiest , het NOS-debat met twaalf
provinciale lijsttrekkers. Het RTL-debat , waarvoor Geert Wilders zich afmeldde
wegens ziekte. Jeroen Pauw ontving wel alle politieke kopstukken. EenVandaag
zette zaterdag jongstleden Sybrand Buma tegenover Emile Roemer; de NOS verzorgt
vanavond het slotdebat en gisteravond was het opnieuw EenVandaag , dat een debat
tussen Pechtold en Wilders aankondigde als:  Twee aartsrivalen! Een politieke
freefight op het scherpst van de snede! Een titanengevecht over terreur,
veiligheid, economie en Europa!

Tja. Je kunt zo'n titanengevecht natuurlijk niet alleen organiseren rond een
'futiel' thema als de provincies. Of de waterschappen. De meest gehoorde klacht
van de kijkers was dat, op een uitzondering na, de uitzendingen niet gingen over
de onderwerpen waarover ze hádden moeten gaan. Televisiedebatten zijn het
speeltje van politieke watchers, maar Jan met de pet, die straks vertwijfeld op
het rode potloodje staat te bijten in het stemhokje, is geen steek wijzer
geworden. Sterker nog: velen zullen hun democratisch recht waarvoor onze
voorouders zo hard hebben gestreden niet eens komen uitoefenen. Als je 't zo
bekijkt is de wildgroei aan televisiedebatten mede verantwoordelijk voor de
uitholling van de democratie.

Voor de zwevende kiezer bleef er weinig anders over dan zich te laten leiden
door ándere televisiemomenten, waarin politici in verkiezingstijd zich lieten
zien. Maar of het optreden van Alexander Pechtold, die in Zondag met Lubach  de
macarena danste, inzicht geeft in het verkiezingsprogramma van D66 als het om de
Provinciale Staten gaat? De vraag stellen, is hem beantwoorden.

Televisiedebatten? Minder, minder, minder!

LOAD-DATE: 17 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              105 of 143 DOCUMENTS



                                  De Telegraaf

                             17 maart 2015 dinsdag

Waterschappen overbodig

BYLINE: Eggink, Ina

SECTION: WUZ; Blz. 18

LENGTH: 520 woorden


Hef de waterschappen op, zo vindt driekwart van de deelnemers aan de Stelling
van de Dag.  Waterschappen zijn niet transparant en overbodig. Ze kosten
bovendien handenvol geld. Dat moet een stuk goedkoper kunnen , zo zeggen
verschillende respondenten.

Morgen zijn er naast verkiezingen voor de Provinciale Staten ook verkiezingen
voor de waterschappen.  Volkomen zinloos , briest een van u.  De kiezers hebben
totaal geen kaas gegeten van het werk van de waterschappen. Het besturen van een
waterschap zou bovendien absoluut geen politieke kwestie moeten zijn maar een
zaak van deskundigen zoals ingenieurs.

Ruim 75 procent zegt op de hoogte te zijn van de werkzaamheden van de
waterschappen en een zelfde aantal noemt het waterbeheer een van de
belangrijkste taken in ons land.

Van de deelnemers vindt 63 procent dat het waterbeheer landelijk geregeld zou
moeten worden. Breng het onder bij Rijkswaterstaat, zeggen de meesten.  Het
beheer van water kun je nu eenmaal niet opknippen in verschillende stukjes ,
zegt een deelnemer. Een ander voegt hier aan toe:  Waterschappen moeten gewoon
door het Rijk overgenomen worden. Ze hoeven bovendien niets extra te kosten. We
betalen al belasting genoeg.

Een vijfde van de respondenten is overigens geen voorstander van het opdoeken
van de waterschappen.  De waterschappen doen hun werk uitstekend. Daardoor heeft
niemand in de gaten hoeveel werk ze eigenlijk verzetten. We moeten voorzichtig
zijn. Niet alle kennis en kunde moeten overboord worden gezet. Het lijkt me zeer
de vraag of het verstandig is dit werk onder te brengen bij bijvoorbeeld de
provincies, die bestuurd worden door kortzichtige politici , zo constateert
iemand.

En als we dan toch gaan snijden in overbodige bestuurslagen, doek dan ook de
provincies maar op, zo vinden tal van deelnemers. En dat is nog maar het begin:
Het is de hoogste tijd om eens serieus te kijken naar het geld dat Provinciale
Staten en de waterschappen kosten. Deze bestuurslagen mogen wat mij betreft
verdwijnen. Ook het zetelaantal in de Eerste en Tweede Kamer moet naar beneden
worden bijgesteld. De wachtgeldregeling moet versoberd worden en voer dan ook
meteen een kiesdrempel in voor al die kleine partijen die nauwelijks iets
toevoegen.

U heeft geen hoge verwachting van de opkomst morgen tijdens de verkiezingen.
Ruim driekwart zegt dat maar weinig mensen naar de stembus zullen gaan. Van de
deelnemers zegt ruim de helft het stembiljet voor de waterschappen te zullen
invullen.

Voor de Provinciale Staten is dat 83 procent.  Het is een democratisch recht om
te mogen stemmen, maar tevens is het een morele plicht om te gaan stemmen.

Een andere respondent analyseert:  Ik verwacht aan de ene kant wel een hoge
opkomst omdat veel Nederlanders ontevreden zijn over wat er momenteel gebeurt.
Anderzijds kan ik me voorstellen dat mensen niet gaan stemmen omdat er toch
niets zal veranderen. Mensen hebben terecht weinig tot geen vertrouwen in de
politiek. Jan Modaal is onder het juk van de VVD altijd de klos. Die maat is nu
echt vol.

Ina Eggink

LOAD-DATE: 17 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              106 of 143 DOCUMENTS



                                  De Telegraaf

                             17 maart 2015 dinsdag

Nergens zorgen over

BYLINE: Eggink, Ina

SECTION: WUZ; Blz. 19

LENGTH: 47 woorden


Politici die onder druk, of uit eigen beweging, opstappen, hoeven zich nergens
zorgen over te maken. Riante wachtgeldregeling en snel een nieuwe, meestal
dikbetaalde baan. Jan met de pet komt er heel wat bekaaider vanaf als hij
ontslag neemt of ontslagen wordt.

Piet van Dijk

LOAD-DATE: 17 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              107 of 143 DOCUMENTS



                                  De Telegraaf

                             16 maart 2015 maandag

Het zijn er  zoveel

BYLINE: Boot, Ton

SECTION: Sport; Blz. 19

LENGTH: 504 woorden


Bestuurders moeten er in elke organisatie, hoe klein of groot dan ook, zijn.
Anders zou het een puinhoop worden. Maar dan moeten ze wel goed zijn, anders
wordt het een grotere puinhoop. Bijna iedereen is in grote mate afhankelijk van
deze mensen, zowel in de politiek en het bedrijfsleven als in de sport. Daarom
is een kritische blik noodzakelijk.

De laatste tijd staan zogenaamde topbestuurders weer negatief in het nieuws, het
lijkt een hausse. Ex-minister van Justitie Ivo Opstelten werd ontmaskerd voor
volk en vaderland als een ordinaire jokkebrok. Joop Munsterman, ex-voorzitter
van FC Twente, heeft een bijna failliete voetbalclub achtergelaten. Het zijn
enkele voorbeelden die de gewone burger nauwelijks nog raken. We weten niet
beter en verspillen er geen energie meer aan. Toch schoten de grenzeloze
brutaliteit en arrogantie van de ex-voorzitter van de mondiale wielerbond (UCI),
Hein Verbruggen, tijdens een interview bij Studio Sport me in het verkeerde
keelgat. Denkt hij dat we alles voor zoete koek slikken?

Vorige week presenteerde de UCI een dopingrapport. Aan het serieuze onderzoek
was een jaar gewerkt en 174 personen van binnen en buiten de wielersport waren
geïnterviewd. In het rapport werd de vloer aangeveegd met Hein Verbruggen. In
zijn periode als voorzitter (1991-2005) nam dopinggebruik een enorme vlucht.

Wat schetste mijn verbazing toen Verbruggen zeer tevreden bleek met het rapport.
Zelfvoldaan vertelde hij dat de zwaarste aantijgingen (corruptie en feiten
verdoezelen) niet bewezen waren geacht. Alsof er ook geen andere zeer belastende
beschuldigingen in het rapport stonden.

Intermezzo: de fabel van de moordenaar. Iemand wordt aangeklaagd wegens
seriemoorden. Slechts één moord wordt bewezen geacht, de moordenaar krijgt
levenslang. Hij voelt zich een tevreden man, omdat er zoveel moorden niet
bewezen kunnen worden. De ene moord telt even niet.

Dat dopinggevallen (Lance Armstrong, Laurent Brochard) met de mantel der liefde
werden bedekt, ontkent Verbruggen. Het mocht volgens de regels, beweert hij.
Onzin. Het mocht in elk geval niet volgens de bedoeling van die regels: het
bestrijden van het dopinggebruik.

Verbruggen hanteert een ijzeren (in)consequentie in zijn beoordeling van het
rapport. Alle conclusies in zijn voordeel zijn waar, alle negatieve conclusies
zijn niet waar. Over het kolossaal toegenomen dopinggebruik tijdens zijn periode
als voorzitter rept hij met geen woord. Naast zijn brutaliteit en botheid is
enige zelfkritiek de man volkomen vreemd.

Mensen maken fouten, bestuurders dus ook. Bij de Blatters, de Opsteltens, de
Munstermannen, de Verbruggens zou je echter minder fouten verwachten dan bij de
gewone man. Ook al vanwege de enorme beloningen (geld, macht, status enzovoort)
die ze incasseren. Het tegendeel is waar. Vandaar het bekende en wijze gezegde:
alle bestuurders zijn slecht, behalve degenen die bewezen hebben goed te zijn.

Slechte bestuurders, het zijn er zoveel.

LOAD-DATE: 16 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              108 of 143 DOCUMENTS



                                  De Telegraaf

                             16 maart 2015 maandag

Het zijn er  zo veel

BYLINE: Boot, Ton

SECTION: Sport; Blz. 19

LENGTH: 504 woorden


Bestuurders moeten er in elke organisatie, hoe klein of groot dan ook, zijn.
Anders zou het een puinhoop worden. Maar dan moeten ze wel goed zijn, anders
wordt het een grotere puinhoop. Bijna iedereen is in grote mate afhankelijk van
deze mensen, zowel in de politiek en het bedrijfsleven als in de sport. Daarom
is een kritische blik noodzakelijk.

De laatste tijd staan zogenaamde topbestuurders weer negatief in het nieuws, het
lijkt een hausse. Ex-minister van Justitie Ivo Opstelten werd ontmaskerd voor
volk en vaderland als een ordinaire jokkebrok. Joop Munsterman, ex-voorzitter
van FC Twente, heeft een bijna failliete voetbalclub achtergelaten. Het zijn
enkele voorbeelden die de gewone burger nauwelijks nog raken. We weten niet
beter en verspillen er geen energie meer aan. Toch schoten de grenzeloze
brutaliteit en arrogantie van de ex-voorzitter van de mondiale wielerbond (UCI),
Hein Verbruggen, tijdens een interview bij Studio Sport me in het verkeerde
keelgat. Denkt hij dat we alles voor zoete koek slikken?

Vorige week presenteerde de UCI een dopingrapport. Aan het serieuze onderzoek
was een jaar gewerkt en 174 personen van binnen en buiten de wielersport waren
geïnterviewd. In het rapport werd de vloer aangeveegd met Hein Verbruggen. In
zijn periode als voorzitter (1991-2005) nam dopinggebruik een enorme vlucht.

Wat schetste mijn verbazing toen Verbruggen zeer tevreden bleek met het rapport.
Zelfvoldaan vertelde hij dat de zwaarste aantijgingen (corruptie en feiten
verdoezelen) niet bewezen waren geacht. Alsof er ook geen andere zeer belastende
beschuldigingen in het rapport stonden.

Intermezzo: de fabel van de moordenaar. Iemand wordt aangeklaagd wegens
seriemoorden. Slechts één moord wordt bewezen geacht, de moordenaar krijgt
levenslang. Hij voelt zich een tevreden man, omdat er zoveel moorden niet
bewezen kunnen worden. De ene moord telt even niet.

Dat dopinggevallen (Lance Armstrong, Laurent Brochard) met de mantel der liefde
werden bedekt, ontkent Verbruggen. Het mocht volgens de regels, beweert hij.
Onzin. Het mocht in elk geval niet volgens de bedoeling van die regels: het
bestrijden van het dopinggebruik.

Verbruggen hanteert een ijzeren (in)consequentie in zijn beoordeling van het
rapport. Alle conclusies in zijn voordeel zijn waar, alle negatieve conclusies
zijn niet waar. Over het kolossaal toegenomen dopinggebruik tijdens zijn periode
als voorzitter rept hij met geen woord. Naast zijn brutaliteit en botheid is
enige zelfkritiek de man volkomen vreemd.

Mensen maken fouten, bestuurders dus ook. Bij de Blatters, de Opsteltens, de
Munstermannen, de Verbruggens zou je echter minder fouten verwachten dan bij de
gewone man. Ook al vanwege de enorme beloningen (geld, macht, status enzovoort)
die ze incasseren. Het tegendeel is waar. Vandaar het bekende en wijze gezegde:
alle bestuurders zijn slecht, behalve degenen die bewezen hebben goed te zijn.

Slechte bestuurders, het zijn er zo veel.

LOAD-DATE: 16 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              109 of 143 DOCUMENTS



                                  De Telegraaf

                             14 maart 2015 zaterdag

Kampioen vragen stellen;
René Dercksen

BYLINE: Maes, John

SECTION: Utrecht; Blz. 2

LENGTH: 754 woorden


De term populist ziet hij als een geuzennaam. René Dercksen, voorzitter van de
PVV-fractie in de Utrechtse Provinciale Staten, slaat graag op de trommel.

'Erkent u dat op maandag 23 februari jl. weer slagschaduw is opgetreden in een
deel van Houten als gevolg van het windpark Houten? (ja of nee volstaat). Waarom
dienen gewone burgers zich wél aan de regels te houden en Eneco niet?' Een
uurtje na het interview met PVV-fractievoorzitter René Dercksen krijgt de
griffie van de Provinciale Staten alweer nieuw huiswerk voor het ambtenarenkorps
in de mail.

Tegen de hinder van de windturbines werd en wordt in verschillende Utrechtse
gemeenten geprotesteerd. Een 'klokkenluidersrol' over de schaduwzijden van deze
duurzame energie heeft Dercksens fractie vervuld, stelt hij. Recente rapporten
van gerenommeerde instituten geven hem daar gelijk in.  Vier jaar geleden stelde
niemand in dit 'huis' vragen over windmolens.

Voor de klagende omwonenden neemt hij het graag op. In de oppositie kan dat door
het debat met andere fracties aan te gaan of gedeputeerden tot actie te manen.
Schriftelijke vragen aan het college zijn daarbij een hulpmiddel. De PVV stelde
er de afgelopen bestuursperiode zo'n 150.

Van de vijfkoppige fractie nam Dercksen het merendeel van de vragen voor zijn
rekening. Daarmee is hij kampioen vragensteller. Hij lacht bij die constatering,
maar schaamt zich er niet voor.  Misschien zijn dat er meer dan in de vorige
drie collegeperioden bij elkaar. Ik heb begrepen dat het meer politiek is
geworden, sinds wij in de Staten zitten.

In het verleden was er een ons-kent-ons sfeer, waarin je geacht werd niet zo
moeilijk te doen. Ja of nee zeggen en aan het eind van de vergaderdagen samen
eten, dan ga je ook met 1300 euro per maand naar huis. Er zijn er nog steeds,
die dat zo doen.  Ook de classificatie populist, die wel eens aan de PVV gegeven
wordt, deert hem niet.  Democratie is de stem van het volk. Iedere democraat zou
trots op die titel moeten zijn.

Dercksen schuwt de aanval niet.  Die gedeputeerden van partijen die fietsen zo
belangrijk vinden, maar zich wel in een BMW diesel van de provincie laten
rijden. Hypocrisie, neem dan een Prius.  De miljoenenverslindende asbestaffaire
in het oude provinciehuis, de gifgrond onder woonhuizen in Doorn; voer voor de
PVV, hoofdpijndossiers voor gedeputeerden.

Ze kunnen publiekelijk niet toegeven dat iets niet goed is gegaan. Als ze dat
zouden doen, ben ik klaar met vragen stellen. Daar heb ik ook veel meer respect
voor dan dat gedraai , zegt de fractievoorzitter.  Ik ben blij met de nieuwe
Commissaris van de Koning (Willibrord van Beek, red. ) die soms zegt 'We doen
dit niet meer, klaar.' Daar maak ik een buiging voor. Maar grijp liever zelf in
als bestuurder.

Zijn twitterprofiel laat Dercksen lachend zien, achter het katheder tijdens een
debat in het provinciehuis.  Ik probeer de debatten leuk en gezellig te maken.
Met af en toe een geintje.  Op het sociale medium maakt hij zich vooral druk om
kwesties die de provinciegrenzen overstijgen.

Maar waar de Haagse fractie zijn levenselixer onder Geert Wilders haalt uit het
integratiedebat, levert die kwestie in het provinciehuis geen verhitte koppen
op. De bestuurlijke tussenlaag gaat er simpelweg niet over. Toch hebben vijf
provinciale PVV-fracties het hoofddoekjesverbod uit hun programma gehaald, omdat
het daarmee wel eens moeilijk coalities smeden zou kunnen zijn.

Utrecht niet. 'Geen hoofddoeken en boerka's in het provinciehuis', staat in het
verkiezingsprogramma. Dercksen:  We zijn een partij die zich keert tegen de
islam en de minderwaardige behandeling van vrouwen.  Hij voegt er meteen aan toe
dat water bij de wijn na de verkiezingen op 18 maart tot de mogelijkheden
behoort.

Want bij zetelwinst zou de PVV, nu de vijfde partij, best aan de knoppen willen
zitten.  We zijn normale mensen met wie je een biertje kunt drinken. We worden
niet als paria's behandeld.

De beleggingsadviseur vertelt in zijn bescheiden werkkamer op de zeventiende
verdieping dat het Pim Fortuyn en zijn benoeming van het integratieprobleem de
reden waren om de politiek in te gaan. Hij onderkent dat de politieke strijd in
de Staten niet altijd vuurwerk oplevert.

Het kritisch volgen van het zittende bestuur blijft een kerntaak.  Sinds wij er
zijn worden er 75 procent minder dienstreizen gemaakt. Ik hoor in de
wandelgangen dat onze opstelling daar invloed op heeft.

LOAD-DATE: 14 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              110 of 143 DOCUMENTS



                                  De Telegraaf

                             14 maart 2015 zaterdag

Luchtkastelen

BYLINE: Zwieten, Rene van

SECTION: Utrecht; Blz. 2

LENGTH: 406 woorden


Precies een maand geleden bezocht ik het Paleis van Versailles, het Franse
kasteel waar meerdere Koning Lodewijk-generaties woonden. Met opgeheven kin en
een enorme roze baljurk (oké, die laatste alleen in gedachten) dwaalde ik door
de rijkelijk gedecoreerde kamers. Goud, marmer, schilderkunst, nog meer goud...
De tweede naam van Koning Lodewijk XIV   Dieudonné   vond ik een afdoende excuus
om mij ter plekke verwant te voelen aan al die pracht en praal.

In eerste instantie leek die mening te worden gedeeld, want op vertoon van mijn
ID-kaart mocht ik gratis het kasteel in. Ah, dacht ik, net als de mensen met een
poepgerelateerde naam die gratis DierenPark Amersfoort mochten bezoeken, maar
dan sjiek! Bleek dat ik vanwege mijn leeftijd geen kaartje hoefde te kopen, en
dat het niks met mijn voornaam te maken had. Kuch.

Ach, adellijke fantasieën zijn van alle tijden. In Versailles, waar belangrijke
gebeurtenissen van de Franse Revolutie plaatsvonden, is de ongelijkheid goed
voelbaar. Zelfs vandaag de dag blijft de overdaad een enorm contrast met de
gewone man. Tsja, wie wil er nou niet rijk en van adel zijn?

Versailles wordt niet langer bewoond, maar er zijn nog legio andere kastelen om
over te dromen. Ook dicht bij huis.

Mijn moeder vertelt graag over kasteel Amerongen, ten oosten van Utrecht. Ook
dat kasteel doet al een tijd dienst als museum, nadat het door adellijke
erfgenamen overgedragen werd aan Stichting Kasteel Amerongen. Een gemiste kans,
want haar kant van de familie is destijds niks gevraagd.

Haar moeders tak stamt namelijk direct af van een adellijke kasteelbewoonster...
en de tuinman. Het enige wat wij dus hebben, zijn foto's van mijn oma   lid van
de bastaardlijn   poserend voor het hek van 'ons familiekasteel' Amerongen. Je
moet er toch iets van zien te maken, hè.

Desalniettemin zijn de voortekenen daar. Drie keer is scheepsrecht, dus wellicht
moet ik na Versailles en Amerongen mijn aandacht een laatste maal verplaatsen.

Het châtelet van kasteel Haarzuilens is momenteel eenmalig opengesteld voor
publiek, voor het weer in gebruik wordt genomen door de familie Van Zuylen Van
Nijevelt. Ook in hun stamboom heb ik de eerste Dieudonné al ontdekt, dus ik ga
zeker even kijken of dit stulpje de moeite waard is. Zo ja, dan heb ik nog tot
eind mei om uit te zoeken of ik daar wél mijn intrek mag nemen.

dieudonnee@telegraaf.nl

LOAD-DATE: 14 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              111 of 143 DOCUMENTS



                                  De Telegraaf

                             14 maart 2015 zaterdag

Koffertarief is geldklopperij

BYLINE: Hiskemuller, Coosje

SECTION: WUZ; Blz. 18

LENGTH: 525 woorden


Het wordt binnenkort een stuk duurder om koffers mee te nemen op vliegvakantie.
De deelnemers aan de Stelling van de Dag zijn daar allerminst over te spreken.
Van hen trekt 70 procent de conclusie: de vakantieganger wordt uitgeknepen.

Nederlandse vliegmaatschappijen gaan de tarieven voor ruimbagage per 1 april,
voor het vakantieseizoen weer losbarst, verhogen om de lage ticketprijzen te
compenseren.

Van de deelnemers kan 30 procent die ingreep billijken:  Logisch dat ze het geld
ergens anders halen, ze kunnen toch moeilijk onder de kostprijs werken, dan gaan
ze failliet.  De meerderheid is echter boos. De 'gewone' man mag gewoon niet
meer met het vliegtuig op vakantie, stelt een deelnemer bitter vast.

Hoewel de meesten van mening zijn dat de consument voor een dubbeltje op de
eerste rang wil zitten, vinden zij het verplichte bijbetalen voor een koffer
'geldklopperij'. Ruim een derde vindt het echter geen probleem om voor bagage
extra te betalen als het ticket veel goedkoper is.  We moeten niet zeuren,
vliegen is nog nooit zo goedkoop geweest , aldus een van hen.

U valt vooral over de onduidelijkheid in de vliegprijzen. De deelnemers vinden
in groten getale (87 procent) dat de reiziger misleid wordt door de reclames
voor laaggeprijsde reisjes.

Bedrog  Iemand zegt:  Die lage ticketprijzen zijn gewoon bedrog.

Veel deelnemers willen graag een totaalprijs horen.  Als je een reis boekt zijn
er altijd verrassingen wat er nog bij komt aan kosten.   Het is veel beter één
prijs te krijgen, waarbij meteen duidelijk is wat daarin zit. Dus hoeveel
koffers en hoe groot, hoeveel beenruimte, eten en drinken etc.  Laat de politiek
dat nu eens goed regelen, vindt deze deelnemer.  Bij de bakker betalen we
tenslotte ook niet apart voor de zak en het sluitclipje.

De mensen zijn echter niet dom.  De Nederlandse consument is mondig en slim
genoeg om even wat verder te zoeken en moet nu niet zeuren , meent een lezer.
Dat blijkt ook uit de antwoorden op de stelling. Van de deelnemers informeert 78
procent naar de bijkomende kosten voor zij een reis boeken, en 62 procent laat
de bagagekosten wel degelijk meewegen bij de keuze voor een vliegmaatschappij of
touroperator.

De vliegmaatschappijen maken het de consument daarbij echter niet gemakkelijk.
Zij geven geen duidelijke informatie, zegt 71 procent. Een deelnemer verzucht:
Het is allemaal nodeloos ingewikkeld geworden met kans op ruzie en extra kosten.

Bijna driekwart vindt het niet goed dat handbagage steeds meer de plaats inneemt
van de ruimbagage.  Die handbagage is een grote ellende. De een neemt een nog
grotere tas mee dan de andere!   Koffers mee als handbagage. Dat brengt veel
ergernis aan boord.

Voor verscheidene deelnemers is de lol er af.  Allang is vliegen geen aangenaam
tijdverdrijf meer.  Maar de meesten hebben het er wel voor over. Vliegen staat
bij u met stip op een. Goede tweede is zelf met de auto gaan.

En meer mensen dan die trein of bus nemen (5 procent) verklaren: ik blijf thuis.
Vakantie vieren is nog altijd een LUXE!

Coosje Hiskemuller

LOAD-DATE: 14 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              112 of 143 DOCUMENTS



                                  De Telegraaf

                            12 maart 2015 donderdag

Jan Modaal kan moeilijk rondkomen

SECTION: Nieuws; Blz. 4

LENGTH: 321 woorden


Van onze financiële redactie   Amsterdam  De gewone man komt met zijn bruto
jaarinkomen tot 35.000 euro geld tekort om zonder financiële zorgen mee te
kunnen doen in de maatschappij.  Dit meldt het Nibud, dat cijfers op een rij
heeft gezet voor het Budgethandboek 2015 dat gisteren is verschenen.

In Nederland zijn zo'n 87.000 gezinnen waarbij één van de partners werkt en een
jaarinkomen verdient tot 35.000 euro per jaar. Het Nibud ziet dat zij rond
kunnen komen als zij in een huis wonen met een huur van maximaal 528 euro, de
gemiddelde huur voor deze inkomensgroep. Maar als ze een duurdere huurwoning
hebben, de kinderen lid zijn van een sport- of muziekvereniging, een auto hebben
of een keer op vakantie willen, komen zij maandelijks al snel honderden euro's
tekort.

Het Nibud vindt dan ook dat deze gezinnen een risicogroep vormen: het inkomen is
te hoog om lokale lasten van de gemeente kwijtgescholden te krijgen of om in
aanmerking te komen voor zorg- of huurtoeslag.

De situatie is niet rooskleurig. Zo wordt de overdraagbaarheid van de algemene
heffingskorting (aanrechtsubsidie) afgebouwd en stijgen de huren alsmaar door.
Daardoor moet er worden bezuinigd op posten als kleding, inventaris en voeding.

Om aan de uitzichtloze situatie te ontkomen, zouden de partners kunnen gaan
werken, als ze een baan kunnen vinden, laat een woordvoerster van het Nibud
weten.  Een paar uur werken kan al tientjes per maand schelen.

Ook de vereniging voor schuldhulp NVVK raadt dat aan. Voorzitter Joke de Kock:
In sommige gevallen kan de partner zich niet meer de luxe permitteren om thuis
te blijven bij de kinderen. Zeker in de groep met een jaarinkomen tot 35.000
euro is werken lonend. Omdat je met dat jaarinkomen niet meer in aanmerking komt
voor allerlei toeslagen, houd je er netto flink wat aan over. Al werk je maar
vier tot acht uur per week, dat scheelt heel veel.

LOAD-DATE: 12 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              113 of 143 DOCUMENTS



                                  De Telegraaf

                            12 maart 2015 donderdag

'Onvoorstelbaar dat een politicus met zo'n voorstel komt'

BYLINE: Willems, Menzo

SECTION: WUZ; Blz. 14

LENGTH: 702 woorden


PvdA-leider Samsom wil desnoods een hoger begrotingstekort. Hij is bijna zijn
partij kwijt maar de weg is hij volledig kwijt. Onvoorstelbaar dat een politicus
met zo'n voorstel komt. Zijn incompetentie is nu zonder enige twijfel zeker
gesteld.

Reina Cats, Almere

Kabinet  Wat het kabinet-Rutte heeft gepresteerd, moet niet onderschat worden.
Het alternatief is een linkse meerderheid die twee jaar noodzakelijke
veranderingen, nodig voor een degelijke toekomst, terugdraait.

J. Jansen, Lelystad

Criminelen  In Nederland is tijdens het debat in de Tweede Kamer over de
Teeven-deal één feit onomstotelijk bewezen: criminelen bepalen wat er in ons
land gebeurt. De Tweede Kamer laat zich regeren door criminelen. Als dit de
tendens is in ons land, dan zal het niet lang duren, of de gewone burger gaat
ook dit pad bewandelen, zonder er voor gestraft te worden. En dan zijn de rapen
gaar!

Leo Raimond

Te hard  Zojuist 43 euro overgemaakt omdat ik zes kilometer te hard heb gereden,
waar je 100 km/uur mag. En nu maar hopen dat dit niet gelijk wordt overgemaakt
naar drugscriminelen.  Maar dat is ijdele hoop voor de hardwerkende burger.

R.A. Smits, Assendelft

Onnozel  Heeft u zich ook zo gestoord aan de kopstukken in de Tweede Kamer die
zo nodig alles op tafel willen hebben, als het gaat over een bonnetje uit 2001.
Wat een aasgieren! Overal in de wereld zijn grote brandhaarden. Griekenland
probeert ons beentje te lichten, zonder bonnetjes. Onze overijverige oppositie
in de Tweede Kamer heeft alleen maar oog voor in mijn ogen onnozele zaken.

Frans de VreezeWitmarsum

Wapenwedloop  Draghi van de Europese Centrale Bank pompt ruim 1 biljoen euro in
de Europese economie. Zal op zich niet helpen. Juncker van de Europese Commissie
wil een Europees leger. Gebruik dat bedrag om een ultramodern leger op te
tuigen. De economie zal groeien als kool en alle werkloosheid verdwijnt. Poetin
zal deze wapenwedloop financieel niet kunnen volgen en is dan geen bedreiging
meer.

A.K. van der Staal

Moszkowicz  Goeie tip voor Den Haag en de meest praktische oplossing voor de
opvolging van Opstelten en Teeven: Bram Moszkowicz als minister van Justitie en
goede vriend Willem Holleeder als staatssecretaris. Voor deals met criminelen
lijken mij dit de meest gekwalificeerde personen!

E. Wiegersma, Genemuiden

Pet  Het gezag in Nederland is gaan afbrokkelen op het moment dat de agent 'oom
agent' werd met de slogan: 'die pet past ons allemaal'.

Viola Post

Salarisverhoging  Nu blijkt dat er miljoenen aan gemeenschapsgeld verdwijnen in
de zakken van zware criminelen wordt duidelijk waarom de politie al jarenlang
geen salarisverhoging heeft gekregen.

M. van der Graaf, Tuitjenhorn

Selfie  Van de vier kwalificatiewedstrijden voor de winterstop won Oranje
slechts twee keer. Ondanks dat kan Robin van Persie toch lachen doordat drie
mensen straf krijgen vanwege de discriminerende teksten over de selfie van Leroy
Fer. Maar de rest van de kwalificatiewedstrijden moet Oranje echt winnen.
Voorlopig geen selfie, alsjeblieft.

Danny Lim, Wassenaar

Nanny  Het is mij een raadsel waarom er iemand helemaal uit Engeland moet komen
om hier een opvoedkundig programma te presenteren, terwijl het hier in Nederland
barst van de geweldige moeders die het zo zouden kunnen doen. Ik vind dit een
belediging van de geweldige Nederlandse moeders.

Rien Bos, Velserbroek

Agressief  Volgens een lezer (Tel.10/03) moet iedereen achter het NS-personeel
gaan staan zodra iemand agressief wordt en niet bang zijn om zelf slachtoffer te
worden. Welnu, ik ben niet bang om slachtoffer te worden maar ik ben wel bang
dat als ik zo'n agressieveling een klap verkoop er voor deze figuur onmiddellijk
een blik advocaten wordt opengetrokken om mij aan te klagen wegens mishandeling.

G. van Veen, Nieuwegein

Lesje  Ik word alleen maar blij van nanny Jo Frost die kinderen zo snel in het
gareel kan krijgen. Nou, kinderen in het gareel. Het zijn de ouders die een
lesje nodig hebben.

M. Holshuizen, Amsterdam

LOAD-DATE: 12 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              114 of 143 DOCUMENTS



                                  De Telegraaf

                             10 maart 2015 dinsdag

'Democratie heeft in Nederland slechts een beperkte waarde'

BYLINE: Stols, Margo

SECTION: WUZ; Blz. 18

LENGTH: 750 woorden


Diverse prominenten zijn een burgerinitiatief begonnen om een parlementaire
enquête naar de invoering van de euro van de grond te krijgen. Dat is ruim
dertien jaar te laat! Typisch Nederlands: de put dempen nadat het kalf
verdronken is. Overigens moest en zou de euro ingevoerd worden, ook al was 99
procent van de bevolking er tegen. Democratie heeft in ons land namelijk slechts
een beperkte waarde.

Kees Hooreman, Haarlem

Belastingen  Het gaat weer beter in Nederland. Wij hebben ook weer meer te
besteden. Dat heeft de gemeente Haarlem ook begrepen. Ik moet ruim 60 euro meer
gemeentebelastingen betalen.

Theo Joren, Haarlem

Banen  Door investeringen vanuit het buitenland zijn 6000 banen in Nederland
ontstaan. Dat is goed nieuws voor de mensen die aan het werk mogen. De vraag is
wel hoeveel deze banen gekost hebben, bijv. in de vorm van subsidies,
belastingkortingen en wellicht gegarandeerd hoge rendementen op investeringen.
Is na deze berekening de balans positief, dan kan de vlag uit.

Almere, R.M. Duijne

Bezuinigen  Ik heb net de kandidatenlijst voor de provincie- en de
hoogheemraadschappenverkiezingen ontvangen. Ik tel in totaal 757 personen! Wordt
het niet eens tijd hierin te snijden? Allemaal bovenmodaal inkomen. Ik ken ze
niet.

Hans J.P.M. Kooijman, Alkmaar

Paradijs  President Maduro van Venezuela wil van zijn land een echt
socialistisch paradijs maken. Dat lukt hem goed, want de schappen in de winkels
zijn bijna leeg en de bevolking moet voor de eerste levensbehoeften urenlang in
de rij staan. Het socialistische ideaal is bereikt: iedereen arm, net de
voormalige Sovjet-Unie.

Roelof Keijser

Afknapper  Zoals velen met mij enorm genoten van twee schaatsdagen vanuit
Calgary. Onze Sven werd zelfs voor de zevende keer wereldkampioen. Ik ben er
extra voor gaan zitten, want de huldiging met het Wilhelmus kwam eraan. Helaas,
de zendtijd zat erop en we werden doorverwezen naar de website van de NOS. Wat
een afknapper, na twee dagen genieten!

Wim van de Vrande, Vrouwenpolder

Maagdenhuis  Demonstreren voor verbetering van de kwaliteit van het onderwijs is
een goede zaak, maar wat hebben het besmeuren van het gebouw met graffiti en het
neuzen in vertrouwelijke persoonsdossiers hiermee te maken? Jammer, op zich vond
ik de actie wel sympathiek, maar hiermee slaan de 'studenten' de plank mis. En
wie draait er straks voor de kosten op? Juist, u en ik, de hardwerkende
belastingbetalers.

Adrie Jehee, Heerde

Dreigement  Athene dreigt Europa met IS-terroristen. Zo houdt één land heel
Europa in zijn macht. Miljarden schuld en als ze terug moet betalen, krijg je
terroristen als rente.

Harm Dubbelboer

Donortekort  'Tekort aan donors kost nog steeds mensenlevens' (Tel. 08/03). De
Nieuw-Zeelanders hebben een heel praktische oplossing  om het donorpotentieel te
verhogen. Bij het aanvragen of verlengen van een rijbewijs wordt gevraagd of je
donor wilt zijn. Zo ja, dan wordt dat op het rijbewijs aangegeven. Een groot
deel van potentiële donoren bevindt zich, helaas, onder verkeersslachtoffers.
Als dan op het rijbewijs de wens tot doneren is aangegeven, dan kan dat de
donorprocedure vereenvoudigen en het bespreekbaar stellen van de donorvraag aan
nabestaanden vergemakkelijken. Misschien een idee voor Nederland?

Cees Dekker, huisarts

in Nieuw-Zeeland

Wolf  Waarom zijn sommigen toch zo euforisch vanwege het feit dat de wolf weer
in ons land verblijft? Is het wel zo'n benaderbaar en aardig beest zoals zij
beweren? De provincie Drenthe zegt o.a.: Men moet rustig blijven, oogcontact
vermijden, hem niet benaderen en rustig weglopen. Ik moet er niet aan denken dat
er in Nederland plaats is voor enige roedels. Is mijn kind of een willekeurige
volwassene dan veilig? Voor mij is er maar één conclusie, dat beest hoort hier
niet.

G. Boels

Dubbelfunctie  Hoe kan een Nederlandse minister van Financiën als zodanig
neutraal onze financiële belangen behartigen, als hij daarbij ook nog voorzitter
van de eurogroep is? De minister zal nooit gehoor kunnen geven aan de zeer vele
Nederlanders die bijvoorbeeld tegen de 'hulp' aan Griekenland en tegen de euro
zijn, vanwege zijn voorzitterschap van de eurogroep! Ergens klopt er iets niet
in deze dubbele functie. De geloofwaardigheid van de minister in eigen land is
er niet mee op vooruitgegaan.

M. van de Pol

LOAD-DATE: 10 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              115 of 143 DOCUMENTS



                                  De Telegraaf

                              8 maart 2015 zondag

Studenten nostalgisch

BYLINE: Garrelts, Mark

SECTION: DFT; Blz. 16

LENGTH: 1122 woorden


Willem Vermeend en Rick van der Ploeg menen dat studenten en docenten die acties
voeren voor universiteiten zonder rendementsdenken het zicht op de werkelijkheid
hebben verloren. Volgens de economen moet politiek Den Haag de actievoerders
duidelijk maken dat belastingbetalers niet willen opdraaien voor nostalgie naar
de jaren zeventig toen universiteiten eeuwige studenten kenden en wetenschappers
geen verantwoording hoefden af te leggen.

Het komende decennium zal de wereldeconomie razendsnel en ingrijpend veranderen.
Vooral door de onstuitbare opmars van het internet en nieuwe technologische
ontwikkelingen. Deze ontwikkelingen zullen de komende jaren niet alleen de
economieën van landen en het beleid van regeringen beïnvloeden, maar ook de
omzet van veel bedrijven. De afgelopen jaren hebben veel ondernemers de effecten
al ondervonden van de opkomst van het mobiele internet, nu al aangeduid als de
tablet- en smartphone-economie. Daarnaast krijgen ze te maken met een toenemende
internationale concurrentie en wereldwijde klanten die mondiger en veeleisender
worden. Dankzij het internet hebben consumenten een sterke invloed op
dienstverlening en producties.

Nieuwe concurrentie  Ze kunnen ondernemingen en bedrijfsimago's maken en breken.
In de laatste jaren zijn er wereldwijd talloze traditionele bedrijven ten onder
gegaan omdat ze niet snel genoeg hebben gereageerd op de trend van
digitalisering en nieuwe concurrentie. Voorbeelden zien we in de
muziekindustrie, de reissector, de boeken- en krantenwereld, maar ook in de
detailhandel. Maar daarbij blijft het niet. Zo zien we dat de autoritjes-app
Uber wereldwijd de taxibranche in rep en roer brengt. De internationale
hotelsector ondervindt steeds meer concurrentie van de Amerikaanse
huizendeelwebsite Airbnb. Het gaat hier om bedrijven die nog maar kort
internationaal actief zijn.

Ook het hoger onderwijs zal niet buiten schot blijven. Wereldwijd neemt de
concurrentie tussen universiteiten snel toe, mede door digitale colleges.
Daarnaast zien we in veel landen een toename van privaat gefinancierde
universitaire opleidingen met een bedrijfsmatige aanpak. Met studieprogramma's
spelen ze in op de arbeidsmarkt van de toekomst die onvergelijkbaar is met de
huidige. Omdat de nieuwe generatie afgestudeerden tijdens hun werkzame leven te
maken krijgt met wisselende functies in verschillende sectoren, wordt in alle
studierichtingen veel aandacht besteed aan ondernemerschap.

Het komende decennium zullen steeds meer mensen, ook al is het niet hun eerste
keuze, als ondernemer hun brood moeten verdienen. Deze wereldwijde trend is
onomkeerbaar. Deze universiteiten worden gekenmerkt door rendementsdenken en
zijn populair bij studenten. Niet alleen vanwege de inhoud van het vakkenpakket,
maar ook omdat afgestudeerden een grote kans op een mooie baan hebben. Vanwege
het succes dat deze instellingen met hun aanpak hebben, zien we dat publiek
gefinancierde universiteiten schoorvoetend die weg ook gaan bewandelen.

In alle landen verandert de studentenwereld. Steeds meer studenten gaan ook
buiten hun eigen land op zoek naar de beste universiteiten, vaak instellingen
die afgestudeerden een bijna 100% kans op een aantrekkelijke functie in het
vooruitzicht kunnen stellen. Het gaat om universiteiten met hoge
studierendementen die als een internationaal bedrijf worden geleid. Door de
verdere opmars van digitalisering en toenemende internationale concurrentie
lopen universiteiten die in de ogen van studenten en het bedrijfsleven `minder
renderen' de kans in de internationale achterhoede te verdwijnen. Ze zullen
daardoor steeds minder studenten trekken en niet meer meetellen.

Knus terug naar de jaren zeventig  Bij diverse studenten, docenten en
onderzoekers, vooral afkomstig uit de geesteswetenschappen en kleine talen, is
deze onstuitbare ontwikkeling nog niet doorgedrongen. Zij eisen dat de
Universiteit van Amsterdam (UvA) het rendementsdenken opgeeft. Met een nostalgie
naar het knusse verleden toen je nog eeuwig student kon zijn en wetenschappelijk
personeel nauwelijks verantwoording hoefde af te leggen, voeren ze
(bezetings)acties tegen de bedrijfsmatige aanpak van het college van bestuur.
Omdat die aanpak hun niet bevalt, moeten de belangrijkste bestuurders
democratisch worden gekozen door studenten, docenten en onderzoekers en deze
`club' moet, zonder kennis en ervaring op dit vlak, ook nog eens mee gaan
besturen. Buiten Amsterdam wordt in de universitaire wereld in het algemeen
nogal lacherig en een beetje meewarig naar deze jaren zeventig voorstelling
gekeken. Maar ook wordt opgemerkt dat de UvA sinds jaar en dag tot de
universiteiten behoort met het laagste studierendement en het grootste aantal
uitvallers. De studenten besteden gemiddeld ook het minste aantal uren aan hun
studie van alle studenten in ons land. Dit gegeven pleit juist voor meer
bedrijfsmatig werken en nadruk op rendement in plaats van minder.

Ook om een andere reden is dat nodig. De actievoerders vergeten gemakshalve dat
het universitaire onderwijs in ons land in hoofdzaak wordt gefinancierd met geld
van de Nederlandse belastingbetaler. Het merendeel van deze betalers is minder
bevoorrecht en lager opgeleid dan de actievoerders die nu al een beter betaalde
baan hebben of na hun afstuderen in zo'n baan terecht komen. Het is mooi dat
deze studenten en docenten idealen hebben en visioenen over een nieuwe
universiteit ver weg van het rendementsdenken in de boze buitenwereld die ze
niet als hun wereld accepteren. Daar kun je zelfs sympathie voor hebben. Maar
dat is hier niet het geval. Integendeel. De rekening wordt bij de
belastingbetaler neergelegd en dat betekent dat Jan Modaal voor de kosten van
hun idealen moet opdraaien. Het wordt daarom hoog tijd dat politiek Den Haag dat
aan de actievoerders duidelijk maakt en aangeeft dat het speelkwartier voorbij
is.

Markt mag niet dicteren  De actievoerders hebben wel een punt als een
bedrijfsmatige aanpak betekent dat essentiële studierichtingen en faculteiten
die geen onmiddellijk marktrendement hebben, gekortwiekt of gesloten worden. Het
gaat om vakken als muziek, antropologie, Latijn, Chinees, Hongaars en andere
kleine talen, filosofie, pure wiskunde en noem maar op. Oxford, Cambridge,
Harvard, Yale en alle andere topuniversiteiten weten dat zulke vakken de kern
van een universiteit zijn. De minister, Jet Bussemaker, doet er daarom goed aan
dergelijke vakken in ons land te waarborgen; onderwijs en onderzoek mogen niet
alleen worden bepaald door de grillen van de markt. Bovendien kan een overmatige
focus op rendement er toe leiden dat universiteiten standaarden gaan verlagen en
daar is niemand bij gebaat.

LOAD-DATE: 7 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              116 of 143 DOCUMENTS



                                  De Telegraaf

                              8 maart 2015 zondag

Harde leerschool;
Ex-criminelen Karim Boulidam en Reynaldo Adames proberen jongeren uit cel te
houden

BYLINE: Saida Abbach

SECTION: Reportage; Blz. 8

LENGTH: 1561 woorden


Karim Boulidam (28) en Reynaldo Adames (30): twee ex-criminelen die hun verleden
definitief de rug hebben toegekeerd na een jarenlange gevangenisstraf. Ze kozen
voor het rechte pad, hoewel de meeste ex-criminelen na hun gevangenschap weer in
de misdaad verstrikt raken. Met hun stichting en gelijknamige blad Made in
prison  (Gevormd in de cel) proberen zij nu jongeren met een detentieverleden
uit de cel te houden en terug in de maatschappij te krijgen.

Mensen zien je als ex-boef of ex-crimineel. Het vervelende is dat de ex niet
meer staat voor iets wat passé is. Een ex-vrouw is bijvoorbeeld niet langer jouw
vrouw. Maar ex-gedetineerde staat tegenwoordig voor: 'Daar moeten we voor
uitkijken'. Het voorvoegsel bevestigt dus niet dat dit gedeelte van je leven
verleden tijd is, maar benadrukt dat het uitkijken is geblazen.  Zo steekt de
inmiddels 30-jarige Adames van wal. Op zijn 22e werd hij opgepakt voor een
overval. Na bijna vier jaar celstraf keerde hij het criminele leven definitief
de rug toe.

Een gesprek met een slachtoffer van een overval bracht hem tot bezinning. En
toen hij binnen de gevangenismuren te horen kreeg dat hij vader was geworden,
ging de knop om.  Dat zijn de momenten dat ik geconfronteerd werd met mijn daden
en tot inkeer kwam. Natuurlijk ging dit gepaard met een worsteling. Want dat
besef kan 's avonds in de cel komen en de volgende morgen kom je
medegedetineerden tegen en kan je weer makkelijk worden teruggesleept. Ze gaan
namelijk anders naar je kijken: 'Waar is hij nou mee bezig?' Binnen heerst er
een machocultuur.

Machocultuur  Met Made in prison  willen Karim en Reynaldo deze machocultuur
binnen en buiten de muren doorbreken. Het beleid van de reclassering en andere
stichtingen is hierin simpelweg onvoldoende vindt Karim:  Het schort aan een
goede benadering. Ik wilde vanaf de eerste dag studeren, maar dat werd niet
gestimuleerd. Veel van die stichtingen ontmoedigen je daar juist in. Je wordt
eerder gemotiveerd om een uitkering aan te vragen en vrijwilligerswerk te doen
dan te gaan studeren. Jongeren met potentie die in een bejaardentehuis als
koffie-inschenker gaan werken, omdat ze een dagbesteding moeten hebben. Men
benadrukt dat je een ex-gedetineerde bent die kan fluiten naar een Verklaring
omtrent het gedrag, dus is het moeilijk binnenkomen bij een bedrijf. De zucht
die je hebt naar meer wordt zo tegengewerkt, dat je op een gegeven moment denkt:
laat maar zitten.

We zien dat de recidivecijfers onverminderd hoog blijven. Kennelijk helpt de
huidige benadering gewoon onvoldoende, omdat men niet kan doordringen tot die
jongeren. Wij hebben echter vanuit onszelf een makkelijke ingang bij jongeren.
We kennen de straatcultuur, maar ook de achtergrond van die jongens: hij is
Antilliaans, ik ben Marokkaans, hij is christen, ik ben moslim. We zijn ook vrij
jong. Dus ik denk dat ze in ieder geval veel opener tegen ons zijn zonder dat
wij er iets voor hoeven te doen , benadrukt Boulidam.

Ook Adames gooit een duit in het zakje:  Wij verschillen met veel organisaties
over wat belangrijk is bij de terugkeer in de maatschappij. Zij zeggen: een dak
boven je hoofd, een metgezel en werk. Wij vinden dat je vooral moet werken aan
iemands zelfvertrouwen, aan zelfrespect en ontplooiing. Dan kan hij een huis of
vrouw hebben, waar hij vervolgens op een goede manier mee omgaat. Want toen ik
met criminaliteit begon, had ik een huis, had ik een vrouw en interesseerde werk
mij niet. Welzijn in plaats van nazorg voor mensen met een detentieverleden:
daar pleiten wij voor.

Hoe kon een destijds doorgewinterde crimineel als Adames zo'n transformatie
ondergaan? Adames stortte zich tijdens de laatste twee jaren van zijn straf op
de studie bedrijfskunde en het schrijven van brieven naar zijn zus. Zijn
verandering naar een nette jongeman ging gepaard met het mijden van bepaalde
jongens in de gevangenis, het erkennen van zijn fouten, hele dagen aan zijn
studie zitten en zijn taalgebruik veranderen.  Als vader moet je er zijn voor je
kind. Ik zag echtgenotes van medegevangenen met hun kinderen bij hen op bezoek
komen. Dat wilde ik niet voor mezelf. Straks ben ik 45 jaar en komen mijn
dochter van 20 en mijn vrouw bij mij op bezoek als ik zo doorga.

Karim Boulidam, medeoprichter van Made in prison , kwam een dag na zijn 22e
verjaardag vast te zitten. Een lijst aan wandaden werd hem ten laste gelegd:
mishandeling, drugshandel en wederrechterlijke vrijheidsberoving. Ook Boulidam
moest hiervoor bijna vier jaar achter de tralies.  In dezelfde periode had ik
een complete hbo-opleiding kunnen volgen , verzucht Boulidam.

Over waarom hij in de criminaliteit belandde, is Boulidam kort: foute vrienden,
snel geld verdienen en je niet welkom voelen in de maatschappij.  De samenleving
is tegen mij, ik word gediscrimineerd op de arbeidsmarkt, ik ben anders en ik
word anders behandeld. Je gaat al die excuses verzinnen om zo jouw slechte
gedrag te kunnen rechtvaardigen. Maar je mag vinden van dit land wat je wil, je
mag erover zeggen wat je wil, maar tegelijkertijd kun je ook bereiken wat je
wil. Want er zijn kansen. Het is maar net hoe je in het leven staat. Het is heel
paradoxaal: je plaatst je in een slachtofferrol en reageert dit af door op je
beurt slachtoffers te maken. Dat klopt niet. Ik zou het ook niet leuk vinden als
iemand een vuurwapen op mijn kop zet, omdat hij opgroeit met een alleenstaande
moeder.

De tijd op cel is Karim niet in de koude kleren gaan zitten. De ommekeer kwam
nadat hij zijn eerste telefoontje mocht voeren met zijn moeder.  Er ging wel een
interne worsteling aan vooraf: zal ik wel of niet bellen? Ik schaamde me en
durfde niet goed. Het werd een emotioneel gesprek. Ik hoorde wat de politie
thuis had aangericht bij een controle en dat de hele buurt erover praatte. Mijn
moeder werd door de buurt ook scheef aangekeken. De vragen van mijn moeder waren
confronterend en ik had geen passend antwoord waarom ik verkeerd bezig was. Ik
kwam niets te kort aan liefde en materiële zaken. Dus toen ik terugliep naar
mijn cel, was dat het moment waarop ik echt werd geraakt. Boem.

Ook Karim stortte zich op zelfstudie. Alleen werd deze niet door de gevangenis
aangeboden.  Ik leerde in de gevangenis lezen en schrijven. Natuurlijk kon ik
dat al, maar ik deed het nooit uit mezelf. Nu pakte ik vrijwillig een
woordenboek en schreef moeilijke woorden met hun betekenis erachter in een
notitieboekje. Alleen om mijn woordenschat te vergroten. Ik schreef gedichten en
columns terwijl ik daarvoor nooit in schrijven was geïnteresseerd. Het
woordenboek en de Koran waren mijn beste vrienden.

De terugkeer in de maatschappij ging echter niet over rozen. Boulidam wilde
koste wat het kost aan een studie beginnen, maar werd steevast geweigerd. Hij
kon geen Verklaring omtrent het gedrag tonen.  Ik ben op drie scholen geweigerd.
Ik heb ze de situatie uitgelegd, dat ik mijn straf heb uitgezeten en het nu goed
wil doen. Ik wil een diploma halen. Ik vorm geen gevaar meer. Ze waren heel
begripvol en er werd een andere afspraak ingepland. Bij de tweede afspraak werd
er gezegd: 'Sorry, ik zou je graag willen helpen maar van de directie mag dit
niet'.

Ook voor Adames was het geen gemakkelijke terugkeer in de maatschappij. Uit
frustratie schreef hij een boek over zijn verleden en de worsteling om op een
eerlijke manier zijn geld te verdienen. Vervolgens stichtte hij samen met
Boulidam de stichting Made in prison  op.

Adames zegt:  Made in prison  en de verkoop van mijn boek brengt wel wat geld in
het laatje, maar ik werk niet in loondienst. Het werkt ook frustrerend als je
overal nee hoort. Je ziet foute jongens op straat die een klusje hebben en daar
duizenden euro's mee verdienen en jij probeert het op de moeilijke maar eerlijke
manier. Zelfs als je een Verklaring omtrent het gedrag krijgt en je wordt
aangenomen, dan belt de reclassering maandag op naar het bedrijf om te
verifiëren of je daar echt werkt. Het bedrijf komt er dan achter wat je verleden
is en wijst je de deur.

Belastingbetaler  Op de vraag of de belastingbetaler dan moet opdraaien voor
studies van criminelen antwoordt Adames:  Misschien vinden Henk en Ingrid wel
dat hun zuurverduurde centen niet geïnvesteerd mogen worden in 'dat stelletje
criminelen'. Maar weet je wel hoeveel detentie per dag, per persoon kost?
Twaalfhonderd euro per training, per gedetineerde. Daar kun je heel veel studies
mee betalen. En als je via studie aan een baan komt, kan zo iemand meedraaien in
de samenleving. Hij wordt een belastingbetaler en kan een voorbeeldfunctie
hebben voor de jongeren in de wijk. Zijn kinderen kunnen met trots aan hem
refereren en hem niet volgen in zijn vroegere, negatieve gedrag. Op de lange
termijn is het dus alleen maar goed dat ze in deze sector kunnen investeren.

Hoe nu verder?  We hebben de stichting waar we druk mee bezig zijn en we hebben
het blad opgezet. Het blad komt deze week uit, dus nu zijn we op zoek naar
mannen en vrouwen die willen meewerken aan het blad. Het liefst mensen met een
detentieverleden en dus een strafblad. Bij ons werkt het andersom: wij vragen
niet naar een Verklaring omtrent het gedrag, maar naar een strafblad. Als je met
die verklaring aankomt, dan gaan we aan je twijfelen , lachen Karim en Reynaldo.

LOAD-DATE: 7 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              117 of 143 DOCUMENTS



                                  De Telegraaf

                             7 maart 2015 zaterdag

Pensioenpremies dalen dit jaar fors;
Jan Modaal houdt tot   50 per maand over

SECTION: Nieuws; Blz. 4

LENGTH: 401 woorden


Ruud Mikkers   Den Haag  Het overgrote deel van de Nederlanders betaalt dit jaar
minder pensioenpremie dan in 2014.  In vergelijking met vorig jaar dalen de
premies gemiddeld met 7,8 procent. Minder inleg betekent meer geld in de
portemonnee nu. Voor een modaal inkomen kan de winst oplopen tot zo'n vijf
tientjes bruto per maand.

Maar dat zal lang niet voor iedereen gelden en is afhankelijk van de vraag bij
welk pensioenfonds iemand is aangesloten. De Nederlandsche Bank (DNB) onderzocht
in opdracht van staatssecretaris Klijnsma (Sociale Zaken) bij 158
pensioenfondsen of de pensioenpremies zijn gedaald, naar aanleiding van de
versobering van de pensioenopbouw die het kabinet heeft doorgevoerd.

Werkenden kunnen sinds januari een kleiner gedeelte van hun bruto jaarsalaris
belastingvrij opzijzetten voor later. Het kabinet besloot de opbouw te
versoberen omdat de pensioenleeftijd is opgetrokken, waardoor mensen langer de
tijd hebben om te sparen voor de oude dag.

In totaal wordt er dit jaar zo'n 1,9 miljard euro minder ingelegd in
vergelijking met 2014. Voor circa 70 procent van de werkenden geldt dat hun
inleg dit jaar daalt, wat betekent dat zij een hoger salaris overhouden. Bij 24
procent van de actieve deelnemers is de premie gelijk gebleven en voor 6 procent
van de werkenden is de premie dit jaar hoger. Fondsen die de premies gelijk
hebben gehouden of hebben verhoogd, geven aan dat vooral te doen vanwege een
(te) lage dekkingsgraad.

In zowel Tweede als Eerste Kamer was twee jaar geleden zeer veel weerstand tegen
het versoberen van de pensioenopbouw. De grote vraag was of pensioenfondsen ook
daadwerkelijk de premies zouden gaan verlagen. Het kabinet gaat daar niet over:
dat bepalen werkgevers en werknemers in onderling overleg, want zij vormen samen
de pensioenbesturen.

Daarom besloot het kabinet enkele waarborgen in te bouwen om de ontwikkeling van
de premies in de gaten te houden. Eén ervan was om toezichthouder DNB een vinger
aan de pols te laten houden. Dat heeft DNB nu met dit rapport voor het eerst
gedaan.

De pensioenpremie wordt door zowel de werkgever als de werknemer ingelegd. Als
het werknemer minder in hoeft te leggen, vertaalt zich dat in een hoger salaris.
Hoeveel dat precies is, verschilt per pensioenregeling. Wat er met het
werkgeversgedeelte gebeurt, is onderdeel van cao-onderhandelingen.

LOAD-DATE: 7 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              118 of 143 DOCUMENTS



                                  De Telegraaf

                             7 maart 2015 zaterdag

Geen blad voor  de mond;
Dimitri Verhulst

BYLINE: Schut, Lies

SECTION: Podium; Blz. 2

LENGTH: 765 woorden


Knipoog naar oeuvre                              Gulzig stort Dimitri Verhulst
(42) zich op het schaaltje met profiteroles. In hoog tempo verdwijnen ze in zijn
mond.  Hugo Claus had de reputatie, maar ik ben even erg , zegt de Vlaamse
auteur. Hij is in Amsterdam om te praten over De zomer hou je ook niet tegen ,
het tachtigste Boekenweekgeschenk en het vijfde dat door een Vlaming is
geschreven.

Prikkelende uitspraken doet Dimitri Verhulst graag, plastische titels zijn z'n
handelsmerk. In 2006 brak hij definitief door met het welluidende De helaasheid
der dingen  waarin hij met cynische distantie over zijn jeugd schrijft. Met zijn
sardonische komedie Godverdomse dagen op een godverdomse bol  won hij de Libris
Literatuurprijs 2009. Kaddisj voor een kut  uit 2014, over een meisje dat door
haar voogd is misbruikt en dat in een jeugdinstelling voor moeilijk opvoedbare
jongeren wordt geplaatst, ervoeren sommigen als te heftig.

Verhulst ziet die titels als een vorm van eerlijkheid.  Ik ben een kunstenaar ,
roept hij uit.  Als ik geen emoties mag oproepen, had ik een andere job moeten
kiezen. De filosoof Arthur Schopenhauer zei dat de titel van een boek als een
adres op een envelop moet worden gezien. Als iemand denkt: 'Dit is mijn adres',
dan gaat-ie de inhoud lezen. Daar kan ik goed mee leven. Als het adres te
viespeukerig wordt gevonden, leest hij toch gewoon niet verder?

Inmiddels heeft Verhulst een breed (internationaal) lezerspubliek met een oeuvre
dat sterk op de autobiografie leunt.  Ik wil geschiedenissen schrijven zoals die
zich in mijn eigen leven voordeden.

Zijn wieg stond in Aalst, Oost-Vlaanderen. Zijn moeder verliet haar gezin om met
een andere man te trouwen. Zijn vader was alcoholist en stierf jong. Op zijn
zestiende werd de auteur in een jeugdinstelling gedumpt, een periode van seks en
rock-'n-roll.  Het leven barstte toen open , zegt hij.  Maar uitzichtloosheid
was er ook.  Over het recht op een zorgeloze kindertijd is hij cynisch:  Da's
een enge westerse kijk op het leven. Generaties groeien wereldwijd in misère op.
Maar kinderen zijn weerbaar. Dat was ik ook.

Ondanks zijn getroebleerde jeugd vindt hij dat hij geluk heeft gehad.  Heb je de
film Daens  gezien, naar de documentaire roman van Louis Paul Boon? Die speelt
zich in Aalst af. Daens kwam in 1894 aan de macht, tot 1920 hebben er
textielfabrieken gestaan.

Als ik vijftig jaar eerder zou zijn geboren, was ik analfabeet geweest en zou ik
op mijn twaalfde aan de lopende band hebben gestaan. Zo simpel is het.

De literatuur was zijn redding, evenals het schrijven, wat hij al sinds zijn
jongste jaren doet. Kinderboeken heeft hij nooit gelezen. Kort door de bocht:
Da's voor dikke meisjes met zwarte brillen.  Hij groeide op tussen volwassenen
en bezag en beschreef met dito ogen zijn bestaan.

Ik bevind me op een unieke plek in de literatuur , stelt hij.  Romancier worden
was lang voorbehouden aan de beter gesitueerde mens. Het is tamelijk nieuw dat
Jan met de pet boeken schrijft en serieus wordt genomen.  Of hij, met romans
over asielzoekers (Problemski hotel ) en dementie (De laatkomer ), ook een
geëngageerd auteur is? Verhulst:  Ik ben een mislukte priester. Ik heb soms de
behoefte volksopvoedertje te zijn.

In het Boekenweekgeschenk De zomer hou je ook niet tegen  ontvoert de zestiger
Pierre de meervoudig gehandicapte Sonny vlak voor zijn zestiende verjaardag uit
diens instelling. Hij neemt de jongen mee naar de Provence. Zijn
verjaardagscadeau is het verhaal van een liefde, een 'narratief lavement'.
Pierre wil uit de doeken doen waarom de gloed tussen hem en Sonny's moeder
'fabuleuzer dan fabuleus' was.

Het draait niet om Sonny, maar om Pierre , zegt Verhulst.  Sonny heb ik de rol
van psychotherapeut gegeven. Ik vond het grappig om een extreem taalgehandicapte
mens de rol van vertrouweling en hulpverlener te geven. Aan het eind van het
uitje heeft Pierre zijn hart uitgestort en heeft hij inzichten verworven.

Dimitri Verhulst staat op, opent het raam en steekt een sigaret op. Een
verslaving, net als zijn voorkeur voor excellente Franse wijn. Grappend:  Een
paapje   Châteauneuf-du-pape   gaat er altijd in. Volgens het ministerie van
Volksgezondheid ben ik alcoholist.  Dan, nadenkend:  Wat ik schoon vind aan de
mens is als die zijn onzekerheden en twijfels kan omarmen. Loop je daarvoor weg,
dan ontken je iets essentieels. Ik vind het prettig te weten dat ik nog afstand
kan doen van de stellige zekerheden waarmee ik tot nu toe heb geleefd.

LOAD-DATE: 7 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              119 of 143 DOCUMENTS



                                  De Telegraaf

                             7 maart 2015 zaterdag

Hip en modern speelgoed;
Speel-o-theek Wobbel in Bunnik

BYLINE: Bode, Jessica

SECTION: Utrecht; Blz. 6

LENGTH: 635 woorden


De kracht van speelgoedreclames, is dat kinderen het altijd willen hebben. Maar
na twee weken zijn ze er weer op uitgekeken en ligt die dure pop voor oud vuil
in de hoek. Speel-o-theek Wobbel in Bunnik speelt hier handig op in. Al dertig
jaar lenen zij speelgoed uit aan kinderen tot 12 jaar.

'En dan hebben we het niet over vooroorlogs speelgoed dat versleten is en allang
niet 'cool' meer is , benadrukt Wobbel-voorzitter Maarten Zijdel (36).

De kracht van Wobbel zit volgens hem in het feit dat dit een speelgoedwinkel is,
zonder dat je bij de kassa een flinke rekening moet betalen.  We hebben hier
alleen maar mooi, hip en leuk speelgoed. Niets is kapot en we gaan gewoon met de
tijd mee.

De Bunnikse speel-o-theek viert later dit jaar het dertigjarig jubileum.  Het is
een groot succes , zegt Zijdel.  Er zijn inmiddels 100 gezinnen uit de omgeving
die maandelijks van de 'speelgoedbibliotheek' gebruik maken. Dat aantal blijft
groeien.

Voor EUR 17,50 per jaar kun je lid worden en voor vijftig cent per keer mag je
iedere drie weken maximaal vier spelletjes mee naar huis nemen.  Dat bedrag kan
iedereen betalen en wij kunnen er voldoende nieuw speelgoed van kopen. Het is
niet dat we dit allemaal krijgen.

De kids hebben keuze uit zo'n 600 spelletjes en stukken speelgoed. Variërend van
Lego, skateboards, poppen- en poppenwagens tot Vtech spelcomputers,
gezelschapsspelletjes en Playmobil.  Het is grappig dat we speelgoed hebben dat
soms al wel 20 jaar oud is. De kwaliteit is zo goed dat je het niet kapot
krijgt. Zoals het ouderwetse Fisher Price of de houten Kapla blokjes. Dit
speelgoed werd al in de jaren tachtig gemaakt en nog altijd een hit. Omdat het
nog best prijzig is, wordt het hier veel geleend.

Samen met nog 15 andere vrijwilligers zorgt Zijdel ervoor dat de speel-o-theek
kan blijven bestaan.  De leden kunnen hier op zaterdagochtend tussen 10.00 en
12.00 uur speelgoed halen en brengen. Alles wat terugkomt wordt eerst
gecontroleerd. Als er iets ontbreekt of kapot is, moet er een kleine boete
worden betaald. Zo zorgen we ervoor dat het speelgoed ook netjes blijft voor
anderen.

Er zijn veel mensen die denken dat bij de speel-o-theek uitsluitend mensen komen
die krap bij kas zitten, maar dat is niet het geval. Sterker nog, het merendeel
van de leden verdient meer dan Jan Modaal.

We hebben vier soorten leden. Degenen die speelgoed liever hergebruiken. Degenen
die het handig vinden, omdat de kinderen zo iedere drie weken iets anders hebben
om mee te spelen. Uit onderzoek blijkt namelijk dat kinderen na twee weken op
een nieuw speeltje zijn uitgekeken. Dan hebben we de oppas-opa's en oma's, die
doordeweeks de zorg voor de kleinkinderen hebben en uiteraard de ouders die wel
degelijk krap bij kas zitten.

Wobbel is inmiddels zo'n groot succes dat ze in de finale zitten van een
landelijke competitie om de leukste speel-o-theek van Nederland te worden. Vorig
jaar werden ze tweede, dus de vrijwilligers zijn positief gestemd. Later vandaag
horen ze of ze gewonnen hebben.

De speelgoedbibliotheek zit inmiddels in het multifunctionele gebouw aan de
Camminghalaan, maar ze zijn in augustus 1985 begonnen in een lokaaltje in de
Victoriaschool.  Een ideale locatie, maar helaas brandde in 1993 een deel van
het pand af. We konden al vrij snel verder in een lokaal van de Camminghaschool
en nu hebben we sinds 2013 onze eigen plek.

Er is bij de speel-o-theek nog plaats voor ongeveer 25 nieuwe leden. Als dat er
meer worden, moeten ze gaan vergroten.

Zijdel heeft zelf twee kinderen van twee en vier jaar en gaat met hen ook
regelmatig naar Wobbel.  De ene keer zit ik thuis met blokken te spelen en de
ander keer zet ik een treinbaan van Thomas de Trein in elkaar.

LOAD-DATE: 7 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              120 of 143 DOCUMENTS



                                  De Telegraaf

                             7 maart 2015 zaterdag

OZB-lasten steeds hoger;
Brief van de dag

BYLINE: Hiskemuller, Coosje

SECTION: WUZ; Blz. 16

LENGTH: 179 woorden


Stijging OZB is weer hoger dan de maximale 3% die ons was voorgehouden
http://(Telegraaf.nl, 04/03). In de gemeente Veldhoven komt er dit jaar 11,8%
bovenop. Deze rekening kregen we zaterdag op de deurmat, zonder enige
berekening, uitleg of toelichting over deze forse stijging, en precies op de dag
dat men telefonisch niet bereikbaar is.

Er valt genoeg te besparen hier in onze gemeente waar het geld op veel gebieden
over de balk wordt gesmeten, maar daar wordt niet naar gekeken. De hardwerkende
burger extra belasten is de makkelijkste oplossing, en vanuit Den Haag krijgen
we ook geen reactie, daar zijn ze drukker met zieltjes winnen voor de aankomende
PS verkiezingen. Navraag bij de gemeente leert zelfs dat er in het
coalitie-akkoord stond dat de woonlasten niet zouden stijgen, maar dat "de
omstandigheden inmiddels anders zijn". Daar moeten we het maar mee doen. Ieder
gezin in Nederland let op de kleintjes en probeert te besparen waar het kan,
maar de overheid kan niet veel anders dan lasten verhogen.

Johan de Koning,

Veldhoven

LOAD-DATE: 7 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              121 of 143 DOCUMENTS



                                  De Telegraaf

                             4 maart 2015 woensdag

'Ik doe geen  oog meer dicht';
Gescheurde muren tot in slaapkamer zangeres Imca Marina

BYLINE: Bontje, Vanessa

SECTION: Prive; Blz. 10

LENGTH: 782 woorden


Gasboringen ruïneren De vicarie                              Met haar 74e
verjaardag in het verschiet gaat IMCA MARINA allesbehalve een rustiger periode
tegemoet. De zangeres, die toch eigenlijk zoetjes aan zou moeten kunnen denken
aan afbouwen, ziet zich door de schade die de gasboringen in Groningen
veroorzaken genoodzaakt door te gaan.  Ik doe al jaren amper een oog meer dicht.
En ik zie nu nét dat de scheuren ook in mijn slaapkamer zitten

Al jaren voelt IMCA MARINA  haar huis trillen en kon ze met haar oor tegen de
grond de ondergrondse knallen horen.  Geleerden hebben gelijk gekregen; de
gasboringen veroorzaken ook schade aan omliggende panden. Het is net als een
taart: als je vanuit het midden snijdt, scheuren de randen.

Een nachtmerrie vindt Imca het vooralsnog niet. Maar als het zo doorgaat, zou
het daar wel op uit kunnen draaien.  Mijn tuin is al zestig centimeter gezakt,
dat heeft de NAM gemeten. En ook aan de gebouwen op mijn landgoed De vicarie  is
inmiddels schade ontstaan: meer dan tweehonderd scheuren en scheurtjes zijn er
geteld, en dagelijks komen er nieuwe bij. En dat terwijl in 2004 alles is
gerenoveerd. Gelukkig heb ik overal foto's van. Als ik van tevoren had geweten
wat me te wachten stond, had ik me vast en zeker bedacht.

De zangeres kocht in 2001 landgoed De vicarie , waar trouwlustigen terecht
kunnen.  Een verkoop onder valse voorwendselen , oordeelt Imca nu.  Ik weet nog
goed dat ik vooraf vroeg: zijn er zaken of calamiteiten waarvan ik moet weten?
Er werd stellig geantwoord met 'nee'. Ik kon het gerust kopen, zeiden ze. Ik heb
er jarenlang goed van kunnen leven, en er met veel plezier aan gewerkt. Maar wat
is het droevig dat het nu zo loopt  Ik wil mijn huis kunnen verkopen, maar ik
heb geen idee hoe. En daar lig ik wakker van.

Het geld dat mijn huis waard is, is mijn pensioen. Maar ik kan er niet aankomen
omdat ik al jaren tevergeefs probeer het te verkopen. Het landgoed wordt me zo
onderhand te veel, want ik run het hier in mijn eentje. Zelfs nu ik mijn pink
door een valpartij heb gebroken. En nog altijd met plezier, hoor, want ik vind
het hier prachtig. Maar als ik De vicarie  van de hand kan doen, zou me dat
opluchten. Dan kan ik eindelijk verhuizen naar iets kleiners en ben ik verlost
van de voortdurende druk. Ik word gegijzeld door de NAM. Of eigenlijk, mijn hele
leven wordt gegijzeld en met mij dat van vele anderen. Verschrikkelijk

Wat Imca het meest steekt is dat haar verhaal en dat van andere gedupeerden die
niet in het 'officiële rampgebied' wonen niet worden gehoord.  Er zijn in
Groningen maar negen gemeentes die voor hulp van de NAM in aanmerking komen. Men
stelt dat er géén aardbevingen zijn in de andere delen van de provincie. Maar de
inwoners weten inmiddels allemaal dat de bevingen wel degelijk doortrillen naar
verder gelegen gebieden. Het is net als de bekende steen, die in het water
gegooid wordt: de grote rimpelingen zijn ook verderop te zien.

Pijnpunt   De beschadigingen komen door BODEMDALINGEN EN TRILLINGEN veroorzaakt
door GASWINNING , benadrukt ze.  De gaswinning die nu nog in de twintig, dertig
miljard kuub per jaar loopt, is voor dit gebiedje onmenselijk. En dit gaat al
bijna zestig jaar zo. Het houdt natuurlijk een keer op. Er is daarvoor járen
geleden al gewaarschuwd door diverse hoogleraren van de Universiteit van
Groningen... Dus dat 'sorry' van minister KAMP  zegt me niet zoveel. Heel
Nederland profiteert van ons gas, het wordt gewonnen zonder dat er een vangnet
is gecreëerd. Dáár zit het pijnpunt. Het is een schandalige gang van zaken.

Hulp  Imca verwerkte haar frustraties in het lied Állemaal scheurtjes  .  Daarin
bezing ik alle scenario's. De bodemdalingen, de bevingen, de beschadigingen én
het gevaar dat we lopen. En ik vraag Kamp om nu eindelijk eens met tastbare hulp
te komen. En die hulp vervolgens niet alleen aan de infrastructuur te besteden,
en op te houden met ontkennen dat het door gaswinning veroorzaakt wordt. De
gewone burger in Groningen betaalt net zoveel voor gas als elke andere
Nederlander.

Het zingen geeft Imca de nodige energie.  Ik dank de Heer elke dag dat ik zo
goed ben hersteld van mijn hartproblemen en dat ik weer genoeg lucht heb om te
kunnen zingen. Het kan natuurlijk altijd beter, en wat meer in muziekprogramma's
mogen verschijnen zou fijn zijn. Want geld heb ik hard nodig om dit grote gebouw
te kunnen onderhouden en te kunnen verzekeren. Soms vraag ik me af: moeten er
eerst slachtoffers vallen voordat er eindelijk maatregelen worden genomen waar
álle Groningers wat aan hebben? Dan kunnen we allemaal weer rustig slapen.

Vanessa Bontje

LOAD-DATE: 3 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              122 of 143 DOCUMENTS



                                  De Telegraaf

                           28 februari 2015 zaterdag

Slag om de Gooise natuur;
Elite des vaderlands botst frontaal met de mannen-van-het-water

BYLINE: Bakker, Alexander

SECTION: Reportage; Blz. 30

LENGTH: 989 woorden


't Gooi komt in opstand! Bekende Nederlanders, topondernemers én de gewone man
hebben in de overheid weer een gemeenschappelijke vijand gevonden. Waarom? Het
waterleidingbedrijf dreigt meer zeggenschap te krijgen over 'hun' vele hectaren
bossen, weilanden en heidevelden. Dát pikken de inwoners van de rijkenenclave
niet. Verzet! Heurt zegt het veurt!

Speurneus Peter R. de Vries, cultuuricoon Joop Daalmeijer, actrice des
vaderlands Monique van de Ven, oud-minister Pieter Winsemius, miljardairs John
de Mol, Wijnand Pon en Els Blokker. Zomaar een greep uit de lange lijst
prominenten die zich scharen achter het protest dat misschien wel de regionale
geschiedenisboeken in zal gaan als de Gooise opstand van 2015. Lokale regenten
weten niet wat ze meemaken. Maar de regel is vrij simpel: wie aan de natuur van
't Gooi komt, komt aan háár bewoners.

Achtertuin  De heiligdommen zijn al ruim tachtig jaar in het bezit én beheer van
het Goois Natuur Reservaat (GNR). En daarmee indirect van de inwoners zélf, want
de meeste zetels in het bestuur zijn voor de gemeenten uit het gebied. Grote
buurman Amsterdam én de provincie Noord-Holland doen ook mee. Nóg mee, want de
stabiele basis wankelt. De Amsterdammers, die 't Gooi altijd als achtertuin van
de grote stad hebben beschouwd, willen de geldkraan dichtdraaien. De
hoofdstedelijke wethouders steken de euro's liever in parken binnen de
gemeentegrenzen. Een nieuwe geldschieter uit het netwerk van de provincie is
gevonden: Waterleidingbedrijf Noord-Holland (PWN). Máár niet alleen voor de
centjes; alle werknemers die het groene paradijs mooi houden, gaan óók naar het
waterwinbedrijf. En dáár willen ze niets van weten in 't Gooi.

Het complete beheer van onze natuur komt in handen van een waterbedrijf. Daar
hebben ze een heel andere prioriteit: water uit de grond pompen! Niet recreatie
en natuur , zegt Leon Schouten namens de bezorgde bewoners, die zich hebben
verenigd in de stichting Vrienden van het Goois Natuur Reservaat. Ze doen nu
zelf een tegenbod om de waterbroeders van PWN buiten `t Gooi te houden. Dit
bieden ze: geld, kennis en kunde.

We kunnen het reservaat heel goed zelf helpen. Een oud-reclameman heeft
bijvoorbeeld het idee geopperd om een centrum te openen waar lokale producten en
overtollig hout kan worden verkocht. En de KLM wilde in het verleden al Goois
water serveren in de eersteklas.

Dat zou als muziek in de oren moeten klinken voor politici die in deze moeilijke
tijden moeten waken voor over de balk gooien van belastinggeld. Niet dus. De
inwoners blijken 'hun' bestuurders, die op de achtergrond al bezig waren met de
wittebroodsweken voor de periode na het huwelijk tussen PWN en GNR, ruw te
hebben gestoord met hun plotselinge verzet  Schouten, woonachtig in Laren,
vreest voor een dominante hoofdrol voor de provincie Noord-Holland
(aandeelhouder van het waterwinbedrijf). Met de extra zeteltjes in het bestuur
én de steun van een grote gemeente als Hilversum hebben ze het volledig voor het
zeggen in het reservaat. Schouten:  De provincie lijkt de
gemeenteraadsverkiezingen en wisseling van wethouders gebruikt te hebben om een
coup te plegen.

Oud-wethouder van vestingstad Naarden, Maud Arkesteijn, vindt het schandalig.
Het nare van hedendaagse politici is dat ze iedere vier jaar wisselen en niet
gehinderd worden door enige kennis van zaken.  Arkesteijn was jarenlang
voorzitter van Vrienden van 't Gooi, de machtigste bewonersclub in hét
glamourgebied van Nederland. Maar uitgerekend deze organisatie steunde de
samenwerking met het waterbedrijf.  Een grote vergissing , fulmineert Arkesteijn
deftig.  We hebben met tientallen leden een extra vergadering aangevraagd. Dit
mag niet gebeuren!

Buurman  Over de grote buurman Amsterdam is ze eveneens niet te spreken.
Iedereen kan hier lekker golfen en zeilen. De wethouder moet zich echt achter de
oren krabbelen. Het kost maar een paar euro per inwoner. 't Gooi is het Central
Park van Amsterdam!  De financiële bijdrage van PWN is volgens haar wél een
logische zaak:  Al die jaren hebben ze zonder een cent te betalen water uit 't
Gooi gehaald.

Inmiddels heeft ook de Nationale Postcodeloterij een bommetje gelegd onder de
samenwerking die in 't Gooi al luidkeels 'fusie' wordt genoemd. De loterij, na
de Rijksoverheid de grootste sponsor van goede doelen, dreigt de jaarlijkse
schenking van negen ton op te schorten. De lotenverkoper steunt namelijk geen
bedrijven zoals het PWN

En de centen zijn niet eens het grootste probleem, zegt Henk Korten. Hij was 25
jaar rentmeester en daarmee ook het gezicht van het Goois Natuur Reservaat. Zijn
opvolger heeft zichzelf gekroond tot 'directeur-rentmeester'. Als de
overheidsbobo's hun zin krijgen, blijft het opperhoofd, met dubbele titel op
zijn visitekaartje, als enige in dienst van het GNR.

Als een generaal zonder leger , oordeelt Korten stellig.  De baas laat zijn
mensen in de steek. Waarom wil het waterwinbedrijf zo nodig al het personeel
hebben?

Erfgoed  De voormalig icoon van de Gooise natuur wil liever niet te veel
oordelen over zijn opvolger, maar zelf had hij het niet zo gedaan.  Het was mijn
kindje. Ik heb de taak op me genomen om het erfgoed van 't Gooi voor het Gooi te
behouden als een échte vertegenwoordiger van de erfgooiers. Er waren soms
spanningen met het bestuur, maar ik ging het conflict aan. Deed geen concessies.
Zelfs niet als er werd gedreigd met ontslag.

Natuurwaakhond Korten begrijpt de zorgen van de inwoners van 't Gooi. In zijn
lange loopbaan heeft hij het al eens aan de stok gehad met PWN. Het onderwerp:
koeien grazen op de hei. Mag niet! Het waterbedrijf vreest voor koeienvlaaien op
de waterwinzones.  Dat zorgde op het hoofdkantoor voor een interne twist. De
natuurpoot kwam in conflict met de waterwinpoot. En het water wint bij PWN
altijd. Dit mag niet gebeuren in 't Gooi!

LOAD-DATE: 27 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              123 of 143 DOCUMENTS



                                  De Telegraaf

                            27 februari 2015 vrijdag

Lage huren brengen  'vreemde' buren

BYLINE: Hiskemuller, Coosje

SECTION: WUZ; Blz. 17

LENGTH: 225 woorden


In de sociale huursector groeit de kloof tussen de huren, die blijven stijgen,
en de lage inkomens. Betaalbare huurhuizen zijn bijna niet beschikbaar. Ik mag
mij dus gelukkig prijzen met mijn eenvoudig geprijsde huurwoning in een
multiculturele straat in Amsterdam-Oost.

Een rustige en wat saaie straat, toen ik er in 1991 kwam wonen. Traag maar
gestaag verdween die rust. Er ontstond een vrolijke mix van allerlei
nationaliteiten, en wie hier niet van gediend was trok weg.

Hun vertrek creëerde huisvestingsruimte voor (ex)verslaafden, ex-gedetineerden
en psychiatrische patiënten. Zelfredzaamheid is tegenwoordig het sleutelwoord en
'samenredzaamheid' (informele hulp) het tovermiddel.

Waar geen rekening mee wordt gehouden, is dat hulpbehoevenden per definitie niet
zelfredzaam zijn en dat het voor de gewone burger niet eenvoudig is om informele
hulp aan te bieden aan schizofrenen met angst- en woedeaanvallen, agressieve
zwakbegaafde ex-gedetineerden en drugsverslaafden. Vooral niet wanneer dit soort
'probleemgevallen', zoals in mijn geval, in één straat samenklonteren.

Verhuizen kan ik niet, want ik ben aangewezen op een goedkope huurwoning en die
zijn er haast niet. Ik ben veroordeeld om hier te blijven wonen en onder ons
gezegd word ik bij het idee alleen al knettergek.

Ursula Kierzek

LOAD-DATE: 26 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              124 of 143 DOCUMENTS



                                  De Telegraaf

                           26 februari 2015 donderdag

Affaire-Verheijen  ramp voor VVD;
Campagneteam maakt overuren

SECTION: Nieuws; Blz. 4

LENGTH: 506 woorden


Van onze parlementaire   redactie    Den Haag  Met de moed der wanhoop sleept de
VVD zich naar de belangrijke Statenverkiezingen van 18 maart.  'Koers houden' is
het motto waarmee partijleider Rutte na jaren van bezuinigen nu eindelijk
perspectief hoopt te bieden voor de kiezers. Maar het imago van de VVD wordt de
afgelopen weken volledig bepaald door berichtgeving over het Kamerlid Mark
Verheijen.

Lange tijd zag het er naar uit dat coalitiegenoot PvdA de partij was die in
chaos zou verzanden door de verkiezingen. De sociaaldemocraten stevenen immers
af op de derde verkiezingsnederlaag op rij. De overuren van het campagneteam
worden op dit moment evenwel bij hun liberale buren gemaakt, waar men dagelijks
met angst en beven afwacht wat media nu weer uit het verleden van Verheijen
hebben opgedoken.

Te hoge declaraties, een dubbel salaris, een VVD-feestje dat Verheijen zou
hebben geregeld bij de Floriade zonder te betalen, onhandige Twitterberichten;
het doet er al lang niet meer toe wat er waar is en óf er überhaupt regels zijn
overtreden. Elke dag raast een mediastorm over Verheijen en zijn VVD heen, met
alle imagoschade van dien.

Want de partij van law and order  moet natuurlijk zelf het goede voorbeeld
geven. Als de hardwerkende Nederlander direct een tik op de vingers van de
overheid krijgt bij een overtreding, dan kan er geen oogje worden dichtgeknepen
als de eigen politici de fout in gaan, zo vinden veel VVD-leden inmiddels.

Vlekjes  De partijtop is er voorlopig van overtuigd dat Verheijen niet nu al
moet worden gevraagd op te stappen. Dat heeft te maken met de
integriteitcommissie van de VVD, die verzocht is om onderzoek te doen naar de
vlekjes uit het verleden van Verheijen. Dit gezelschap werd nog niet zo lang
geleden opgericht na aandringen van de achterban, juist om een antwoord te geven
op commotie rond in opspraak geraakte VVD'ers als de Noord-Hollandse
ex-gedeputeerde Hooijmaaijers en de Roermondse politicus Van Rey. De commissie
neemt alle publicaties over Verheijen onder de loep om te beoordelen of de
handel en wandel van het Kamerlid de integriteitstoets kan doorstaan. Als de
partijtop de eerste serieuze opdracht van deze speciale commissie gaat
doorkruisen, jaagt ze de achterban in de gordijnen.

Bij de VVD verwachten ze niet dat hun partijgenoot wordt vrijgepleit. De vraag
is echter hoe ernstig de commissie misstappen beoordeelt. Fraude betekent een
onmiddellijk vertrek, goedschiks dan wel kwaadschiks. Maar 'slordigheden' zouden
Verheijen theoretisch nog kunnen redden. Als maandag het rapport van de
integriteitcommissie openbaar wordt, kan het hard gaan. Inmiddels is het lastig
om aan het Binnenhof nog mensen te vinden die geloven dat Verheijen in de loop
van volgende week nog Kamerlid is voor de VVD.

Partijleider Rutte trapt zaterdag onder deze donderwolken de campagne voor de
Statenverkiezingen af.  Hij zit er heel erg mee , zegt een prominente liberaal.
Want Rutte is zelf juist heel zuiver met declaraties.

LOAD-DATE: 25 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              125 of 143 DOCUMENTS



                                  De Telegraaf

                            24 februari 2015 dinsdag

Gewone burgers

SECTION: RTV; Blz. 18

LENGTH: 61 woorden


NSA , de tweedelige politieke documentaire over de Amerikaanse geheime
binnenlandse surveillancedienst (NSA), toont hoe de Amerikaanse overheid de
communicatie van miljoenen gewone burgers heeft verzameld. In het eerste deel
zien we hoe Edward Snowden het debat aanzwengelde over de gegevens die de NSA
wereldwijd verzamelde. Morgen wordt het tweede deel uitgezonden.

LOAD-DATE: 23 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              126 of 143 DOCUMENTS



                                  De Telegraaf

                           21 februari 2015 zaterdag

Europa niet op de tocht;
Feyenoord kreeg na rellen in 2006 zware straf van UEFA, maar Europese bond nu
aan zijde van club

SECTION: Sport; Blz. 2

LENGTH: 679 woorden


ROTTERDAM  Feyenoord weigert initiatieven te nemen om supporters te weren bij
Europese uitwedstrijden. De Rotterdamse club, die door de rellen in Rome
internationaal aan de schandpaal is genageld, vindt dat duizenden loyale en zich
goed gedragende supporters niet mogen lijden onder de misdragingen van een
kleine groep 'hersenlozen'.  Algemeen directeur Eric Gudde heeft geen andere
bewoording voor de vandalen die in Italië hebben huisgehouden. Maar hij vindt
het verbieden van supporters bij duels van Feyenoord in eventuele volgende
ronden of in de verdere toekomst geen oplossing.  Meer dan negentig procent van
de mensen heeft zich fantastisch gedragen in Rome. In ons uitvak met 5000 fans
is de sfeer fantastisch geweest en daar heeft zich niets voorgedaan , zegt
Gudde.

Wie garandeert ons, mochten we onze eigen fans niet meenemen, dat dezelfde
lieden zonder kaartje niet toch weer naar de buitenlandse stad afreizen en voor
dezelfde ellende zorgen? Voor mensen die niet bij je club horen en zomaar
afreizen, want over zo'n groep praten we, kunnen wij geen verantwoordelijkheid
nemen. We willen alles doen als club, maar daarin zijn we machteloos.

Feyenoord realiseert zich dat het in het middelpunt van de aandacht staat. De
club pleit echter voor een duidelijke scheiding tussen wat er in stadions
gebeurt met fans en wat er daarbuiten in de maatschappij plaatsheeft.

Feyenoord krijgt in dat opzicht steun van de Europese voetbalbond. De UEFA heeft
al verklaard de club geen sancties te zullen opleggen voor wat zich in het
centrum van Rome heeft afgespeeld. Dat is een duidelijk ander standpunt dan in
2006, toen Feyenoord na ernstige rellen in Nancy voor de rest van het UEFA
Cup-toernooi werd uitgesloten en een boete van ruim 60.000 euro kreeg.
Daarbovenop nog een voorwaardelijke schorsing van twee jaar.

Op 30 november 2006 reisden 3000 fans naar het Franse Nancy voor het UEFA
Cup-duel met die club. In de binnenstad kregen relschoppers het aan de stok met
de politie. Alle Feyenoord-aanhangers die niets met de rellen te maken hadden
werden toen bij elkaar gedreven en in een vak met de relschoppers in het stadion
gestopt. In het vak werden de fans door de Franse politie met traangas bestookt,
waarna de wedstrijd tijdelijk werd stilgelegd. De straf van destijds was puur
gebaseerd op wat er in het stadion misging.

In Rome was het donderdag in het uitvak met bijna het dubbele aantal Rotterdamse
fans geen moment onrustig. Gudde heeft van de UEFA ook geen enkel signaal
ontvangen dat de club in Rome anders is beoordeeld.  Ik zie elke keer de
rapporten na de wedstrijden. In de vraagstelling en beoordeling gaat het louter
over de gebeurtenissen tijdens de wedstrijd in en dicht om het stadion.  Daarmee
is de vrees weggenomen dat Feyenoord als club een onzekere toekomst tegemoet
gaat in Europa.

Gudde vindt wel dat de autoriteiten moeten bespreken hoe 'hersenloos gedrag'
buiten het stadion wordt aangepakt.  Daar hebben de clubs de oplossing niet
voor. Wij stellen alles in het werk om 5000 man, zoals deze week, goed in een
uitvak te brengen en zich te laten gedragen. Dat is de taak van de club. Maar
wat anderen dan doen vind ik als gewone Nederlander ronduit beschamend. Je hoort
je te gedragen.

Gudde en de rest van de top van Feyenoord bekeken in de nacht na de wedstrijd in
Rome de Italiaanse televisiekanalen.  Op zeker moment kwamen daar 24
voorpagina's voorbij van Italiaanse kranten. Zo wil je als voetbalclub en als
land niet in beeld komen

In één van die tv-programma's vertelde de Italiaanse premier live dat hij
excuses eiste en verwachtte van Feyenoord. Gudde:  Die komen er niet van de
club. Volgens mij zijn wij alleen verantwoordelijk voor wat er met onze echte
supporters in en rond het stadion gebeurt.''

De supportersvereniging van Feyenoord gaat de politie wel helpen in het
onderzoek naar de identiteit van de relschoppers in Rome. Voor iedere
'hooligan', ook al is die niet verbonden aan Feyenoord, dreigt een landelijk
stadionverbod.

LOAD-DATE: 20 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              127 of 143 DOCUMENTS



                                  De Telegraaf

                           19 februari 2015 donderdag

Grieken zijn optimistisch ondanks euroclash;
Dreigement vanuit Brussel maakt weinig indruk

SECTION: Nieuws; Blz. 13

LENGTH: 419 woorden


Jan Braaksma  Athene  Spanning over een vertrek van Griekenland uit de euro is
nog ver te zoeken bij de bevolking van het Zuid-Europese land.  Sterker nog:
optimisme overheerst in Athene, waar een ijskoude wind door de straten jaagt. De
winkelstraten zijn vanwege de laatste dagen van de uitverkoop vol koopjesjagers
en de enige demonstrant op het plein voor het parlementsgebouw is een dakloze,
die met veel kabaal aandacht vraagt voor zijn situatie.

Deze regering luistert eindelijk weer eens naar de bevolking , verklaart de
37-jarige Maria haar opgewekte humeur.

En zo hoort het, dat is democratie. De vorige machthebbers hebben de crisis
alleen maar erger gemaakt.

Dat vindt ook automonteur Nikos.  Een regering moet doen wat goed is voor de
mensen. Dat doet deze beter dan de vorige machthebbers. Het enige wat de gewone
man van hen kon verwachten, waren nóg hogere belastingen.

Weinig indruk  Dat de beloften van de extreemlinkse regeringspartij Syriza
lijnrecht ingaan tegen de afspraken die Griekenland heeft gemaakt met de
internationale geldschieters, maakt weinig indruk. Maria:  Hoe vaker minister
van Financiën Varoufakis 'nee' verkoopt in Brussel, hoe populairder hij wordt.

De minister oogst zelfs lof bij mensen die nooit op zijn partij zouden stemmen,
zoals de 28-jarige Spiros.  Liever de houding van Varoufakis, dan de
onderdanigheid van voorheen , zegt hij.

De clash tussen de eurolanden en de nieuwe Griekse regering hoort bij het spel,
vertellen de Atheners. De regering zet hoog in, met talloze populaire
verkiezingsbeloften waarvan uiteindelijk maar een klein deel wordt waargemaakt.

Het Brusselse dreigement dat de geldkraan dichtgaat als de Grieken niet
inschikken, maakt weinig indruk.  Het is de zoveelste keer dat we dat horen ,
zegt Nikos.  Het is alleen bedoeld om de bevolking bang te maken.

Dat mag dan stoer klinken, ondertussen verdwijnen dagelijks miljoenen euro's van
Griekse bankrekeningen. Overgemaakt naar het buitenland, of contant afgehaald en
thuis verstopt in een oude sok, voor het geval Europa de geldkraan dichtdraait
en de banken omvallen. Maar van een bankrun lijkt geen sprake. In Athene geen
lange rijen voor de geldautomaten.

Het zijn vooral rijke Grieken die hun geld hebben weggesluisd , vermoedt Spiros.
Maar als de onderhandelingen later deze week op niets uitlopen, kan ook de
gewone bevolking overstag gaan.  Mijn spaarcenten staan nog veilig op de bank.
Nog wel.

LOAD-DATE: 18 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              128 of 143 DOCUMENTS



                                  De Telegraaf

                           14 februari 2015 zaterdag

Fatale uitbarsting;
MYSTERIE VOOR NABESTAANDEN: Waarom zag geharde Ron Nyqvist geen andere uitweg
meer dan zelfmoord?

BYLINE: Heuvel, John van den

SECTION: Nieuws-Reportage; Blz. 6

LENGTH: 1469 woorden


'Hij was geruzie met vriendin zo zat, dat hij overwoog straf toch in gevangenis
uit te zitten'                              Even leek Ron Nyqvist (46) het
zoveelste slachtoffer in de liquidatiereeks in Amsterdam. Maar snel bleek dat de
in criminele- en vechtsportkringen zeer bekende Nyqvist zichzelf van het leven
beroofde. Toen zijn ontzielde lichaam vorige week werd gevonden in een
parkeergarage in Amsterdam-Osdorp, draaide de geruchtenmachine meteen op volle
toeren. Nyqvist   net vrij na een gevangenisstraf van twintig jaar vanwege het
doodschieten van de tweelingbroers Driesen uit Breda   gold als hard en
meedogenloos, maar was ook een type dat voor familie en vrienden door het vuur
ging. Dat juist hij zich een kogel door het hoofd joeg, plaatst niet alleen zijn
nabestaanden voor raadsels.

Soms, als twee werelden bij elkaar komen, ontstaat een kortstondige bijzondere
symbiose. De crematie eergisteren van Ron Nyqvist   berucht onderwereldfiguur
maar ook fanatiek vechtsportpromotor   was zo'n samenzijn.

Bekende vechtsporters, leden van de omstreden motorclub No Surrender,
topcriminelen als Greg Remmers maar ook 'gewone' burgers kwamen donderdag met
tientallen bij elkaar om in een uitvaartcentrum in Beuningen afscheid te nemen
van een man die in zijn leven gevaren opzocht, weerstond, maar uiteindelijk werd
geveld door zijn eigen pistool.

Voor politie en justitie gold Ron Nyqvist als een gevaarlijke crimineel, die
nauwe contacten onderhield met de Nederlandse misdaadtop. Zijn inner circle
schetste eergisteren in toespraken een beeld dat nogal contrasteerde met dat
boevenimago. Een cliché dat vaker geldt in de onderwereld en ook voor Nyqvist:
meedogenloos voor vijanden, maar door het vuur voor vrienden en familie.

De man die met een beangstigende koelbloedigheid in 2001 de tweeling Eric en Rob
Driesen doorzeefde, kon bij zijn afscheid daarom toch rekenen op warme woorden
van zijn naaste omgeving en topvechters als Gokhan Saki.

We staan voor een compleet raadsel , vertelt nicht Ramona Nyqvist eerder deze
week. De zojuist door politieonderzoek bevestigde boodschap dat haar
lievelingsoom zichzelf van het leven beroofde, hakt er bij de familie flink in.
Nyqvists zus   Ramona's moeder   had voor de fatale dag zelfs nog ontspannen
sms-contact.

Zin   Niets wees erop dat dit stond te gebeuren , zegt Ramona hoofdschuddend.
Ron was juist bezig de draad weer op te pakken. Na veertien jaar detentie had
hij weer zin in het leven. Dat uitgerekend hij zichzelf doodschiet, is voor ons
niet te bevatten. Wat ging er in zijn hoofd om?

De familie praat er enkele dagen voor het definitieve afscheid van Nyqvist
liever niet over, bang als ze is mooie herinneringen aan hem te bezoedelen. Maar
de reputatie van Ron Nyqvist was dusdanig dat bij de politie direct alle
alarmbellen afgingen toen hij vorige week woensdag dood werd aangetroffen in een
parkeergarage. De recherche, die toch al gebukt gaat onder veel
onderwereldgeweld, hield direct rekening met een aanslag. Maar snel wezen
getuigenverklaringen en sporenonderzoek naar een ander scenario.

Buurtbewoners hadden felle ruzie gehoord tussen Nyqvist en zijn vriendin. De
twee hadden al langer relatieproblemen. In de kelder onder hun flat moet het tot
een fatale uitbarsting zijn gekomen. De woordenwisseling liep mogelijk zo hoog
op dat de immer bewapende Nyqvist geen andere uitweg meer zag en zich spontaan
door het hoofd schoot.

Maar waarom en wanneer doe je zoiets?  vragen Ramona en de rest van de familie
zich af.  Ik had dag en nacht contact met Ron.  Familie en vrienden stonden hem
met alles bij. Mijn oom had altijd een grote voorliefde voor vechtsporten en is
een van de oprichters van evenementenpromotor Golden Glory. Het organiseren van
gala's en het selecteren en begeleiden van vechters was zijn lust en leven. Die
passie hield hem al die jaren achter de tralies op de been. Het bedrijf werd een
paar jaar geleden verkocht aan Amerikanen, maar Ron en ik waren nog altijd zeer
betrokken en zaten nog vol plannen.

De naam van de vriendin van Ron wordt niet genoemd, maar de familie maakt
non-verbaal duidelijk dat de verstandhouding niet best is. Ze is niet welkom op
de crematie en er is zelfs beveiliging geregeld om te voorkomen dat ze toch de
plechtigheid bijwoont.

Verbitterd  Ramona verbitterd:  Ron leerde haar kennen in de gevangenis. Ze kwam
op bezoek bij haar vader, met wie Ron een goed contact had. Later ontstonden
veel problemen. Ze probeerde zelfs te voorkomen dat Ron zijn dochter uit een
eerdere relatie zag. Die vrouw gedroeg zich ziekelijk bezitterig en dreef Ron af
en toe tot wanhoop. Maar hij moest vanwege zijn vervroegde invrijheidstelling
aan de reclassering een vast huisadres opgeven en trok daarom bij haar in. De
laatste weken was hij het geruzie zo zat, dat hij overwoog het laatste deel van
zijn straf toch maar weer in de gevangenis uit te zitten.

Een relatieprobleem was vermoedelijk niet het enige waarover Nyqvist zijn hoofd
brak. Vaak zullen zijn gedachten zijn teruggegaan naar de turbulente periode
rond de millenniumwissel. Volgens politie en justitie vergaarde Nyqvist in die
periode als kopstuk van de beruchte Juliëtbende een vermogen dat hij deels
investeerde in een groot sportcentrum, Mega Sport in Breda.

Tien miljoen gulden betaalde Nyqvist aan de gebroeders Driesen, die het geld
zouden doorsluizen aan Wim Endstra. Toen Nyqvist later een deel van zijn geld
weer opeiste, gebeurde wat in dezelfde periode ook criminelen overkwam als John
Mieremet en Ronald van Essen, die eveneens geld investeerden bij Endstra. Er
werd een moordaanslag gepland. De gebroeders Driesen zaten volgens Nyqvist in
het complot.

Maar in eerste instantie dacht Nyqvist nog dat hij de broers kon vertrouwen en
maakte hij dankbaar gebruik van hun aanbod met een van hen geleende Mercedes
kort op vakantie te gaan. Ramona hoorde later wat er gebeurde:  Mijn oom stapte
met zijn vriendin in de auto, maar werd plotseling misselijk en deed het portier
weer open. Dat werd zijn redding. Onder de auto ontplofte een bom, die dodelijk
was geweest als de enorme luchtdruk niet via de openstaande deur weg had gekund.
Nu raakte hij slechts gewond aan zijn voeten.

In de weken na de aanslag werd Nyqvist steeds verwarder. Hij sliep amper meer en
raakte paranoïde. Een verzoeningsgesprek met de gebroeders Driesen in hun villa
escaleerde volledig.  Ron moest tijdens de ontmoeting even naar het toilet. Op
de gang hoorde hij de broers overleggen over een nieuwe aanslag , kreeg Ramona
naderhand te horen.

Na de afrekening liet Nyqvist zich op de bagagedrager van een voorbijfietsende
passant naar het politiebureau brengen. Willem Endstra beweerde veel later,
tijdens de bekende achterbankgesprekken met de recherche, dat Willem Holleeder
Nyqvist had opgestookt. Holleeder stelde echter dat hij Endstra juist wilde
beschermen tegen Nyqvist en de Juliëtbende.

Ron Nyqvist haalde tijdens zijn detentie nog regelmatig het nieuws. Zijn
betrokkenheid bij het organiseren van freefightgala's was voor de politie het
zoveelste bewijs van verwevenheid tussen onderwereld en vechtsport. Diverse
gemeentebesturen lieten weten dat de evenementen van Golden Glory niet meer
welkom waren.

Nyqvist schroomde niet zelf de media te benaderen, zoals na de dood van zijn
goede vriend en topvechtsporter Ramon Dekker.  Waarom besteden de kranten geen
aandacht aan zijn fantastische carrière , wilde hij in een telefoongesprek met
deze krant weten. Al bij zijn tweede proefverlof in 2013 nam Nyqvist de benen
naar Oostenrijk, waar hij korte tijd later in Kaprun weer werd gearresteerd.

Gevaar  Hij vreesde voor een nieuwe aanslag op zijn leven, zou Nyqvist later op
een om veiligheidsredenen besloten zitting aan de rechtbank verklaren.
Rekeningen uit het verleden stonden nog open. Zijn leven was daardoor ernstig in
gevaar, betoogde zijn advocaat Roy van der Wal. Rechters toonden begrip en
besloten dat Nyqvist de resterende zes jaar gevangenisstraf niet hoefde uit te
zitten.

Dat de dreiging nog niet was geweken, besefte hij heel goed , vertelde Ramona
Nyqvist afgelopen week.  Mijn oom had nog hoge bedragen te goed van mensen, maar
eigenlijk had hij dat geld al afgeschreven. Het incasseren gaf hem alleen maar
meer stress, omdat sommigen hem als een gevaar zagen.

Die schuldenaars zullen het nieuws van de zelfmoord van Nyqvist met een zucht
van verlichting hebben ontvangen. De man die nooit voor de makkelijkste weg
koos, zag in een moment van wanhoop geen andere oplossing meer. Het laat zijn
nabestaanden verdrietig en vertwijfeld achter. Ramona Nyqvist:  Onze enige
troost is dat Ron eindelijk rust heeft.

LOAD-DATE: 13 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              129 of 143 DOCUMENTS



                                  De Telegraaf

                           12 februari 2015 donderdag

Geheime diensten in schemergebied

BYLINE: Hoogland, Wim

SECTION: Nieuws-Opinie; Blz. 11

LENGTH: 941 woorden


Nederlandse geheime diensten krijgen ruimere mogelijkheden om informatie af te
tappen. De huidige spionagewetgeving wordt daartoe aangepast, maakten de
ministers Plasterk (Binnenlandse Zaken) en Hennis (Defensie) dinsdag bekend. De
bewindslieden zijn verantwoordelijk voor de Algemene Inlichtingen- en
Veiligheidsdienst (AIVD) en de Militaire Inlichtingen- en Veiligheidsdienst
(MIVD).

De wetswijziging houdt vooral verband met het broodnodig moderniseren van
afluistertechnieken. De verouderde wet is vooral gericht op het aftappen van
communicatie via de ether, terwijl berichtenverkeer tegenwoordig grotendeels via
kabels of glasvezel verloopt.

Het is logisch dat inlichtingendiensten meegaan met hun tijd, maar terecht
maakte de Kamer deze week een groot punt van de controle op deze ruimere
technische mogelijkheden. Geheime diensten werken in een schemergebied waardoor
het gevaar bestaat dat ze, bijvoorbeeld vanwege scoringsdrang, uit de bocht
gieren. Veel voorbeelden uit het verleden spreken voor zich. 'Burgers hoeven
niet bevreesd te zijn dat de overheid in willekeurige e-mailconversaties
meekijkt of telefoongesprekken meeluistert', schrijven de ministers aan de
Kamer. Een speciale commissie van toezicht wordt zelfs versterkt, beloven Hennis
en Plasterk. Ik deel eerlijk gezegd de scepsis van sommige Kamerleden of dit
voldoende waarborg biedt.

'Sectie stiekem'  We hebben niet alleen politieke of militaire
inlichtingendiensten. Ook de Nationale Politie, de Koninklijke Marechaussee, de
Rijksrecherche en de FIOD hebben een 'sectie stiekem', teams die inlichtingen
verzamelen in het misdaadmilieu. Dit soort eenheden verandert nogal eens van
naam, maar de werkzaamheden van deze 'criminele inlichtingeneenheden' (CIE's) of
'teams criminele inlichtingen' (TCI's) komen op hetzelfde neer.

Rechercheurs van deze diensten werken autonoom ten opzichte van andere
rechercheafdelingen. Ze proberen in contact te komen met informanten die meer
weten van misdrijven. Dit 'runnen' van tipgevers is een vak op zich. Gerard Mak,
jarenlang CIE-rechercheur in Amsterdam, schreef er een interessant boek over dat
vandaag uitkomt. In De spin in het web geeft hij een beeld van de werkzaamheden
van criminele inlichtingendiensten en schetst hij dilemma's waar rechercheurs
mee te maken krijgen.

Inlichtingenrechercheurs balanceren vaak op een dun koord. Aan een kant wordt
van ze verwacht dat ze andere recherchediensten van bruikbare informatie
voorzien. Anderzijds moeten ze ervoor zorgen dat deze tips nooit herleidbaar
zijn naar de bron. Praten met de politie kan dodelijk zijn in de onderwereld. Er
zijn talloze voorbeelden van criminelen die werden omgelegd omdat het vermoeden
bestond dat ze spraken met de CIE. Rechercheurs stellen daarom alles in het werk
gesprekken met informanten vertrouwelijk te houden. Ze spreken niet af in
politiebureaus, maar in hotels, parkjes, restaurants of auto's.

Zelfs dat is geen garantie voor geheimhouding. De omstreden zakenman Willem
Endstra sprak met zijn CIE-runners op de achterbank van een rijdende auto, maar
de gesprekken lekten waarschijnlijk toch uit en Endstra werd vermoord. Hetzelfde
geldt voor Cees Houtman en Thomas van der Bijl, die voor hun gewelddadige dood
ook met de CIE spraken.

Inlichtingenrechercheurs draaien vanwege de huidige liquidatiegolf in Amsterdam
overuren. Ook bij dit soort onderzoeken staan de informantenrunners soms voor
lastige keuzes. Wat te doen als bij de politie informatie binnenkomt dat een
bepaalde crimineel op de nominatie staat te worden omgelegd? Het is standaard
beleid dat een potentieel slachtoffer door de CIE wordt gewaarschuwd. De
rechercheurs mogen natuurlijk niet zeggen van wie de informatie afkomstig is.

Uitlokken  Om verdere escalatie te voorkomen wordt ook niet verteld of bekend is
wie de moord voorbereidt. Sommigen menen dat dit waarschuwingsbeleid nieuwe
liquidaties uitlokt of slechts bedoeld is onrust te zaaien in het criminele
milieu. Een oneigenlijk argument, omdat de politie nooit voorbij kan gaan aan
aanwijzingen dat iemand op het punt staat te worden vermoord. Een gewaarschuwd
mens telt voor twee.

In zijn boek stipt Gerard Mak nog een aantal heikele punten aan. Soms komt de
CIE in contact met informanten die een schat aan informatie kunnen aanleveren
maar dan wel in levensgevaar komen. Momenteel is er dan slechts een oplossing.
De tipgever komt onder de hoede van het Team Getuigenbescherming (TGB), dat een
zeer strikt regime hanteert. Kroongetuigen die zelf voor hun veiligheid willen
zorgen, vallen buiten de boot. Meer differentiatie bij het beschermen van
getuigen is hard nodig.

Mak pleit ook voor een ruimere beloningsregeling voor informanten. De huidige
tip- en toongeldregeling is niet meer van deze tijd. Verzekeringsmaatschappijen
zijn veel pragmatischer bij het betalen voor tips. Hierdoor bestaat de situatie
dat voor het oplossen van de diefstal van een vrachtauto veel meer tipgeld wordt
uitgekeerd dan voor informatie die leidt tot de arrestatie van een moordenaar.

Maar hoe nuttig inlichtingendiensten ook mogen zijn, uit het boek van Gerard Mak
blijkt eveneens dat gebrek aan een scherpe controle soms tot zeer
onverkwikkelijke en gevaarlijke situaties leidt of privacy van gewone burgers
aantast. Toezicht op geheime diensten kan niet alleen worden uitbesteed aan een
of andere goedwillende commissie, maar dient ook van binnenuit te gebeuren. Pas
dan leveren inlichtingendiensten echt een bijdrage aan meer veiligheid.

Reacties of tips? Mail naar:

jvdheuvel@telegraaf.nl

LOAD-DATE: 11 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              130 of 143 DOCUMENTS



                                  De Telegraaf

                           11 februari 2015 woensdag

Rabo's reputatie in vrije val;
Philips al voor achtste jaar op rij trotse lijstaanvoerder

SECTION: DFT; Blz. 26

LENGTH: 689 woorden


Jarco de Swart   Amsterdam  Rabobank is de grote verliezer in de jaarlijkse
terugkerende wetenschappelijk onderbouwde reputatie-index van hoogleraar Cees
van Riel van de Erasmus Universiteit Rotterdam (EUR). Philips daarentegen gaat
voor het achtste(!) jaar achtereen fier aan kop.  De jaarlijkse meting van Van
Riel geldt als gezaghebbend en wordt in veertig landen over de hele wereld
uitgevoerd voor zo'n 4000 bedrijven. In de afgelopen jaren heeft Van Riel met
zijn collega-onderzoekers miljoenen gegevens verzameld over de ontwikkeling van
bedrijfsreputaties over de hele wereld.

Reputatie is gebaseerd op perceptie , erkent Van Riel in een gesprek met deze
krant.  En dat hoeft dus niet op waarheid gebaseerd te zijn.  Maar dat neemt
niet weg dat de gevolgen van een goede of juist slechte reputatie cruciaal
kunnen zijn voor een bedrijf. Vooral ten opzichte van zijn concurrenten.

Van Riel:  Het gaat erom dat je binnen je eigen categorie de beste bent. Want
dan kun je je transactiekosten aanzienlijk verlagen. Immers, als je een hoge
mate van vertrouwen geniet, willen mensen eerder zaken met je doen en hoef je
minder kosten te steken in het aantrekken van de beste mensen, van kapitaal en
van steun van de overheid. En ook al is reputatiemanagement voor een groot deel
associatief, veel mensen baseren er toch hun dagelijkse beslissingen op en dat
gaat om veel geld. De consequentie van een goede reputatie is dus dat je winst
omhoog gaat.

De absolute reputatietopper in de lijst, al jaren, is het Eindhovense
elektronicaconcern Philips. Dankzij sympathieke producten
(consumentenelektronica en medische apparatuur) en een sterke internationale
uitstraling roept het bedrijf bij het grote publiek kennelijk dezelfde
associaties op als de Nachtwacht van Rembrandt.

Aan de andere kant van het successpectrum vinden we de Rabobank. De (ooit)
Boerenleenbank was jarenlang een baken van degelijkheid tussen alle andere
'financials', maar staat dit jaar voor het eerst niet in de top 15.  Bedrijven
in de financiële sector zitten natuurlijk al sinds het uitbreken van de crisis
in de hoek waar de klappen vallen. Maar de reputatie van Rabobank bleef
jarenlang fier overeind. De klap kwam uiteraard in 2013 met de Libor-affaire.
Daardoor is hun reputatie echt omlaag geknald , verklaart Van Riel.

Bovendien lijkt iets zeer verontrustends aan de hand, zegt Van Riel.  Normaal
herstel je vanzelf van zo'n klap. Reputatie is immers meer bestendig dan imago,
wat veel vluchtiger is. Maar als we naar de scores van de afgelopen jaren
kijken, dan komen ze nu in de bandbreedte terecht waarin andere banken al jaren
zitten. Dat is vrij dramatisch, want Rabobank was altijd een van de vijf
knuffelberen van de Nederlandse bevolking.

De problemen voor Rabobank zijn helemaal groot als je kijkt naar de
teleurstellende score op het thema maatschappelijk verantwoord ondernemen. De
bank scoort daarop een schamele achttiende plek.  Daarover was ik echt
stomverbaasd en zeer bezorgd, omdat ze in al hun uitingen in de afgelopen
vijftien jaar juist die maatschappelijke waarden hebben benadrukt. Dát was juist
hun onderscheidend vermogen , zegt Van Riel.

De opeenstapeling van slecht nieuws over de bank in de laatste jaren maakt dat
het beeld is ontstaan dat Rabobank zijn maatschappelijke betrokkenheid niet
langer waarmaakt, meent Van Riel.  Hier moeten ze echt iets aan doen, de mensen
voelen dat. Ze moeten weer bewijzen dat ze relevant zijn. Dit gaat ze namelijk
echt klanten kosten.

Dat reputatie uiteindelijk ook iets ongrijpbaars is, blijkt wel uit de hoge
notering van nieuwkomer ASML in de lijst. De chipmachinefabrikant uit Veldhoven
is bezwaarlijk een consumentenbedrijf te noemen en het is de vraag hoeveel
gewone Nederlanders echt snappen wat er gemaakt wordt. Van Riel:  In de media
stapelt ASML succes op succes, maar voor het grote publiek zijn het mensen in
witte stofjassen die technologisch heel ingewikkelde producten maken voor grote
bedrijven. En ze hebben altijd nieuwe mensen nodig. Dat schept blijkbaar een
goed gevoel rondom het bedrijf.

LOAD-DATE: 10 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              131 of 143 DOCUMENTS



                                  De Telegraaf

                            9 februari 2015 maandag

'Politiek straks weer arena met debatten'

BYLINE: Eggink, Ina

SECTION: Nieuws-Pagina5; Blz. 6

LENGTH: 650 woorden


onder redactie van Coosje Hiskemuller   Uw reacties wuz@telegraaf.nl  postbus
376 - 1000EB Amsterdam - www.wuz.nl

Nog enkele weken en dan wordt duidelijk hoe de Eerste Kamer er vanaf mei komt
uit te zien. Als de voorspellingen uitkomen, dan is zelfs de steun van de
huidige gedoogpartners voor dit kabinet niet meer voldoende voor een meerderheid
in de Senaat. Dan is het afgelopen met de ondemocratische koehandel. Vanaf mei
wordt politiek eindelijk weer een arena waarin heftige debatten en wisselende
meerderheden nodig zijn om regeringsplannen gerealiseerd te krijgen.

Gerrit Bijsterbosch,

Veenendaal

Medemensen  Vrijheid van godsdienst is een groot goed. Daar mag je niet aan
tornen. Maar laat wel iedereen zijn of haar godsdienst in stilte en voor
zichzelf belijden. En anderen niet beoordelen op wat voor godsdienst ze hebben,
maar of het prettige medemensen zijn.

R.Schulte,

Helvoirt

Krampachtig  Wat een krampachtig gedrag van minister Schippers bij haar
presentatie van weer een akelig gewrocht betreffende de zorg. Op slinkse wijze
probeert ze haar zin toch door te drijven. Voelt ze het einde van dit kabinet op
korte termijn aankomen en wil ze de zorgverzekeraars nog even bevoordelen?
Waarom de 'eigen bijdrage' niet gewoon afschaffen, daar zou ze mee stijgen in
onze achting!

M. van de Pol

Verschil  Kan iemand mij uitleggen wat het verschil is tussen het weggestemde
zorgplan met daarin het principe van geen vrije artsenkeuze en het huidige plan,
waarin je wordt beloond als je kiest voor een door de zorgverzekeraar aangewezen
arts? Volgens mij is het enige verschil dat in het eerste geval iedereen
verplicht was de aangewezen arts te accepteren en met dit voorstel alleen mensen
die het kunnen betalen, de gelegenheid hebben een vrije keuze te maken. Met
andere woorden: de gewone man is weer de klos.

E. van Rijn,

Jisp

Griepprik  Griepprik doet niets (Tel.07/02). Heeft de prik zijn doel gemist?
Niet echt! Er zijn minstens twee partijen die er beter van zijn geworden: de
farmaceut en de arts die de injectie heeft gegeven.

T. Voordewind

Afspraak  Wat een grootspraak weer van Mark Rutte ten opzichte van Griekenland:
'Afspraak is afspraak' (Tel.07/02). Ik zou zeggen, verbeter de wereld maar begin
bij jezelf, want wat is er terecht gekomen van alle afspraken van vóór de
verkiezingen?

W. Schippers,

Nunspeet

Label  Vandaag hebben mijn vrouw en ik twee energielabels voor dezelfde woning
ontvangen. De ene met score 'D' en de ander met score 'E'. Ons energielabel is
dan ook direct omgezet in energie door 'm in de open haard te gooien.

R. den Hartog, Utrecht

Fietshelm  Cindy Esseling van Veilig Verkeer Nederland (VVN):  Het dragen van
een fietshelm is niet cool  (Tel.07/02). Het dragen van een helm hoeft helemaal
niet cool te zijn en dat er daardoor minder mensen zouden gaan fietsen is
complete onzin. Ik raad de VVN aan eens in Canada te gaan kijken. Daar bestaat
een helmplicht voor kinderen. Het aantal ongelukken is spectaculair gedaald en
de letsels zijn ook veel minder ernstig. Wat is nu belangrijker: zgn. cool zijn
of goed beschermd zijn?

Gerard Rood,

Bovenkarspel

Spelbederf  Ik kijk erg veel voetbal en wat mij opvalt, is, dat er tegenwoordig
erg veel de bal wordt opgepakt bij een fluitsignaal of de bal wordt weggegooid.
Dit is toch spelbederf en hier staat toch een gele kaart voor? Waarom doen
scheidsrechters hier niets aan?

P.A.Blokker,

Nieuw Amsterdam

Onderste steen  De vaak uitgesproken zin 'de onderste steen moet boven komen' is
precies wat dit kabinet doet. Als je bij de onderste steen wilt komen moet je
ook de bovenste stenen weghalen. Afbreken heet dat in gewoon Nederlands.

J. Prins, Sliedrecht

LOAD-DATE: 8 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              132 of 143 DOCUMENTS



                                  De Telegraaf

                            4 februari 2015 woensdag

Leidinggevenden  zonder kennis;
Brief van de dag

BYLINE: Hiskemuller, Coosje

SECTION: WUZ; Blz. 14

LENGTH: 181 woorden


Als een dikke laag teer kruipt een managementcultuur over ons continent, die
alleen nog rekening houdt met cijfers, productie en percentages.

Eenieder kent ze wel in de omgeving, de leidinggevenden die verkeerde
beslissingen nemen, omdat ze geen greintje verstand van inhoudelijke zaken
hebben.

Zo runnen ze een corporatie, om vervolgens over te stappen naar een
zorginstelling, en de volgende baan is bij de politie. Handelsreizigers, die al
weer zijn verdwenen als de problemen aan het licht worden gebracht, en niemand
meer verantwoordelijk kan worden gesteld voor het gevoerde wanbeleid.

En de burgers maar dokken voor dit wanbeleid dat de afgelopen jaren alleen maar
heeft geleid tot armoede en het buitensluiten van vele gewone burgers. Steeds
langer werken is het motto, terwijl er geen banen zijn. Mensen voelen zich niet
thuis meer in eigen land. Maar schaamtegevoel over alles wat er gaande is in dit
land, kennen de volksvertegenwoordigers niet. Omdat ze zelf het ongebreidelde
kapitalisme jarenlang hebben omarmd.

M. de Vries, Groningen

LOAD-DATE: 3 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              133 of 143 DOCUMENTS



                                  De Telegraaf

                            4 februari 2015 woensdag

Fouten zonder gevolgen

BYLINE: Eggink, Ina

SECTION: WUZ; Blz. 15

LENGTH: 46 woorden


Na een lange dag sla ik thuis de krant open, en word ik nog vermoeider. Er
gebeuren in de wereld onvoorstelbare dingen. Fouten door 'leiders' en men gaat
'de onderste steen boven halen'. Waar blijven de gevolgen, die er voor Jan met
de pet wel zouden zijn?

I. de Jonge

LOAD-DATE: 3 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              134 of 143 DOCUMENTS



                                  De Telegraaf

                            2 februari 2015 maandag

Splinternieuwe oldtimer;
Internationale belangstelling voor unieke Opel Manta

BYLINE: Sanders, Charles

SECTION: Nieuws-Pagina5; Blz. 6

LENGTH: 570 woorden


Ruim 25 jaar oud en toch splinternieuw, ultieme droom van de autoliefhebber.
Sinds de vuurrode Opel Manta GSi de showroom van Perry Verkuylen siert, stonden
er al delegaties uit Engeland, Denemarken en Duitsland op de stoep.   In 1989
aan een Nederlandse dealer geleverd, geregistreerd en van kenteken voorzien en
vervolgens nooit op naam gezet , zegt de Brabantse garagehouder.  Icoon, uniek.
Want je kunt klassiekers restaureren tot je een ons weegt, mooier dan nieuw
wordt het nooit.

De grijze Recaro sportstoelen zijn even smetteloos als het dashboard, de 2 liter
motor en het 14 inch reservewiel met Uniroyal banden. De auto ruikt na een kwart
eeuw zelfs nog nieuw. Amper te geloven, zoals ook uit reacties op internet
blijkt.

Want naast 33000 `likes' op Facebook zijn er de digitale doemdenkers.  Teller
teruggedraaid, dit kán niet. En waarom kost de auto nu veel meer dan in 1989

Vader Peter Verkuylen, grondlegger van het familiebedrijf in Schijndel:  We
hebben de waarde door taxateurs laten bepalen en kwamen zo uit op de vraagprijs
van 41.950 euro. En ach, mensen hóeven de Manta toch niet te kopen? Deze auto
zal waarschijnlijk nooit asfalt zien, maar in een verwarmde verzamelaarsgarage
verdwijnen.

Rob Tillekens, inkoper van de Verkuylens, kwam de snelle Duitser in Zuid-Holland
op het spoor.  Ik rij langs een garage, spot een oude Senator en ga naar binnen.
Daar zie ik Commoderes en Admirals, allemaal Opels uit vergane tijden. Als ik in
mijn ooghoeken een splinternieuwe Monza ontwaar en vervolgens dus die Manta weet
ik dat actie vereist is.

Tillekens belt Schijndel en daar geeft men groen licht voor de aankoop.
Verkuylen junior:  Het betrof de collectie van een onlangs overleden Opeldealer.

Muurbloem  Die bestelde de Manta destijds bij de fabriek, daags voordat opvolger
Calibra het levenslicht zag. De coupé werd muurbloem; geïnteresseerden kozen
voor de nieuweling.

Daarop besloot de dealer zijn Manta te koesteren.  Je weet maar nooit of `ie
over twintig jaar weer populair wordt.  Prijs, in 1989, van de 110 pk sterke
`XY-51-ZJ': ruim 36.400 gulden.

Perry Verkuylen:  Dit was van 1970 tot 1989 dé sportauto voor de gewone man.
Beetje fout imago ook, vooral als de Manta in de loop der jaren van eigenaren
wisselde. Vossenstaartje aan de achteruitkijkspiegel, brullende uitlaatpijpen,
dat werk

Maar uiteindelijk ook een cult-auto, vooral na de Duitse bioscoopkraker `Manta,
Manta'. Daarin komt het hele scala grappen en vooroordelen rond de bezitters aan
bod: `Wat blijft er achter na een voor de chauffeur fataal Manta ongeluk? Gouden
ketting en die huilende blonde kapster '

In Nederland speelde een groene Manta de hoofdrol in tv-serie New Kids. Vijf
hanggroepjongeren maken met hun coupé het dorp Maaskantje, op steenworp afstand
van Schijndel, onveilig.

Perry Verkuylen toont de originele folders van zijn nieuwe oude Manta. `Kies óók
voor de Opel radio. Altijd het laatste nieuws bij de hand!' En, onder een
wervende foto met schaarsgeklede dame op de motorkap: `Manta, de enige rasechte
sportcoupé. Snel op toeren, fel in het rijden'.

Misschien verdwijnt deze wel naar zo'n oliesjeik in de Emiraten , peinst Perry.
Vader Verkuylen, lachend:  Of naar een rijke kerel, weemoedig terugdenkend aan
die allereerste keer. Op dat krappe achterbankje van zijn knalrode Manta.

LOAD-DATE: 1 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              135 of 143 DOCUMENTS



                                  De Telegraaf

                            31 januari 2015 zaterdag

Transparant

BYLINE: Zwieten, Rene van

SECTION: Utrecht; Blz. 3

LENGTH: 414 woorden


Nog even, en de bouw van het nieuwe RIVM-gebouw gaat van start op de plek waar
tot voor kort de Ponskaart stond.

Het achttien verdiepingen tellende gebouw wordt het hoogste op De Uithof en het
op zeven na hoogste gebouw in de hele stad. Een tachtig meter hoge, hoekige
toren. Horizonvervuiling? Welnéé, u kijkt er namelijk dwars doorheen!

Het gebouw past daardoor prima in de traditie van De Uithof. Dikwijls ontgaat
het de gewone Nederlander, maar De Uithof wordt geroemd als smeltkroes van
architectonische hoogstandjes die bovendien busladingen fototoeristen aantrekt.
Over die hoogstandjes zijn de meningen verdeeld, maar het stuk over toeristen
kan ik beamen.

Enfin, glazen gebouwen zijn dus de nieuwste rage in architectenland. Volgens de
visie zorgt de 'heldere en open structuur'van het toekomstige RIVM-gebouw voor
mensen die  samenwerken, kennis uitwisselen en elkaar, gepland en ongepland,
ontmoeten . Gelet op de illustraties die met de visie gepaard gaan, heeft De
Uithof al een dergelijk gebouw: het David de Wied-gebouw uit 2011. Het
DDW-gebouw heeft tevens opvallend veel gelijkenissen met het nieuwe
stadskantoor.

Deze nieuwe generatie gebouwen heeft halve, open verdiepingen, die als vides
kriskras in een algemene hal hangen. De muren zijn hoofdzakelijk van glas, de
resterende oppervlakken klinisch wit. Alles lijkt erop gericht om mensen het
idee te geven dat ze, net als Superman, dwars door muren heen kunnen kijken. Ik
snap dat dat een fototoeristisch hart sneller doet kloppen. Zulke prachtige
gebouwen, waar je als kers op de taart ambtenaren in hun natuurlijke habitat kan
bestuderen!

Dat is meteen de reden waarom dergelijke gebouwen een ramp zijn om in te werken:
die ongeplande kennisuitwisseling en ontmoetingen bestaan in de praktijk vooral
uit collega's stiekem in hun neus zien peuteren, horen wanneer en hoe de
verjaardag van Truus vier verdiepingen lager wordt gevierd en de wetenschap dat
de duur en frequentie van wc-bezoeken nu bekend is bij de baas, die drie glazen
muren verwijderd is van het toilet.

Als ik dan de zoveelste klaagzang aanhoor van iemand die een beginnende
eetstoornis ontwikkelt omdat duizend paar ogen meekijken tijdens de lunch, vraag
ik me af wat overheden écht willen bereiken met dit soort nieuwbouw. Vervolgens
lees ik verhalen over dat structurele gebrek aan openheid en de zoveelste
frauderende ambtenaar.

Doorzichtig hoor!

dieudonnee@telegraaf.nl

LOAD-DATE: 30 January 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              136 of 143 DOCUMENTS



                                  De Telegraaf

                            30 januari 2015 vrijdag

'Fraude met pgb, dat is bij het gewone volk allang bekend'

BYLINE: Eggink, Ina

SECTION: WUZ; Blz. 16

LENGTH: 719 woorden


Pgb-fraude gigantisch (Tel. 29/01). Dat er enorm wordt gefraudeerd met het
persoonsgebonden budget is bij het gewone volk al jaren bekend maar werd steeds
ontkend door de politici. De echte schuldigen zijn de leden van de Eerste Kamer.
Zij behoren wetten onafhankelijk te controleren op uitvoerbaarheid. Er is genoeg
gewaarschuwd voor de fraudegevoeligheid.

Ed van Rijn,

Jisp

KLM  Schiphol kan nog tot na 2020 doorgroeien (Tel. 29/01). Het is alleen te
hopen dat de KLM tegen die tijd nog bestaat.

J. Elbersen, Veldhoven

Pluim  Een pluim voor de banken. Dat mag ook wel eens gezegd worden. Zonder
acties van de klant krijgt men het geld teruggestort van de chipkaart. Zelfs
zonder betaling van administratiekosten of andere verzonnen bancaire kosten.
Daar kunnen de ov-bedrijven een voorbeeld aan nemen. Zij hebben nooit de
ongebruikte strippen op de ongeldig geworden strippenkaart terugbetaald.

B. Slager,

Rotterdam

Tolsysteem  Wat een loos geblèr. 'Brussel hoeft niet op Nederlandse steun te
rekenen bij het invoeren van het Europese tolsysteem'. Laat me niet lachen, als
er een land is dat zich de wet door Brussel laat voorschrijven, is het Nederland
wel.

Jos Carels

Zinloos  De overheid heeft aan ieder huis een voorlopig energielabel gekoppeld.
De eigenaar moet nu op zijn kosten aantonen dat een ander label van toepassing
moet zijn. Feitelijk beschikt de overheid nu over de zoveelste zinloze, maar wel
peperdure databank waar geen enkele eigenaar of potentiële koper betrouwbare
informatie uit kan halen.

Hans Louwman,

Zoetermeer

Onsje minder  Wat grappig, die nationale test: Weet wat je eet van BNN. Onder
het mom van leerzaam en kijken wat je weet van goed eten. Maar wel gepresenteerd
door Paul de Leeuw en samengesteld door Janny van der Heijden. Leuke mensen,
maar wel met het nodige overgewicht. Genieten van het leven, maar misschien een
onsje minder?

Mevrouw Janssen

Geluidsoverlast  Als je in de buurt van Schiphol gaat wonen dan weet je van
tevoren dat daar vliegtuigen opstijgen en landen. Dan is het onbegrijpelijk dat
men protesteert tegen het geluid. Hetzelfde geldt ook voor als je langs een
snelweg gaat wonen. Ik zou zeggen: bezint eer gij begint en aanvaardt dan ook de
nadelen en voordelen.

Wim Knaap, Hoorn

Stout kind  Griekenland is net een stout kind dat tegen zijn ouders zegt:  Als
ik geen zakgeld krijg, ga ik niet naar school.

J.W. IJzerman,

Aerdenhout

Mening  Zolang er mensen voor hun mening beschermd moeten worden, bestaat er in
Nederland geen vrijheid van meningsuiting.

A. van der Leest,

Volendam

Draghi  Ik ben van oordeel dat het kunstmatig laag houden van rente en de
kwantitatieve geldverruiming, die uitsluitend in de financiële economie
terechtkomt en niet in de echte economie, uiteindelijk tot een recessie zal
leiden, die zijn weerga in de geschiedenis niet kent. De heer Draghi zal niet de
geschiedenis ingaan als een oplosser van problemen, maar als een veroorzaker van
nog veel grotere.

Ron Mertens, Belfeld

Zwak  Wanneer premier Rutte opkomt voor een van zijn ministers, is dat te
waarderen, maar als hij minister Opstelten 'veruit de jongste minister van het
kabinet' noemt, slaat hij de plank volledig mis. Deze minister maakt een zeer
zwakke indruk. Misschien is het hun niet opgevallen omdat de ministers zelf
allemaal een uitermate zwakke indruk maken. Ik heb de hoop dat het nog goed komt
met ons landje opgegeven.

B. v.d. Steen,

Veldhoven

Voorbeeld  Als alle 'piepjonge' werkenden tot ver na de pensioengerechtigde
leeftijd blijven doorwerken geeft dat een verkeerd beeld bij jongeren die
werkzoekend zijn. Politici zouden hierin juist een voorbeeld moeten zijn.

R. Castro, Haarlem

Sancties  Minister Koenders (Buitenlandse Zaken) wil dat de Europese Unie
Rusland extra sancties oplegt (Tel.i 28/01). Die sancties treffen niet de elite,
maar het gewone volk. Minister Koenders en andere beslissers zitten aan een rijk
gevulde tafel, terwijl een heel volk, dat net van wat welvaart genoot, weer in
de rij moet staan voor voedsel.

Willemien Bronkhorst

LOAD-DATE: 29 January 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              137 of 143 DOCUMENTS



                                  De Telegraaf

                            27 januari 2015 dinsdag

Friese muizen  te lang los

BYLINE: Hiskemuller, Coosje

SECTION: WUZ; Blz. 19

LENGTH: 154 woorden


Is het niet een beetje naïef van het Friese waterschap om pas in maart naar de
herstelwerkzaamheden te kijken die nodig zijn voor de schade aan de dijken door
de muizenplaag (Tel. 23/01)? De muizen hebben zich dan inmiddels gigantisch
vermenigvuldigd, net zoals in de boerenweilanden!

Misschien denk ik te simpel, maar is het een idee de muizengangen te injecteren
met gier of mest en, waar deze machine niet kan rijden, de gangen vol te spuiten
met gas?

Er is al heel veel schade ontstaan door deze gravers voor, ja alweer, de boeren.
Over compensatie hoor je niets, net zomin als voor de getroffen
benzinepomphouders in de grensgebieden.

Tja, helaas, de hardwerkende burger heeft bij de Nederlandse overheid alleen nog
maar plichten. Ik verlang heel erg naar de tijd dat ik weer oprecht positief
over onze overheid kan spreken en naar ik denk, velen met mij!

Corry Schippers, Nunspeet

LOAD-DATE: 26 January 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              138 of 143 DOCUMENTS



                                  De Telegraaf

                            24 januari 2015 zaterdag

Z'n tijd ver vooruit;
DAF

BYLINE: Joolen, Olof van

SECTION: Autovisie; Blz. 13

LENGTH: 594 woorden


Toen de DAF tot het straatbeeld behoorde, deden veel mensen er schamper over: de
auto voor mensen die niet echt konden rijden; de truttenschudder met
jarretelaandrijving  Veertig jaar nadat DAF als onafhankelijk
personenwagenfabrikant ophield te bestaan en Volvo de fabriek overnam, begint
dat beeld te kantelen.

Een kleine auto met hetzelfde comfort als de dikke Buick waarin hij zelf
rondreed. Bovendien binnen bereik van de gewone man. Daarvan droomde Hub van
Doorne (1900); zijn Van Doorne's Automobielfabriek maakte dit waar met de
introductie van de DAF op de Autorai van 1958.

Alles aan de DAF 600 was volledig eigen ontwerp, van het tweedeurs koetsje tot
de luchtgekoelde tweecilinder motor. Absoluut technisch hoogtepunt was de
Variomatic versnellingsbak met zijn oneindig aantal zichzelf selecterende
verzetten. Waarom zou je nog willen schakelen als de techniek het voor je kan
doen? redeneerde Van Doorne. Met de automaat uit zijn Amerikaan als referentie.

Vanaf het begin had DAF een trouwe klantenkring die er precies zo over dacht.
Dankzij de doorontwikkeling van de 600 en de komst van nieuwe modellen als de
33, 55 en uiteindelijk de 66 piekte de productie tot 100.000 exemplaren per
jaar. In Nederland had DAF op zijn hoogtepunt een marktaandeel van bijna acht
procent, vergelijkbaar met Renault nu.

Toch wrong vrijwel direct het imago van het Hollandse succesverhaal. Van Doorne
was er in interviews eerlijk over. Door de automatische versnellingsbak trokken
zijn producten een overwegend ouder, weinig dynamisch publiek. Racen, rallyen en
snelle uitvoeringen als de Marathon deden daar weinig aan af. Het was iets dat
bij de techneut tijdens zijn rationele keuze voor dit type bak nooit was
opgekomen.

Vier decennia later zet vicevoorzitter Geert Vermeer van het DAF Museum
kanttekeningen bij de kritiek van toen.  Als je kijkt naar hoe de auto-industrie
zich heeft ontwikkeld, moet je zeggen dat Van Doornes ideeën zo gek nog niet
waren. Denk aan de automatische transmissies die nu veel meer algemeen zijn
geaccepteerd , zegt de gelouterde automan.

Alleen al van de CVT, een doorontwikkeling van de bak uit de DAF, zijn 25
miljoen exemplaren verkocht. Hij zit onder meer in veel hybriden van Toyota.
Tweecilinders, kleine zuinige auto's; dat zijn ook bijzonder actuele thema's.
Misschien moet je zeggen dat Hub van Doorne zijn tijd gewoon vooruit was.

Dat DAF in 1974 de handdoek in de ring moest gooien, kwam niet door teruglopende
populariteit. Het merk liep domweg tegen het feit aan dat 100.000 auto's er te
weinig waren om zelfstandig verder te gaan. De investeringen die nodig waren om
een hele modellenlijn te ontwikkelen die het bedrijf aan rendabele aantallen kon
helpen, waren te hoog. Na gesprekken met zo'n beetje elk denkbaar Europees merk
ging DAF in zee met Volvo.

Die beslissing is zeker niet makkelijk genomen. Ik was er niet bij, maar ik weet
zeker dat mijn vader er samen met mijn opa niet tijdens een kopje koffie uit is
gekomen , vertelt Marc van Doorne. Hij is Hubs kleinzoon en zoon van de latere
DAF-directeur Martien.  Uiteindelijk is het de enige juiste beslissing geweest.
Als je ziet wat het bedrijf heeft bereikt en hoe er nu door nieuwe generaties
positief op wordt gereageerd, kun je alleen maar heel erg trots zijn.

Met de sportieve Marathon werd getracht het enigszins suffe imago van DAF te
verbeteren. foto's arno lingerak

Het Nederlandse merk deed zelfs mee aan races en rally's.

foto DAF

LOAD-DATE: 23 January 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              139 of 143 DOCUMENTS



                                  De Telegraaf

                            21 januari 2015 woensdag

Paardensport  aan de slag

BYLINE: Grunsven, Anky van

SECTION: Sport; Blz. 7

LENGTH: 485 woorden


Met de olympische agenda 2020 van het IOC hebben alle olympische sporten
handvatten gekregen voor de toekomst. De paardensport kan aan de slag. Er staat
druk op, want over anderhalf jaar staan de Spelen van Rio al op het programma.

Op zich heeft de paardensport als olympische discipline een nadrukkelijk
voordeel. Mannen en vrouwen rijden door elkaar. Het gelijkheidsbeginsel wordt in
geen enkele sport zo nagestreefd. Maar er moet meer gebeuren.

De hippische sport is populair. De aanwas van talent groeit, de tribunes bij
springen en dressuur zitten vol. De toeschouwers zijn goed geïnformeerd. De
nieuwe fans zijn te vinden bij het grote onwetende publiek.

Hoe betrek je die erbij? Via aanpassingen in het social mediabeleid of met een
eigen tv-kanaal dat alle wedstrijden via internet uitzendt bereikt de
internationale hippische federatie FEI nieuwe fans.

Het kan extremer. Er wordt gedacht aan aanpassingen van het wedstrijdformat. In
plaats van één dressuurruiter twee ruiters tegelijk in de ring. De beste gaat
via een knock-outsysteem naar de kwartfinale, halve finales en eindstrijd.

Of je doet een teamwedstrijd, twee tegen twee, in een zogenaamde pas de deux.
Als we toch bezig zijn: waarom voeren we de paardenwissel, het rijden op
andermans paard, niet ook bij de dressuur in?

Bij onze sport kan je echter nooit om de vraag heen: is het diervriendelijk?

Ik ben niet vies van verandering, maar ik vind deze voorstellen niks. Je zoekt
grenzen op die rechtstreeks invloed hebben op paarden. Vooral een
knock-outsysteem vergt extreme inspanning.

De FEI doet er goed aan in de korte tijd die rest uitgebreid naar ruiters te
luisteren die elke dag met paarden werken. Het blijkt dat zowel fans als ruiters
de proeven op zich prima vinden. Er mogen enkele saaie oefeningen uit. De stap
kan korter en schrap het achteruit lopen. Maar mensen komen massaal op de
piaffes, passages en pirouettes af. Houd erin wat goed is.

En implementeer datgene wat andere sporten groot maakt. Maak het spannender.
Laat de scores nog nadrukkelijker 'live' meelopen op een scherm, zodat het
publiek weet of een ruiter goed genoeg is. En het mag veel strenger. Als een
ruiter een verkeerd parcours rijdt bijvoorbeeld, laat de jury dat dan
afstraffen. In het springen is elk klein foutje ook fataal. Dat mag ook in de
dressuur. Op die manier krijg je ook andere winnaars. En doe wat met de kleding.
Die kan echt moderner.

Wat dat betreft wordt het volgende week weer genieten tijdens Jumping Amsterdam.
Als er nou één organisatie is die toont hoe de `gewone' man naar een concours
getrokken kan worden, dan is het in de RAI. De gezelligheid spat eraf met
optredens van Amsterdamse rasartiesten en grote feesten. Ondertussen krijgt het
publiek heel wat moois van de paardensport mee.

Een onderzoekje waard voor de FEI.

LOAD-DATE: 20 January 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              140 of 143 DOCUMENTS



                                  De Telegraaf

                            21 januari 2015 woensdag

Geachte lezer,

BYLINE: Hiskemuller, Coosje

SECTION: WUZ; Blz. 18

LENGTH: 216 woorden


U reageert verontwaardigd op het bericht dat de Duitse supermarkt Aldi een
vloeibare zeep uit de schappen heeft gehaald na klachten uit de moslimwereld. Op
het etiket was een moskee afgebeeld. U kunt het haast niet geloven, maar na een
klacht en een discussie op internet haalde Aldi de zeep uit de winkel.

Je gelooft het niet, maar kennelijk is dit de toekomst , schrijft Maarten Zeck.
Als dat geen regeren door een minderheid is, weet ik het ook niet meer. Als Aldi
(en anderen) hiermee doorgaan, moeten we het klantenbestand, als tegensignaal,
drastisch verminderen.   Nederland zakt af naar een staat waar een kleine groep
mensen steeds meer zeggenschap gaat krijgen en de 'gewone' burger niet meer
gehoord gaat worden , ziet N. Sjaardema.  Hoeveel niet-moslim georiënteerde
Nederlanders zullen zich zo ergeren als er een kerk op een fles staat afgebeeld,
dat zij een groot concern dwingen het product uit de schappen te halen? Ik denk
geen. En het kabinet doet  ja juist. Niets.

U vindt dat de regering moet ingrijpen, zoals ook T. van Giesen uit
's-Hertogenbosch. Deze lezer ziet in het zeepverhaal  weer een voorbeeld van hoe
we in Europa allang de slag voor onze vrijheid verloren hebben . Hij roept:
Onze regering droomt rustig verder.

Coosje Hiskemuller

LOAD-DATE: 20 January 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              141 of 143 DOCUMENTS



                                  De Telegraaf

                            20 januari 2015 dinsdag

'PvdA heeft eigen gedachtegoed opnieuw verkwanseld'

BYLINE: Eggink, Ina

SECTION: WUZ; Blz. 18

LENGTH: 743 woorden


Tijdens het PvdA-congres dit weekeinde is de vrije artsenkeuze weggestemd. De
PvdA heeft daarmee haar gedachtegoed opnieuw en dusdanig verkwanseld, dat zij
zichzelf politiek-ideologisch gezien overbodig heeft gemaakt. De
ziektekostenverzekering wordt omgezet naar een soort commerciële
risicoverzekering met bijbehorende winsten. De komende tien jaar zal de gewone
burger helaas gaan ondervinden wat alle doorgedrukte maatregelen inhouden.

J.C. Reinders

Paaien  Minister Asscher neemt het op voor de moslims. Bij mij komt het over
alsof heel Nederland nu ineens de moslimgemeenschap verantwoordelijk houdt voor
de aanslagen. Het is volgens mij maar een kleine groep die dat doet. Elke
fatsoenlijke Nederlander met verstand begrijpt dat. Maar ik snap het wel, straks
zijn er verkiezingen en zo zoetjes aan bestaat het electoraat alleen nog maar
uit moslims. Tja, als die ook weglopen houdt de PvdA op te bestaan. Dus paaien.

Geesje Visser,  Kampen

Douchen  Mensen in Velsen klagen dat zij een tijdje niet kunnen douchen omdat ze
geen gas hebben. Voor mij is dat onbegrijpelijk. In de eerste plaats staat de
hele wereld op z'n kop en er zijn veel mensen op de wereld die niet eens weten
wat een douche is. Wij wasten ons vroeger gewoon met een washandje in de keuken.
Je kunt dus spreken van een luxeprobleem.

Meta Sterk, Schagen

Waanzin  Van der Valk opent verswinkels bij zijn restaurants (Tel. 19/01). Van
der Valk denkt de prijzenslag met supermarkten aan te kunnen omdat ze lagere
prijzen kunnen bedingen bij de leveranciers. Ik beklaag de boeren en tuinders
die verder uitgeknepen worden. Hoe kunnen we deze waanzin stoppen?

Bert Riesebos,

Apeldoorn

Paus  Paus Franciscus had zes miljoen gelovigen om zich heen op de Filipijnen en
zei 'laat alle kinderen tot mij komen'. De paus is de vertegenwoordiger van God
op aarde. Voor mij is het onbegrijpelijk dat op dezelfde planeet groepen uit
naam van Allah (ik heb altijd begrepen dat Allah hun God is) kinderen en
andersdenkenden vermoorden.

Bernard Carlier, Haren

Scherpe blik  Wat een geweldige columnist is Rob Hoogland. Zijn scherpe blik en
verbale kwaliteiten, hij zou een politieke partij moeten beginnen. Dan zou ik
eindelijk weer eens vol overtuiging gaan stemmen in plaats van te gaan voor de
minst slechte.

A. vd Eijk,

Krimpenerwaard

Wurgcontract  Op internet circuleert een artikel dat 92% van de huisartsen in
Nederland zich gedwongen voelt om de wurgcontracten die de verzekeraars hun
aanbieden, te ondertekenen. Als die artsen eens de koppen bij elkaar steken en
een eigen ziekenfonds in het leven roepen. Nu ben ik ook een lieve som kwijt
elke maand en moet nog heel veel zelf bijbetalen. En als de specialisten en
dokters die in ziekenhuizen werken zich hierbij aansluiten, is het snel met de
verzekeraars gedaan.

Ingrid Gerards

Vrienden  Grote paniek om niets  (Tel. 19/01). Een zoekactie naar een meisje van
17 dat door vier vrienden na aankomst van de veerboot uit Texel in Den Helder
werd gemist. Hulde aan deze vier oplettende vrienden die actie hebben ondernomen
door de hulpdiensten in te schakelen. Het meisje bleek achteraf veilig thuis te
zijn, maar als moeder van twee dochters hoop ik oprecht dat ze zulke vrienden
zullen treffen.

M. Vink

KLM  Toenemende zorgen over de kas van de KLM (Tel. 19/01). Ik heb vijftig jaar
met Fransen zaken gedaan. Neem van mij aan dat de KLM verloren is. De Fransen
zijn een ander volk, waar wij als Nederlanders niet tegen opgewassen zijn. De
KLM-kas zal worden geplunderd. Als ik de overheid was, zou ik de KLM
nationaliseren.

Kees de Vries, Maasdam

Sprookjes  Aldi heeft vloeibare zeep uit de schappen laten halen omdat daar een
moskee op staat afgebeeld en moslims zich daaraan ergerden (Tel. 19/01). Ik vind
dat belachelijk. De afbeelding is prachtig (Ombia-1001) en slaat op de sprookjes
van '1000 en 1 nacht'. De moeite waard om eens te lezen.

Bertie Wennink,

Varsselder

Bedankje  Ik wil De Telegraaf bedanken voor de leuke en interessante uitleg die
wij vrijdagochtend hebben gekregen tijdens een rondleiding. Wij waren met nog
andere abonnees uitgenodigd om een keer langs te komen om te zien hoe het er bij
De Telegraaf aan toe gaat. Het was een heel mooie ervaring.

Fam. Lemmers,

Velserbroek

LOAD-DATE: 19 January 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              142 of 143 DOCUMENTS



                                  De Telegraaf

                            12 januari 2015 maandag

Op de golven van 'Parijs';
Na aanslagen in Frankrijk vanavond in Dresden megaopkomst verwacht bij optocht
tegen islamisering

SECTION: Reportage; Blz. 18

LENGTH: 1493 woorden


Nederlands Pegida-kopstuk Ed 'der Höllander' geen onbekende van 'Hooligans Gegen
Salafisten'                              Ze werden afgelopen weken bedreigd,
bespuugd en gedemoniseerd. Na de liquidaties in Parijs wordt vanavond in Dresden
echter een megaopkomst verwacht bij Pegida, de wekelijkse optocht tegen de
'islamisering' van Duitsland.  We zijn geen criminelen, maar bezorgde burgers.
Het bewijs van het grote gevaar van radicale gelovigen is nu toch wel geleverd?

Op woensdag, de dag dat moslimextremisten twaalf mensen afslachtten in Parijs,
is het doodstil in Dresden. Toeristen schuifelen langs het residentieslot,
bewonderen de Brühlsche Terrasse en wandelen via de Augustusbrug over de Elbe.
Florence van het noorden , wordt de Oost-Duitse stad met al haar schatten en
paleizen ook wel liefkozend genoemd. En toch demonstreren twintigduizend
woedende burgers hier elke maandagavond tegen de islam, ofschoon er minder dan
een procent moslims in de Oost-Duitse deelstaat Saksen wonen.

We gaan nu niet ineens extra de straat op , zegt Ed 'der Höllander'.  We hebben
dit soort aanslagen van radicalen al vaker gezien. Natuurlijk is dat precies
waar we tegen demonstreren. Maar wij betogen ook tegen de algemene islamisering
in Europa , zegt de in Duitsland wonende Nederlander, die afgelopen weken
uitgroeide tot een veelgevraagd spreker van Pegida.

Economisch  Ed, die in tegenstelling tot veel andere Pegida-aanhangers anoniem
wil blijven uit angst voor bedreigingen, ontkent met klem dat Pegida (vertaald
als 'Patriottische Europeanen tegen de islamisering van het Avondland') een
racistische organisatie is.  We willen dat 145.000 illegalen per direct het land
worden uitgezet. Maar dan hebben we het niet over mensen uit Syrië. We bedoelen
vluchtelingen uit bijvoorbeeld Tunesië, waar iedere Duitser voor 600 euro een
all-inclusivevakantie kan boeken. Zulke mensen komen hier niet uit nood, maar
uit economische motieven.

Volgt Duitsland nu het voorbeeld van Nederland, waar islamkritiek al veel langer
in zwang is?  Het zal heel moeilijk worden voor de politiek om dit nog te
stoppen, zeker na de gebeurtenissen in Parijs. De extremisten, voor wie we al
drie maanden waarschuwen, hebben daar laten zien dat ze geweld als oplossing
zien. Europa en ook Duitsland worden eindelijk wakker.

Ergernis

In Nederland wordt al ruim tien jaar publiekelijk over integratie- en
asielproblematiek gesproken. Maar in het politiek correcte Duitsland bestaat een
partij als de PVV of een flamboyante politicus als Geert Wilders niet. Het
geluid op straat komt van een groep ontevreden burgers uit vooral de
middenklasse. Tijdens de vreedzame marsen zwaaien de aanhangers van Pegida met
Duitse vlaggen en roepen teksten als 'Wir sind das Volk' en 'Keine Islamisierung
Europas'.

Wat in oktober via een oproep op Facebook begon als een kleine betoging, is in
twaalf weken uitgegroeid tot een optocht met twintigduizend mensen. Ook in
steden als Stuttgart, Berlijn en Keulen gaan mensen de straat op (hoewel slechts
enkele honderden). Tot grote ergernis van bondskanselier Angela Merkel, die de
beweging publiekelijk associeert met rechts-extremisten, xenofobie en
antisemitisme. De grootste krant van het land, Bild, vond vorige week vijftig
prominente Duitsers die een petitie tegen Pegida ondertekenden. De reacties van
de Duitsers lijken sterk op de wijze waarop Nederlandse politici reageerden op
de opkomst van Pim Fortuyn in 2001.

Maar na de laffe aanslag in Parijs kan de opgewonden stemming in Duitsland wel
eens gaan draaien, denkt Anne Tallacker. Ze heeft een woonwinkel in Meißen en is
samen met haar man Thomas medeorganisator van de avondwandelingen in Dresden.
We willen dat soort multiculturele toestanden, zoals bij jullie en in steden als
Brussel, Parijs en Londen, helemaal niet.  De blonde vrouw verklapt:  We hebben
Geert Wilders uitgenodigd om bij ons in Dresden te komen spreken.  De afgelopen
tijd zijn ook andere bekende islamcritici, zoals bestsellerauteur Udo Ulfkotte,
te gast bij de beweging.

Wat de reden is dat uitgerekend Dresden nu het epicentrum van protest tegen de
radicale islam is geworden? Tallacker:  We vinden het prima zo bij ons, zonder
Turkse migranten en salafisten zoals in Berlijn of het Ruhrgebied. Waarom denk
je dat al die West-Duitsers hierheen verhuizen? Frau Merkel veroordeelt ons in
haar nieuwjaarstoespraak, noemt ons rattenvangers, terwijl we gewoon verwoorden
wat er mis is in dit land.

Nederlander Marco Bensen, directeur van het Innside Hotel in hartje Dresden,
ziet het tafereel al weken van een afstandje aan.  Voor mijn gevoel is het hier
in de stad zelf helemaal niet zo'n thema. Er is nauwelijks geweld en ze maken
amper herrie . Wel maakt hij zich zorgen om het imago van de stad, want
inmiddels rukken internationale media wekelijks uit. CNN deed al live verslag
vanaf de Striezelmarkt. Erg opgeklopt allemaal, vindt Bensen.  De politiek zou
naar deze onwetende en bezorgde mensen moeten luisteren in plaats van ze in de
media weg te zetten als extreemrechts.

Waar Duitse tegenstanders op doelen is het lange strafblad voor onder meer
inbraken, cocaïnehandel en geweldpleging van Pegida-oprichter Lutz Bachmann
(41). Ook lopen in de betogingen regelmatig neonazi's mee en wordt er
nadrukkelijk de link gelegd met HoGeSa (Hooligans Gegen Salafisten). Leden van
deze club, die niet bepaald bekendstaan als geweldloos, lopen wekelijks mee.
Eind oktober verwondden aanhangers in Keulen nog zestig agenten. Sommigen
brachten de Hitlergroet.

Ook Ed 'der Höllander' is geen onbekende van HoGeSa.  Ja, ik ben wel eens bij
een demonstratie geweest en ja, er lopen rechts-extremisten mee. Onder de 20.000
aanwezigen zaten er vorige week misschien enkele tientallen. Dat is dus een heel
kleine minderheid. Zolang deze mensen zich aan onze regels houden, geen geweld
gebruiken en niet opvallen door spandoeken en vlaggen, zijn dat voor ons gewone
demonstranten.  Het echte geweld komt van links, meent het Nederlandse
boegbeeld.  We zijn bij tegendemonstraties bedreigd en met stenen en flessen
bekogeld. Iemand van ons is zelfs neergestoken. Daarover lees ik echter niets in
de Duitse media.

De Pegida-aanhangers vormen een hechte gemeenschap, roepen bij manifestaties dat
'de pers liegt' en de politici 'volksverraders' zijn, hetgeen overigens
vocabulaire van neonazipartij NPD is. In Nederland was de stemming in 2002 deels
hetzelfde. Dat was de tijd dat wijlen Pim Fortuyn opkwam, herinnert Georg prins
zur Lippe, consul in Dresden, zich. In een kamer op zijn kasteel in het nabije
Proschwitz stelt hij dat de grachtengordel indertijd op zijn achterste benen
stond.  Hier kunnen de Duitsers misschien iets van de ervaringen van de
Nederlanders leren. Ze moeten naar de verschillende groepen in Pegida kijken en
op hun problemen ingaan.

Niet-stemmers

Volgens Zur Lippe, een achterneef van prins Bernhard, bedient Pegida in zijn
deelstaat vooral de teleurgestelde groep niet-stemmers, toch de helft van het
electoraat. Hij schetst de achtergrond:  In de communistische DDR was er
nauwelijks ervaring met buitenlanders, en nu in Saksen trouwens nog steeds niet.
Er waren, naast vierhonderdduizend Russische soldaten, wel wat Angolezen,
Cubanen en Vietnamezen, maar die waren in de openbaarheid niet zichtbaar,
verbleven in kazernes en werden gediscrimineerd. Heel anders dus dan in
Nederland.

Laatbloeiers  Zur Lippe analyseert dat de Pegida-aanhangers 'bang zijn in een
globale wereld hun identiteit te verliezen'. Weliswaar kwamen er afgelopen jaar
tweehonderdduizend asielzoekers naar Duitsland,  maar we hebben na 1945 twaalf
miljoen verdreven vluchtelingen in Duitsland opgenomen. De integratie hoeft dus
geen probleem te zijn.

Er wordt vaak gezegd dat Duitsland een land van laatbloeiers is , legt professor
Werner Patzelt op zijn werkkamer uit. De politicoloog van de universiteit
Dresden is een veelgevraagd man, dezer dagen.  In Nederland was men sinds de
moorden op Fortuyn en Theo van Gogh al veel kritischer op de islam. Maar in ons
land bestaat een linkse consensus dat de multiculturele maatschappij goed is. Ze
zeggen dat hier geen problemen bestaan, dat we een rijk land zijn en immigratie
kunnen opvangen. Dat hoor je in de media en van belangrijke politici.

Wat zou Duitsland van Nederland kunnen leren?  We mogen niet te tolerant worden
en de zorgen van de normale mensen vergeten", adviseert Patzelt, die lid van de
CDU is.  Thema's als immigratie moeten niet alleen een project van de elite
zijn.  Net als bij onze oosterburen bestaat er bij het gewone volk veel
wantrouwen tegen de maatschappelijke bovenlaag. Als die zich vervreemdt van het
volk ontstaan er politieke spanningen, doceert Patzelt.  Het volk voelt zich
niet gerepresenteerd en komt in opstand. Dat zie je nu in Dresden.

LOAD-DATE: 11 January 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved

                              143 of 143 DOCUMENTS



                                  De Telegraaf

                            10 januari 2015 zaterdag

Democratie

BYLINE: Reekers, Arno

SECTION: DFT; Blz. 38

LENGTH: 486 woorden


Democratie is volgens de Van Dale een staatsvorm waarin het volk zichzelf
regeert. In het Westen vinden we democratie zo superieur aan alle andere
stelsels, dat we de hele wereld ertoe willen bekeren, desnoods met geweld.

Onze leiders worden graag door het volk gekozen, maar eenmaal op het pluche
blijken ze als de dood te zijn voor de stem van het volk. Verkiezingen zijn tot
daar aan toe, maar het liefst niet vaker dan eens in de vier jaar, en al
helemaal geen referenda. Want voor je het weet maakt het volk de verkeerde
keuzes. In de praktijk zien onze bestuurders zich dan ook niet als de hoogste
representanten van het volk, maar als een elite wiens opvattingen superieur zijn
aan die van het volk.

De kwestie van het democratisch gehalte van onze staatsvorm is zeer actueel, in
Nederland, maar zeker in Europa. Het woord democratie komt van het Griekse
demokratia, wat volksregering betekent. Uitgerekend in Griekenland zijn er op 25
januari vervroegde verkiezingen, waar de Europese leiders met angst en beven
naar uitkijken, omdat ze bang zijn dat de in hun ogen verkeerde partij zal gaan
winnen. In een echte democratie kan per definitie nooit een verkeerde partij
winnen, maar Juncker c.s. zien dat anders. Juncker, een klassieke
achterkamertjespoliticus, heeft een maand geleden de Grieken al gewaarschuwd dat
ze geen `extreme krachten' aan de macht mochten helpen, wat natuurlijk een
volstrekt onacceptabele interventie van een Europees leider is en de
antidemocratische opvattingen van Juncker weer eens bevestigt.

De `extreme kracht' in deze is de links-radicale partij Syriza, die in haar
programma heeft staan dat de Griekse schuld houdbaar moet worden gemaakt, dat de
Grieken meer tijd krijgen om aan hun verplichtingen te voldoen en dat het
afbetalen moet worden gekoppeld aan economisch groei. Syriza wil dus af van het
dictaat dat het land is opgelegd door de trojka van IMF, ECB en Europese
Commissie. De Griekse economie is kapot bezuinigd en de Grieken zijn het zat. En
gelijk hebben ze. Dat Syriza een spreekbuis is van die opvattingen en zich
verzet tegen de mandaten van Brussel, maakt de partij niet tot een `extreme
kracht' maar laat wel zien dat de politieke elite in Europa ieder contact met
het gewone volk is kwijtgeraakt.

Europa blijft maar volhouden dat de Grieken iedere cent schuld moeten afbetalen,
maar iedereen met een beetje gezond verstand kan uitrekenen dat dit met een
schuld die 175% van het bbp bedraagt, onmogelijk is in een Europa dat nauwelijks
economische groei kent en geen inflatie heeft. Syriza verzet zich terecht tegen
een door Europa afgedwongen beleid dat verkeerd was en averechtse gevolgen heeft
gehad.

In 2011 wilde premier Papandreou het toenmalige reddingsplan in een referendum
aan het Griekse volk voorleggen. Referendum? De macht aan het volk? Maar dat is
niet de bedoeling! Papandreou moest aftreden.

LOAD-DATE: 9 January 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Telegraaf


                          Copyright 2015 De Telegraaf
                              All Rights Reserved
