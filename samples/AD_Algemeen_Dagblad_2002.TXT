
                               1 of 76 DOCUMENTS

                                Algemeen Dagblad

                               December 27, 2002

Gehard en gestaald ; Eendimensionale biografie van communist Meis

BYLINE: DOOR THEO GERRITSE

SECTION: Boeken; Pg. 18

LENGTH: 998 words


    Hij was het prototype van de ideale communist. Arbeider, weinig opleiding,
onverschrokken, vechtlustig, sluw, demagogisch, en met een lichaam als dat van
de Dokwerker in Amsterdam. Een bonk graniet dus, de volksridder die streed tegen
de uitbuiters van de werkende klasse, het internationale oliekapitaal, de
yankee-knechten, het Duitse revanchisme, de oorlogshetzers van de NAVO. En niet
in de laatste plaats tegen de plunderaars van de Groningse bodemschatten.

    Ook zijn partij, de CPN, onderkende de kwaliteiten van Fre Meis (1921-1992).
Geen staking, actie of andere oprisping of Meis werd er in de naoorlogse jaren
op uitgestuurd om het protest in communistische banen te leiden.

    Was Meis de grote revolutionair die de gevestigde orde omver dreigde te
werpen? Deze vraag werpen Lejo Siepe en Gerrit Voerman op in Fre Meis,
handelsreiziger in revoluties.

    Nee, is het antwoord in het slotakkoord van het boek. De schrijvers citeren
een medewerker van de (voormalige) Binnenlandse Veiligheids Dienst: 'We hebben
de revolutie vanuit Finsterwolde nooit gevreesd.' Wat was zijn verdienste dan
wel? De auteurs: 'Fre Meis zette Oost-Groningen op de kaart van Nederland.'

    Zelf was de proletarische ijzervreter in Oude Pekela geboren en getogen.
Nooit zou hij het gebied verlaten, beloofde hij zijn jonge vrouw. Zelfs als lid
van de Tweede Kamer reisde hij zo mogelijk elke avond naar het hoge noorden.

    Vergroeid met het gebied, kwam hij al snel in aanraking met de sociale
ongelijkheid. Hij werkte als schoorsteenveger, in een steenfabriek, in de
strokarton en was het einde van de jaren 30 opgenomen in de werkverschaffing.

    In 1944 kwam hij als dwangarbeider op Borkum terecht, waar hij met andere
Nederlanders bunkers bouwde voor de Organisation Todt. Nooit werd duidelijk of
Meis zich vrijwillig aanmeldde.

    Die periode op het Duitse Wadden-eiland zou hem zijn verdere leven blijven
achtervolgen. Zeker doordat hij zich direct na de oorlog aanmeldde bij de CPN,
waar verzetsdaden belangrijke sporten waren op de carriereladder.

    In 1947 werd hij in Groningen propagandist voor partijkrant De Waarheid.
Meis was toen al raadslid van de CPN. Hij werd de pleitbezorger van de gewone
man. Niet in de laatste plaats door zijn adviesbureau, waarmee hij zijn leven
lang mensen met raad en daad bijstond. 'Eigenlijk ben ik een sociaal werker
zonder diploma's', zou hij er tegen het einde van zijn leven zelf over opmerken.

    Zijn ster rees snel in de partij. De protege van partijbaas Paul de Groot
werd lid van Provinciale Staten, landelijk bestuurder van de communistische
Eenheidsvakcentrale (EVC), lid van het partijbestuur van de CPN (1952) en het
dagelijks bestuur (1955), het 'heilige der heiligen'.

    Toen in 1957 binnen de CPN een conflict uitbrak over het voortbestaan van de
EVC (Paul de Groot wilde de vakcentrale laten opgaan in 'de grafkelders' van het
NVV), kwam vakbondsman Meis in een lastig parket. Hij twijfelde lang, maar koos
uiteindelijk de kant van zijn mentor De Groot. Hij was het ook die het voorstel
indiende om oude kameraden en verzetshelden als Wagenaar, Gortzak, Brandsen en
Reuter uit de partij te stoten.

    Toch kwam Meis er niet zonder kleerscheuren af, wat te maken had met zijn
houding tijdens de Hongaarse opstand in 1956. Zo flink als hij er uitzag, was de
geblokte Groninger op cruciale momenten niet. Terwijl anderen de partijgebouwen
in Amsterdam en Groningen heldhaftig verdedigden tegen de volkswoede over de
Russische inval, hield Meis zich bij familie schuil.

    Eind jaren 60 braken de gloriejaren van de stakingsleider aan. Hij stond pal
voor de arbeiders in de strokarton en eiste een redelijk aandeel voor zijn
provincie op van de aardgasmiljarden van Slochteren.

    Meis werd een belangrijke stemmentrekker voor de CPN en belandde in de
Tweede Kamer. Maar hij bleef meer vakbondsman dan politicus, iemand die de
werkgevers en de overheid de stuipen op het lijf joeg. Toch kon hij de
verdwijning van de kartonindustrie niet voorkomen. Net zo min als de ondergang
van de CPN.

    Daar namen de feministen in de jaren 80 de macht over. Een gruwel voor de
gestaalde Meis. Maar een scheuring in de partij vond hij nog erger en daarom
ging hij niet met zijn geestverwanten, de horizontalen, mee naar het VCN
(Verbond van Communisten in Nederland).

    Zoals hij in 1977 ook Paul de Groot liet vallen, de bejaarde erevoorzitter
voor het leven, die na de desastreuze verkiezingsnederlaag (Van Agt eruit, de
CPN erin!) een coup in de partij wilde plegen. Meis werd zelfs lid van
GroenLinks toen zijn CPN daarin opging. Niet voor lang, want de rechtlijnige
leninist had daar weinig te zoeken.

    Liever bleef hij in Groningen, waar de mensen hun Fre op handen bleven
dragen. Hij hielp hen bij het invullen van het belastingformulier, het
verkrijgen van een uitkering en het regelen van medische kwesties.

    Over het gevoelsleven van Meis hebben Siepe en Voerman weinig te melden. Wel
veel foto's over acties, vergaderingen, partijcongressen. Hierdoor blijft het
boek eendimensionaal.

    Misschien past dat echter wel bij de hoofdpersoon, die een man van de daad
was en zich niet bloot gaf. 'De zogeheten kleine belangen van de mensen waren
voor Fre terecht grote belangen', sprak partijgenoot Joop Wolff bij de crematie
van Meis. Vandaar dat onlangs een standbeeld van de 'Fidel Castro van de
Veenkolonien' is onthuld.

    Marcus Bakker heeft een zaal in de Tweede Kamer, maar de kans is klein dat
hij net als Meis ooit een standbeeld zal krijgen.

    Biografie

    Lejo Siepe en Gerrit Voerman: Fre Meis, handelsreiziger in revoluties.
Walburg Pers, 111 blz., Euro 17,95. ISBN 9057302209

    Communist en actieleider Fre Meis zet zijn handen aan zijn mond op zijn
woorden kracht bij te zetten. Foto ANP

    Naoorlogse geschiedenis ; Politieke partijen ; Non fictie ; Kunst en Cultuur
; Kunst ; Taal- en Letterkunde ; Recht ; Politiek en Staat ; Staatsrecht ;
Gemeenten ; Binnenlandse Politiek ; Lokale Politiek ; Geschiedenis

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               2 of 76 DOCUMENTS

                                Algemeen Dagblad

                               December 27, 2002

De oude politiek keert terug

BYLINE: DOOR REDMAR KOOISTRA

SECTION: Trefpunt; Pg. 7

LENGTH: 1070 words


    Pim Fortuyn is dood, zijn nieuwe politiek is al weer over haar hoogtepunt
heen. Een instabiel land op weg naar nieuwe verkiezingen en onder leiding van
Jan Peter Balkenende naar herstel van oude politiek.

    Het jaar waarin Nederland zijn onschuld verloor, zoals al vaak is opgemerkt,
laat zich eind 2002 nog niet zo makkelijk typeren. Het rapport over de
ontoereikende beveiliging van Pim Fortuyn, die een belangrijk politicus zou zijn
geworden als hij Volkert van der G. niet op zijn weg had gevonden, leidde
onlangs nog tot nieuwe spanningen in de Haagse politiek en daarbuiten. Dit
dramatisch verlopen jaar loopt ten einde, maar de schok is nog niet voorbij.

    De nieuwe politiek waarvoor Fortuyn zei te staan, vervulde veel mensen met
hoop, hoop op een snelle oplossing van alle onvolkomenheden die zelfs een van de
rijkste landen ter wereld dagelijks bezighouden. In de euforie over het
groeiende succes van zijn analyses ontwaarde Fortuyn 'puinhopen', die hij uit
politieke opportuniteit volledig toeschreef aan de Paarse kabinetten van Wim
Kok. Veel mensen geloofden werkelijk dat zij dit land aan de rand van de afgrond
hadden gebracht. Met 1,6 miljoen kiezers waren zij echter aanzienlijk talrijker
dan degenen die daadwerkelijk last ondervonden van de problemen in oude,
verloederende stadswijken.

    Fortuyn greep de problemen rond migratie - en dan vooral de moslims en de
islam - gretig aan als vaste achtergrond van zijn opvattingen over
maatschappelijke vraagstukken. Dat deed hij in de aanloop naar de verkiezingen
niet voor het eerst, maar na de aanslagen van 11 september op de Verenigde
Staten vonden zijn beschouwingen over de dreiging van die 'achterlijke
godsdienst' wel een steeds ontvankelijker gehoor. Dat ontging ook Fortuyn niet:
geen buitenlander meer erbij, zeker geen moslim, zei hij.

    Het was een zeer on-Nederlands verschijnsel een ijdele man achterin zijn
luxe auto met een dwingend handgebaar te zien verklaren dat hij de nieuwe
minister-president van dit land zou worden. Zijn groeiende aanhang vond het
prachtig, terwijl zijn tegenstanders zich vervuld van walging afwendden van deze
aanmatigende houding, die bovendien strijdig was met de staatsrechtelijke
verhoudingen in deze kleine natie van minderheden. Hier botste de beweging van
het grote ongenoegen met opvattingen over bestuurlijke en politieke
redelijkheid, die in haar praktische betekenis inderdaad altijd manco's
vertoont.

    Nederlandse politici en bestuurders schrokken tijdens deze turbulente
periode van de enorme kloof tussen hen en een groot deel van de bevolking, dat
zich kennelijk niet meer vertegenwoordigd voelde. Pim Fortuyn heeft dat
haarscherp aangevoeld en er gebruik van gemaakt: hoewel hij met zijn
uitzonderlijke persoonlijkheid allerminst een man van het volk genoemd kon
worden, wist hij 'de gewone burger' op een bijzondere manier aan te spreken. Het
uitbundige rouwbeklag rond zijn overlijden was er het even dynamische als
verontrustende blijk van.

    Met de dood van Fortuyn is ook de nieuwe politieke goeddeels ten grave
gedragen. Na 15 mei kwam er een coalitie waarin de LPF met maar liefst 26 zetels
de tweede plaats bezette, maar het eindeloze geruzie in de partij, in de fractie
en uiteindelijk ook onder bewindslieden luidde de onafwendbare ondergang in.
Zonder Fortuyn was er geen enkel bindmiddel meer, waardoor het onderlinge
wantrouwen en het gebrek aan overtuiging hun werk deden, zoals dat bij nieuwe
partijen bijna altijd het geval is. De LPF is daar geen uitzondering op
gebleken, zoals was te voorzien.

    Nederland is een politiek instabiel land geworden, zegt intussen ook een
aantal verontruste topondernemers. De mensen die eerder op de LPF stemden, maken
zich daar misschien niet druk om, maar ernstig is het wel. Veel van deze kiezers
moeten de klappen opvangen van de economische crisis die zich al geruime tijd
aftekent. Degenen die in de jaren 90 voluit hebben geprofiteerd van de lange
periode van voorspoed, laten er geen vakantie om schieten. Altijd komt bij
tegenwind de pijn het eerst terecht bij mensen wier inkomen toch al onder druk
staat: ouderen, werklozen, arbeidsongeschikten, bijstandsmoeders.

    Aan het eind van het liedje lijkt de nieuwe politiek vooral oude politiek te
reproduceren. Het belang van het Paarse experiment, dat uiteindelijk ten onder
ging aan de bangelijkheid van sociaal-democraten en liberalen, is ondergeschikt
geraakt aan politiek gewin op korte termijn. De kans op politieke vernieuwing
die zich de afgelopen jaren voordeed, is op lichtzinnige wijze verkwanseld. De
VVD van Gerrit Zalm maakt zich nu als vanouds op voorhand weer de gevangene van
het CDA, zoals de PvdA van Wouter Bos op kousevoeten dezelfde richting
opschuift.

    Het CDA is onder leiding van Jan Peter Balkenende weer heel snel de partij
geworden die anderen het genadebrood in het vooruitzicht stelt op voorwaarde dat
ze zich inschikkelijk tonen. De christen-democraten zeggen veel geleerd te
hebben van hun bittere jaren in de oppositie, maar van die loutering is in de
praktische politiek niets te merken. De woede over het regenteske optreden van
Paars, dat de laatste jaren inderdaad groteske vormen aannam, is ontaard in een
politiek die zo vervuld is van haar eigen gelijk dat andere geluiden er niet
eens meer toe doen.

    Laat mij nu maar vier jaar ongehinderd met de VVD regeren, zegt Balkenende,
en dan komt alles vanzelf goed. Zelfs aan een kleine meerderheid in het
parlement meent hij genoeg te hebben om zijn zaligheid te verwezenlijken. Dat
zijn regeerakkoord al na 87 dagen aan alle kanten werd leeggeplunderd, omdat het
niet deugde en de partijen er afzonderlijk geen verantwoordelijkheid meer voor
wilden nemen, is alweer vergeten. Eigenlijk zegt Balkenende, in de beste
traditie van sommige van zijn illustere voorgangers: Wij weten wat goed voor u
is, stem op ons, dan regelen we de boel en kunt u rustig gaan slapen.

    Dat is nogal pretentieus voor iemand die zijn kabinet al na 87 dagen zag
sneuvelen, maar ook goedgelovigheid deed dit jaar haar intrede in de Nederlandse
politiek. Dat Balkenende ook in dat opzicht veel van Fortuyn heeft geleerd, zou
wel eens bepalend kunnen zijn voor de nabije toekomst.

    Redmar Kooistra is commentator van het Algemeen Dagblad.

    illustratie Van der Schot

    Regering ; Politieke partijen ; Recht ; Politiek en Staat ; Staatsrecht ;
Gemeenten ; Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               3 of 76 DOCUMENTS

                                Algemeen Dagblad

                               December 24, 2002

Over de rug van weerloos wild

BYLINE: DOOR WIM MEIJ

SECTION: Trefpunt; Pg. 11

LENGTH: 884 words


    Nederland gaat op chic met kerst, economische dip of niet. Op de kerstdis is
zoals gebruikelijk veel plaats ingeruimd voor wild. Het kilootje dat de
Nederlander jaarlijks verorbert, gaat er grotendeels in deze tijd van het jaar
door. Vooral hert, haas, ree, wildzwijn en fazant zijn het haasje.

    Het succes van het wildbraad is toegeschreven aan onze hang naar
scharrelvlees. Tenminste, dat zegt de vleesector. En wild is uiteraard
scharrelvlees bij uitstek. Dat zou gezonder zijn en niets te maken hebben met
allerlei voedselschandalen in de bio-industrie. Bovendien kan het geweten worden
gesust met de gedachte dat als de dieren dan toch dood moeten, ze wel eerst een
mooi leventje hebben gehad, zo flierefluitend in de vrije natuur.

    De laatste resten wildvrees zijn de afgelopen jaren vakkundig weggepoetst
door de wildhandelaren. Om de tere zielen tegemoet te komen, hangen er geen
bloederige, binnenste buiten gekeerde dieren meer in de winkel. Nee, wild is
louter nog onherkenbaar opgeborgen in doosjes en pakjes, als een uitstalling van
patentgeneesmiddelen. Nog maar drie procent van bijvoorbeeld de hazen wordt in
zijn geheel verkocht.

    Die door de wildhandel gekoesterde scharrelgedachte laat zich makkelijk
doorprikken. Aangezien de natuur niet aan de vraag kan voldoen, zeker niet de
Nederlandse natuur, komt ongeveer de helft van het wild van de boerderij. Is dus
geen wild wild, maar tam wild. Dat zit zo, behalve de pluimvee- en
varkenshouderij is er een bio-wildindustrie. Hert, wildzwijn, patrijs en
kwartel; alles kunnen ze er maken tegenwoordig. En ook fazanten. Ze worden net
als kippen opgefokt tot woensdag-gehaktdag-dieren. Ze zijn niet alleen eender,
ze smaken ook hetzelfde: naar niets. Evenals de gewone bio-industrie heeft deze
nieuwe tak van het boerenbedrijf alle beesten verstopt. We krijgen ze doorgaans
pas te zien als ze schietschijfrijp zijn. Dan worden ze uitgezet en afgeknald.
Goed, het is verboden, maar in de jagerswereld is wel meer verboden, zonder enig
resultaat overigens.

    En gezond? Vergeet het maar. Een groot deel van het wild komt ongekeurd op
het bord en daarmee ook de ziektes en parasieten.

    Nee, het scharrelpraatje van de vleeslobby is te goedkoop. Onze hang naar
kerstwild zit veel dieper. Het is historisch bepaalde pronkzucht die ons beweegt
bij de poelier binnen te stappen. Kerst is het feest van het grote gebaar, een
kerstmaaltijd mag daarom wat kosten. En wat nog veel belangrijker is, we willen
laten zien dat we ons het een en ander kunnen permitteren, kostbaar wildgebraad
bijvoorbeeld. Het is te vergelijken met de vleesconsumptie in de jaren 50 van de
vorige eeuw. Wie toen dagelijks een fikse portie vlees kon betalen, had het
gemaakt. Het stukje vlees als statussymbool.

    Met wild is het tijdens kerst niet anders. Door het eten van wild kunnen we
laten zien dat we niet van de straat zijn. Dat we wat hebben bereikt in het
leven en kunnen wedijveren met de 'hogere klassen'. De socioloog Norbert Elias
schreef eens: 'Een van de kenmerken van de westerse samenleving is dat de afname
van de tegenstellingen in cultuur en gedrag vervlochten is met de vermenging van
trekken die in feite afkomstig zijn uit de zeer verschillende sociale lagen.'

    Kort gezegd komt het daarop neer dat Jan met de pet, mijnheer de baron
nadeed en dat mijnheer de baron op zijn beurt eindelijk eens zijn handen uit de
mouwen stak. Inderdaad, hij ging werken, iets wat altijd het voorrecht is
geweest van de werkende klasse. Bij het koken en eten is het niet anders.

    De adel heeft voedsel herhaaldelijk gebruikt om zichzelf van lagere klassen
te onderscheiden. Dit heeft niet alleen geleid tot een andere manier van koken,
maar ook tot een ander eetpatroon. Er bestond zoiets als adellijke culinaire
exclusiviteit. De adel en hogere klassen bijvoorbeeld konden rijkelijk
beschikken over wild, het gewone volk niet. Vooral hert en ree, haas en
wildzwijn, maar ook pauw, reiger, zwaan en allerlei (zang)vogels (lijster,
vinken, spreeuwen en mussen) moesten eraan geloven, terwijl het plebs kool en
piepers opschepte.

    Leve de vooruitgang. Wild is inmiddels van iedereen en dat willen we weten
ook. Zeker tijdens eetfeestdagen, dan komen de filets, 'biefstukjes' en bouten
op het bord. Is het niet in het restaurant (trouwens ook al een van die
burgerlijke verworvenheden), dan thuis. We pronken er wat op los over de ruggen
van weerloze dieren in deze tijd van het jaar.

    Maar als de feestdagen voorbij zijn, heeft het wild, hoewel nog rijkelijk
voorhanden, ineens afgedaan. De verklaring daarvoor is eenvoudig. Die
vrijwillige abstinentie van adellijke status wordt afgedwongen door de
smaakpapillen. En eerlijk gezegd kost het geen enkele moeite daaraan toe te
geven. Echt wild vinden we eigenlijk helemaal niet lekker. Het smaakt namelijk
ergens naar, en dat zijn we niet gewend. Nee, na de feestdagen, als niemand meer
hoeft te pronken met hetgeen op de dis komt, doen we weer gewoon. Eten we
minimaal eenmaal per week frites met frikadellen, want dat vinden we pas echt
lekker.

    Wim Meij is redacteur van het Algemeen Dagblad.

    Agro-industrie ; Voeding ; Dieren ; Feestdagen ; Algemeen ; Wetenschap en
Techniek ; Exacte Wetenschappen ; Biologie ; Consumentenzaken ; Economie ;
Bedrijfstakken ; Agrarische Sector

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               4 of 76 DOCUMENTS

                                Algemeen Dagblad

                               December 16, 2002

Deuren dicht, Bill wil shoppen

BYLINE: DOOR ANTOINNETTE SCHEULDERMAN EN JIKKE ZIJLSTRA

SECTION: voorpagina; Pg. 1

LENGTH: 649 words

DATELINE: Rotterdam


    Twee dagen later dan gepland 'deed' Bill Clinton een dagje Rotterdam:
speechen, dineren met vips en even shoppen op de Lijnbaan.

    Stel, je snuffelt wat rond in een Rotterdams winkeltje met cadeau-artikelen.
Plotseling dringt een bataljon beveiligers de zaak binnen. Deuren worden afgezet
en bewaakt, niemand mag er meer in of uit. Bommelding? Winkeldief? Vragend kijk
je om je heen en ineens staat Bill Clinton naast je. In zijn mandje wat kaarsen,
een kandelaar en fruit van glas.

    Een handjevol Rotterdammers heeft het gisteren meegemaakt. De voormalige
president Bill Clinton is op bezoek in de Maasstad. Onder politie-escorte
scheurt de stoet van zeven wagens even na twaalven over de Erasmusbrug. Eerste
stop is het eeuwfeest van de Rotterdamse Droogdok Maatschappij van vriend Joep
van den Nieuwenhuyzen. Speechen, borrelen en wat small talk, om tegen half vier
met dezelfde hoeveelheid auto's en bewaking weer te vertrekken naar de
binnenstad, voor wat cadeautjes. Het nieuws van zijn aanwezigheid is snel bekend
onder het winkelend publiek. Zo'n 100 paar ellebogen verdringen zich op een
meter afstand van de etalageruit van Galanterie, de Korte Lijnbaan is totaal
verstopt. Een uur later vertrekt het gezelschap weer, toegejuicht door
enthousiaste Rotterdammers.

    's Avonds mag Clinton aantreden bij het galadiner van het Flevum Forum
Network (FFN) in de 'bomvrije' Van Nelle Fabriek. Het etentje is twee dagen
uitgesteld, omdat Clinton zich vrijdagochtend had afgemeld. Een defecte
boordcomputer, aldus de officiele verklaring van FFN. Nina Brink, die haar
vliegtuig beschikbaar had gesteld, had met Clinton mee willen vliegen, maar
kreeg daarvoor, om veiligheidsredenen, geen toestemming, zo luidde de officieuze
verklaring. Waar of niet, de 1500 uitvoerig gescreende gasten vinden het fijn
dat Clinton uberhaupt nog is gekomen.

    Vervolg op pagina 5

    'Niks mag hier'

    'Niks mag hier'

    Vervolg van pagina 1

    Bezoek Clinton

    Sommigen hebben immers 550 euro neergeteld voor een kaartje of zich gewoon
extreem verheugd op het avondje Clinton kijken, zoals schilder Floris Brinkman,
die in de Van Nelle Fabriek exposeert, en zijn vrouw Marjan. Ze staan in de rij
voor een pasje met naam en foto, 'anders kom je er niet in'. 'Ik ken dat
gezicht', wijst Marjan naar een lange man. Is dat niet de vriend van een
studiegenoot? Een gast legt uit dat het Hans van Breukelen is, 'de keeper'.
'Hopelijk herkent u Clinton straks wel', voegt hij er aan toe. Marjan is daar
nog niet zo zeker van, want er zijn 148 tafels in de eetzaal.

    'Niks mag hier', moppert ze. Haar man zou Clinton tekenen tijdens het diner,
maar moest op minstens twee meter afstand zitten. Zaterdag is het plan opeens
afgeblazen. En de expositie moest ook al de hele dag dicht vanwege bomgevaar.
'Een ramp is het, een ramp.'

    Gast Johan Egberink van de Christelijke Agrarische Hogeschool uit Dronten is
met een touringbus vol andere FFN-leden uit 'de polder' gekomen. In zijn
binnenzak zit een fototoestel. 'Voor je-weet-maar-nooit.' Naast hem aan de
borreltafel staat communicatieadviseur Pierre Muiswinkel. Hij zou wel met
Clinton op de foto willen. 'Maar ik denk dat je dan vip moet zijn.' Muiswinkel
heeft gelijk. In een streng bewaakt zaaltje verderop, ver weg van het 'gewone'
volk, zitten de 'belangrijkste' krijtstreeppakken, LPF-dassen en mantelpakjes
bij elkaar. Mensen als Rik Felderhof, Nina Brink en Bram Peper mogen als enigen
wel met Clinton op de foto.

    Het vip-echtpaar Nos uit Abcoude doet voor hoe dat gaat. 'Je geeft hem een
hand, hij slaat een arm om je heen en gaat meteen in de fotohouding staan.'
Amper tien seconden duurt de 'Amerikaanse show', tijd om je voor te stellen is
er niet eens. Een beetje onnozel is het dus wel, vindt Marion. Ken je die tijger
in Aruba waarmee je op de foto kunt? 'Dit is ongeveer hetzelfde.'

    Evenementen en manifestaties ; Algemeen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               5 of 76 DOCUMENTS

                                Algemeen Dagblad

                               December 14, 2002

Asielzoeker voelt zich met woonerf Nederlander

BYLINE: DOOR MARC KRUYSWIJK

SECTION: Binnenland; Pg. 5

LENGTH: 510 words

DATELINE: Winterswijk


    Zo overzichtelijk als het in de jaren 50 was, zo wordt het nooit meer. We
kunnen ons beter neerleggen bij de realiteit en asielzoekers horen nu eenmaal
bij die realiteit, zegt Fons Catau. 'Het zijn mensen en die moet je dus niet
wegstoppen in gesloten kampen met hekken, prikkeldraad en slagbomen ver van de
bewoonde wereld.'

    Catau is directeur van woningcorporatie De Woonplaats in Winterswijk en hij
kan zich af en toe vreselijk druk maken over 'de bange mensen die het in
Nederland voor het zeggen hebben'. Van bangigheid valt Catau zelf in elk geval
niet te beschuldigen, want zijn geesteskind, een woonwijk waarin asielzoekers en
Nederlanders pal naast elkaar leven, gaat dwars tegen de tijdsgeest in.

    Valeri is een van de ongeveer 80 asielzoekers die nu al een paar weken in de
COA-Woonwijk in Winterswijk leven en hij voelt zich er eigenlijk al een beetje
een Nederlander door. 'We wonen nu net als gewone Nederlanders', zegt de
12-jarige Armenier. Hij vindt dit een prettiger omgeving dan het
asielzoekerscentrum waar hij en zijn familie eerder verbleven. 'Niet zo
opgesloten.'

    Maar de COA-Woonwijk is er niet vanzelf gekomen, hoewel burgemeester Stigter
het graag zo doet voorkomen. De bouw liep bijna een jaar vertraging op door
allerlei bezwaarprocedures. Natuurlijk krijg je te maken met onderbuikgevoelens,
zegt directeur Catau over de vooroordelen die opspelen wanneer het gaat over
asielzoekers.

    'Van racisme is op geen enkel moment sprake geweest, maar je kon af en toe
vraagtekens zetten bij de bezwaren waarmee buren kwamen. Dan maakten ze zich
druk over een boom die moest worden gekapt. Over de werkelijke motieven denk ik
het mijne.'

    De huizen liggen er keurig bij rond de woonerfjes in Winterswijk.

    Terwijl een striemende wind veel mensen de partytenten injaagt, houdt
COA-clusterdirecteur Leo Rensen zijn openingstoespraak. Hij wijst erop dat ook
veel van de asielzoekers die de wijk bewonen of gaan bewonen, uiteindelijk niet
mogen blijven. 'Maar wij hebben ze dan in ieder geval laten zien dat het in
Winterswijk goed toeven is.'

    De woonwijk lijkt te botsen met een ander initiatief van het COA: de
ama-campus, die vorige maand werd geopend in Vught. In dit besloten opvangkamp
voor alleenstaande asielkinderen is alles gericht op een minimaal contact met de
Nederlandse samenleving om integratie zoveel mogelijk te voorkomen.

    Clusterdirecteur Rensen ziet het verschil niet. 'Dat zijn kinderen, dit zijn
volwassenen. Hier kunnen we mensen verantwoordelijk stellen voor wat ze doen,
bij kinderen ligt dat anders. Wij willen mensen in staat stellen zelfstandig te
leven en deze wijk biedt daartoe alle mogelijkheden.'

    De realiteit is keihard, ook in Winterswijk. Nog voordat de COA-Woonwijk
officieel werd geopend, zijn de eerste bewoners al vertrokken. Asielverzoek
afgewezen, het land uitgezet.

    Lokale politiek ; Volkshuisvesting ; Asielzoekers ; Maatschappij ; Bevolking
; Migratie ; Vluchtelingen ; Infrastructuur ; Recht ; Politiek en Staat ;
Staatsrecht ; Gemeenten ; Binnenlandse Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               6 of 76 DOCUMENTS

                                Algemeen Dagblad

                               November 25, 2002

'Ik heb ze d'r op!' ; Het volk filmt Het Huwelijk

BYLINE: DOOR KOEN KLEIJN

SECTION: Cultuur & Media; Pg. 9

LENGTH: 638 words

DATELINE: Amsterdam


    Nader tot Maxima van Albert Elings en Eugenie Jansen, te zien op het IDFA,
is niet alleen een alleraardigste documentaire over het huwelijk van
Willem-Alexander en Maxima, samengesteld uit amateur-videobeelden, maar
bovendien de favoriet voor de publieksprijs van het documentairefestival.

    Wat doe je als het Amsterdamse Fonds voor de Kunst je vraagt een film te
maken over de hoofdstad tijdens de dag van Het Huwelijk? Albert Elings koos voor
diep nadenken. Wat zou een eenzame documentairemaker nog kunnen toevoegen aan de
honderden cameraploegen uit binnen- en buitenland? Wat zou hij in de massa
moeten zoeken? Wat zou er nog overblijven om te filmen? Elings' oplossing was
even eenvoudig als briljant. Er zouden die dag vele honderden gewone
Nederlanders langs de route staan met hun eigen videocameraatjes. Waarom niet
dat materiaal gebruikt?

    En zo ging het: een team van tientallen vrijwilligers liep op De Dag door de
stad en vergaarde de films van 120 amateurs. Elings en zijn collega Eugenie
Jansen bekeken en versneden het overvloedige materiaal tot een documentaire van
een uur. Dat was een heidens karwei; de kwaliteit was zeer wisselend, het geluid
meestal slecht. Het resultaat is echter erg leuk en ook nog eens buitengewoon
interessant, omdat Elings niet alleen, zoals beloofd, een goede sfeerreportage
maakte, maar tegelijkertijd een pakkend zelfportret van gewone Nederlanders op
een bijzondere dag.

    Leuk zijn vooral de tientallen onverdachte kijkjes in de menigte. Uit
moeilijke hoeken, achter borden, bussen en de ruggen van militairen en agenten,
proberen de amateurs hun reportage te maken. De hoofdrolspelers van de dag
trekken vaag in de verte voorbij en de filmers vragen zich hoorbaar af wie ze
nou toch weer in beeld hebben. Is het een prins? Is het een minister? Is het die
Laurentien, of is het toch 'die andere'?

    Al wachtend richten ze de camera op andere dingen. Een flauwgevallen
adelborst, een arrestatie, een travestiet, worstelend met zijn oranje hoepelrok,
hare krisjna's, een duttende bakkersknecht, onrustige paarden in de stoet, een
wildplassend muziekkorps. Veel elementen komen vaker voor. Zo toont Elings een
compilatie van beelden van helicopters boven de stad, die kennelijk door het
merendeel van de amateurs interessant werden gevonden. Soms zijn de beelden
juist heel merkwaardig. Een filmer houdt stug het gespannen hoofd van een
politieagente in beeld, terwijl achter haar juist de stoet passeert.

    Het meest interessante aan de film is dat Elings er in is geslaagd een idee
te geven van de collectieve beleving van zo'n dag. Nederlanders begeven zich
kennelijk in de menigte met een mengeling van laconieke nieuwsgierigheid en
beheerst enthousiasme. Het zijn zeker geen fanatieke Oranje-fans - de
opmerkingen die hoorbaar zijn getuigen van een fris gebrek aan respect - maar ze
blijken niettemin toch erg gevoelig voor de glans van het evenement. Door het
ironisch commentaar heen barst het gejuich los, bij het ja-woord, bij de kus op
het balkon.

    De sympathie van Elings en Jansen ligt onmiskenbaar eerder bij de
demonstranten op het Koningsplein dan bij de uniformen, de paarden en de sabels,
maar ook zij ontkomen niet aan de betovering die een huwelijk nu eenmaal met
zich mee kan brengen. Nader tot Maxima is dan ook bovenal een huwelijksreportage
zoals die overal in het land door ijverige ooms en neven bij trouwerijen worden
gemaakt. Voor Het Paar zelf moet het een mooi geschenk zijn. Het biedt Maxima in
elk geval een eerlijke blik op de Nederlanders, die zeer diverse familie,
waarmee ze in feite is getrouwd.

    Nader tot Maxima, donderdag, 18:15 uur en zondag, 10:00 uur in City 1
(Amsterdam).

    Beeld uit Nader tot Maxima, een documentaire over hoe het Nederlandse volk
Het Huwelijk heeft beleefd.

    Film ; Kunst en Cultuur ; Kunst

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               7 of 76 DOCUMENTS

                                Algemeen Dagblad

                               November 22, 2002

Meedeinen met de grootste familie ; TROS viert feest met 800 leden op
cruiseschip in Caraiben

BYLINE: DOOR SJAK JANSEN

SECTION: Cultuur & Media; Pg. 11

LENGTH: 1537 words

DATELINE: Miami


    800 TROS-leden en hun favoriete TROS-sterren op een cruise naar Mexico.

    Met BZN op de foto, met Martin Gaus op excursie en met tv-kok Ad Janssen in

    de polonaise. 'Je moet iets extra's doen voor je leden, want de
tv-programma's krijgen ze toch al.'

    Zeven uur in de ochtend. Vierhonderd Amerikaanse toeristen aan boord van de
Carnival Fascination slapen nog of ontwaken net. Jan Stekelenburg (86) uit
Rotterdam-Lombardijen is allang wakker. Fris gekamd zit hij met dochter Hanny en
een hele trits andere TROS-leden op het Lido-dek, klaar voor de opnamen van
Lunch-tv, klaar voor Frans Bauer, de hoofdgast van de uitzending.

    Een reusachtig cruiseschip als drijvende studio, als varend TROS-clubhuis.
Voor de derde keer dit jaar organiseert 'de grootste familie van Nederland' een
vakantiereis voor haar leden, waarbij TROS-artiesten voor het amusement zorgen.
Voorop in de polonaise gaat natuurlijk Frans Bauer, zelf al 15 jaar lid van de
omroep die het Nederlandse lied propageert en zijn meezinger Als sterren aan de
hemel staan tot een hit hielp maken.

    Het ontroerende lied schalt luid over het dek. Nu nog vanaf cd, maar
dadelijk zingt de hartenbreker uit West-Brabant het in Lunch-tv echt.

    'Dag schat', roept Sandra (49) uit Breda hem toe, als de liefste schoonzoon
van Nederland breed grijnzend van de schminktafel komt. Andere trouwe fans
steken hun tong naar hem uit. Frans Bauer vindt het allemaal even leuk en heeft
voor iedereen een aardig woord. 'Dat kost immers niets', zegt hij. 'En daarbij:
wij zijn ook God niet.'

    De zoetgevooisde bard uit Fijnaart is, zegt hij, maar 'een gewoon mens'.
Maar wel gezegend met een stem die de oren streelt en 's ochtends om kwart voor
acht de beentjes al in beweging krijgt. Als Bauer Mijn hart gaat boem, boem,
boem zingt, gaan 100 paar armen spontaan de lucht in en zwaaien van links naar
rechts. Ook de armen van TROS-directeur Boermans en voorzitter Van Doodewaerd.

    Op geen der vorige TROS-reizen was er zoveel deining. Vooraf al, want het
Commissariaat voor de Media vertrouwt de reisjes niet helemaal en gaat
onderzoeken of de niet voor een gat te vangen omroep met de cruise van Miami
naar Mexico de mediawet misschien overtreedt. 'Typisch Nederlands', schampert
Van Doodewaerd. 'Dingen mogen niet te leuk zijn. Wij zijn op aarde gekomen om te
lijden, niet om te genieten. De EO mag wel naar Bethlehem en de KRO naar Rome,
en dan zou de TROS niet met zijn leden en artiesten naar Mexico mogen? Joh,
Balkenende zou zo'n schip moeten hebben en eens per jaar met zijn achterban naar
de Antillen moeten gaan. Moet je 'ns kijken wat een eenheid dat schept en het
past nog goed bij het christendom ook. Christus zat voortdurend op boten. Als
CDA en PvdA hun kiezers willen leren kennen, dan moeten ze hier zijn. Ik ken
mijn achterban beter dan sommige politici.'

    Gewone mensen de wereld laten zien met hun sterren, dat is de missie van de
TROS, naast die andere opdracht: programma's voor een breed publiek maken. 'Met
programma's alleen werf je geen leden meer, want die programma's krijgen ze toch
wel. Je moet ze iets extra's geven', zegt de TROS-preses. De cruise is nog maar
het begin. Een Strauss-reis met Ernst Daniel Smid naar Wenen, safari's met
Martin Gaus in Kenia, het zit er allemaal aan te komen, zonder dat de TROS zijn
hoofdtaak als aanbieder van programma's verwaarloost. 'Of je Una Voce
Particulare nou in de studio in Hilversum opneemt of in de opera van Wenen, dat
maakt toch niet uit?'

    In de Caraiben is Lunch-tv het vehikel waaraan de reis (kosten slechts Euro
1100 all in) is opgehangen. 'Ze boeken de cruise en jou erbij', zegt een
opgewekte Bert Kuizenga nadat hij met het zoveelste TROS-lid op de foto is
gegaan. De schitterend blauwe hemel, de weldadige zon, de buffetten die de klok
rond worden aangevuld, volgens Van Doodewaerd zijn die niet de voornaamste reden
waarom de leden zich massaal aanmeldden voor de cruise. 'Ze kunnen hier
eindelijk hun sterren even vasthouden, foto's met hen maken voor het thuisfront
en ook belangrijk: ze komen in beeld tijdens de opnamen.'

    Alle presentatoren en artiesten, van BZN tot Helmut Lotti, hebben de
opdracht zich onder de meevarende TROS-leden te begeven, opdat die het gevoel
krijgen de reis van hun leven te maken. Ron Boszhard gidst een clubje leden door
Key West, Martin Gaus leidt hen rond door de everglades en Hans Kazan gaat de
tafels langs met zijn goocheltrucs. Hij doet dat met alle plezier. 'Dit zijn de
mensen voor wie je je programma's maakt. Leuk om ze nu eens te zien. En zij
vinden het leuk te merken dat ook ik maar een mens ben, dat net als ieder ander
eet, drinkt en aan het zwembad zit.'

    Handtekeningen, Kazan zet ze stralend en niet alleen op papier. Rotterdammer
Stekelenburg verzamelt ze op een daarvoor speciaal aangeschafte blauwe stropdas.
Hij heeft heel zijn leven bij de Holland Amerika Lijn gewerkt. 'Maar een reisje
naar Amerika zat er voor ons niet in', zegt de oude baas. Nu, op zijn 86ste,
heeft hij voor het eerst gevlogen en beleeft hij het verschijnsel tijdsverschil.
Stekelenburg kan er niet over uit. Hij glundert. Gerard Baars, programmaleider
televisie van de TROS, zegt: 'Als ik zo'n man zie stralen, snap ik waarom wij
dit doen. De leden die mee zijn, zijn straks allemaal ambassadeurs van de TROS.
Die goodwill kun je niet kopen.'

    Acht maanden is Baars bezig geweest met de voorbereidingen van de reis. VCK
Travel, naar zijn zeggen 'de Van der Valk onder de cruiseverkopers', kon een
mooi arrangement aanbieden dat ook betaalbaar was voor Jan Modaal. November is
het naseizoen voor cruises, zodoende. 'Maar de artiesten moeten ook enthousiast
zijn. Zodra die een honorarium gaan vragen, kun je een project als dit vergeten.
En ik wilde per se de top 5 hebben: Frans Bauer, Marianne Weber, Helmut Lotti,
BZN en Andre Rieu. Met Rieu hadden wij het geluk dat hij bij de TROS is begonnen
en een familiemens is en zelf nog nooit een cruise heeft gemaakt.'

    De wereldster op de viool is in Miami aan boord gekomen, zijn 50-koppige
orkest niet. Zoveel hutten zijn niet beschikbaar aan boord. Het orkest wordt in
Mexico ingevlogen, komt op het eilandje Cozumel aan boord en gaat er weer af als
het schip acht uur later de cruise vervolgt. Een kostbare grap, dat invliegen.
'Maar als je Lionel Richie inhuurt, betaal je dat ook', verklaart Baars, die
Richie voor een verrassingsoptreden strikte.

    De programmaleider is trots dat Bauer en BZN c.s. weer terug zijn bij de
TROS. 'Onder de vorige tv-directeur, die muziek niet belangrijk vond, waren we
de Nederlandse toppers kwijtgeraakt aan RTL 4.' Andre Rieu incluis. De koning
van de wals staat in het draaiboek vermeld als apotheose van het TROS-feest.
Begrijpelijk, Rieu en zijn orkest worden in heel de wereld zo veel gevraagd dat
zij nog maar sporadisch in Nederland op de podia staan. Op het schip treden ze
een uur lang op. Playback, maar de televisiekijker merkt dat nauwelijks, net als
de TROS-aanhang. Die geniet volop van het populaire orkest in Weense uitdossing.
Zelfs de bewoners van de Amsterdamse grachtengordel, die doorgaans zo neerkijken
op de TROS-programma's, kan dit niet onberoerd laten, zegt Gerard Baars. 'Want
ook daar wonen allemaal mensen van vlees en bloed. Als je erin prikt zeggen ze
au!. Ook zij krijgen kippenvel van Het Kleine Cafe aan de Haven.'

    Voorzitter Van Doodewaerd mag in het openbaar graag aanschoppen tegen 'het
culturele fundamentalisme' binnen de grachten. 'Iedereen die daar niet aan
meedoet loopt in de armen van de TROS', zegt hij fier. En stop die mensen niet
meteen in het hokje van de appelmoes met kers van Van der Valk. 'Het
TROS-publiek is veel breder. Dat zit ook in toprestaurants als De Hoefslag.'

    Zal hij eens wat vertellen? 'In juni hebben de VPRO-leden vaker naar
TROS-programma's gekeken, dan naar hun eigen VPRO-uitzendingen.'

    Terwijl hij meesmuilend zich daarmee op de borst klopt, loopt op het
Lido-dek de opname van Lunch-tv ten einde. Frans Bauer zingt een slotlied.
Lunch-tv-kok Ad Janssen is in zulke feeststemming dat hij de polonaise inzet.
Van Doodewaerd klapt enthousiast op de maat mee. Maar de TROS is niet alleen
maar feestmuziek. De voorzitter is een en al oor als Martin Gaus 's middags voor
de aanhang een bijna wetenschappelijke lezing houdt over het dierengedrag van
mensen. Drie uur later begint in de pianobar alweer het volgende evenement. De
muzikale duizendpoot van de TROS Cor Bakker en Carola van BZN vertolken voor de
camera's Dionne Warwicks gevoelige ballad I'll never love this way again.
Iedereen is in doodse stilte getuige van een prachtig gedragen optreden. Als de
laatste tonen wegsterven klapt Van Doodewaerd zich opnieuw de handen blauw. Maar
om het concert niet geheel in ernst te laten verzanden, heeft de voorzitter nog
een toepasselijk verzoek aan zijn pianist. 'Cor, speel je nog even The Love
Boat?'

    Lunch-tv, vanaf dinsdag 4 keer vanaf het cruiseschip, 12.08 uur Nederland 1.
Een uitgebreide impressie van de TROS-reis, vrijdag 29 november, 19.58 uur
Nederland 2

    Frans Bauer zet de toon op het als TROS-honk opgetuigde cruiseschip Carnival
Fascination Foto's TROS

    De kok van Lunch-tv Ad Janssen voert de polonaise aan

    Omroep ; Media

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               8 of 76 DOCUMENTS

                                Algemeen Dagblad

                               November 21, 2002

Zwaar weer in 2003 voor huishoudens ; Hogere premies ziekenfonds en
pensioenfonds slopen koopkracht

BYLINE: DOOR CEES LANGERAK

SECTION: Uw Goed Recht; Pg. 31

LENGTH: 680 words


    De drastisch hogere premie voor het ziekenfonds en idem dito die voor het
pensioenfonds, slopen volgend jaar de koopkracht voor menig huishouden. Zo
schiet Jan Modaal er dan 26 euro per maand bij in. De tweeverdiener 'verliest'
zelfs 53 euro per maand.

    Wat wordt het volgend jaar? Een potje bezuinigen omdat dan de premies voor
het ziekenfonds en de pensioenopbouw drastisch omhoog schieten? Of interen op uw
spaargeld (uw belegd vermogen is wellicht al weggesmolten)? Of wegzakken in een
schuldenmoeras?

    Andere mogelijkheden zijn er nauwelijks, want tegenover de forse verhoging
van de nominale ziekenfondspremies en de al even snel stijgende pensioenpremie,
staan nauwelijks 'goedmakertjes'. Oke, menigeen kan volgend jaar rekenen op
zeker 2,5 procent loonsverhoging. Maar dat is hard nodig om de prijsstijgingen
van onder meer levensonderhoud en lastenverhogingen (inflatie) - algauw ook 2,5
procent - het hoofd te bieden.

    Dan krijgt u (als werknemer) nog ter compensatie voor het koopkrachtverlies
een hogere arbeidskorting (121 euro meer) over de belasting die u betaalt. Maar
daarmee redt u het niet. Weliswaar stijgen de algemene heffingskorting en de
kinder- en combinatiekorting ook, maar de belastingheffing pakt eveneens wat
hoger uit. Bovendien zal de verhoogde awbz-premie meer uit uw portemonnee eisen.

    Tel daarbij op dat het voordeel van de spaarloonregeling voor bijna de helft
is geelimineerd (= 120 euro minder fiscaal voordeel) en dat gemeentebestuurders
hun inwoners op extra kosten jagen (deels verwerkt in de inflatie van 2,5%, maar
dat dekt niet in individuele gevallen buitensporige verhogingen van 30% of
meer!), en u kunt zelf vaststellen welke pijn in de portemonnee 2003 u brengt.

    Een grote slokop is de verhoging van de vaste (nominale) ziekenfondspremie
met gemiddeld 70 procent. Nu bent u voor deze premie zo'n 180 euro per persoon
per jaar kwijt (verschilt per fonds). Per 1 januari zult u daarvoor jaarlijks
algauw 290 euro moeten neertellen. Een prijsopdrijver is volgend jaar ook de
pensioenpremie. Doordat de pensioenfondsen met tegenvallende
beleggingsresultaten kampen, zien vele fondsen zich gedwongen de premies met
tientallen procenten te laten stijgen.

    Berekeningen van het Nationaal Instituut voor Budgetvoorlichting (Nibud) -
in opdracht van uw Goed Recht - laten zien dat een gezin met een modaal inkomen
er door de hogere premies voor ziekenfonds en pensioenfonds maandelijks 26 euro
bij inschiet. Voor een alleenstaande met het minimumloon komt de terugval op
zeven euro per maand.

    Tweeverdieners, beiden in het ziekenfonds, zullen in 2003 algauw 53 euro per
maand minder hebben te besteden. Helemaal de klos is het gezin met een paar
kinderen van wie een ouder particulier is verzekerd tegen ziektekosten en de
andere met een deeltijdbaan in het ziekenfonds zit. Een dergelijk huishouden
komt uit op een 'verlies' van maar liefst 68 euro per maand.

    Een lichtpuntje is dat de premie voor de werkloosheid mogelijk lager kan
uitpakken (van 4,95 naar 4,75% of zelfs nog lager). Niettemin zal 2003 veel van
de vindingrijkheid van menig huishouden vragen om met minder euro's rond te
kunnen komen.

    Het Nibud heeft voor degene die opnieuw of voor het eerst de
huishoudfinancien op een rij wil hebben om op die manier met beleid de hand op
de knip te houden, het 'Basisboek Budgetteren'(prijs Euro 13,50) samengesteld.
Het opstellen van een financieel plan staat in de uitgave centraal. Handig is
ook het 'Kasboekje' ( Euro 7,-) om de dagelijkse uitgaven bij te houden. En dan
is er nog de 'GeldManager' ( Euro 26,20), een praktische cd-rom voor degenen die
hun financiele zaakjes op de computer willen bijhouden. De schijf biedt een
compleet programma om te plannen en te beheren.

    Alle uitgaven zijn via internet te bestellen op www.nibud.nl. Verzendkosten
zijn niet verschuldigd. Postadres Nibud: postbus 19250, 3501 DG Utrecht.

    Economie ; Sociale Economie ; Loon en inkomen ; Economie ; Sociale Economie
; Sociale zekerheid ; Gezondheid ; Gezondheidszorg ; Economie ; Financien ;
Verzekeringen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               9 of 76 DOCUMENTS

                                Algemeen Dagblad

                                November 9, 2002

Kwart van daklozen komt uit het leger ; GROOT-BRITTANNIE

SECTION: Binnenland; Pg. 5

LENGTH: 89 words


    Een op de vier dakloze mensen in Groot-Brittannie komt uit het leger. Dat
blijkt uit een rapport dat de aandacht wil vestigen op het probleem van de
dakloze ex-militairen. 'De stabiliteit en steun van het bestaan in het leger
ontbreken plotseling als soldaten de dienst verlaten', aldus hulporganisatie
Shelter. 'Ex-militairen kunnen zich helemaal verlaten voelen als ze zich
proberen aan te passen aan het leven als gewone burger.'

    Hulpverlening ; Krijgsmacht ; Vrede en Veiligheid ; Defensie ; Rampen en
Ongevallen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               10 of 76 DOCUMENTS

                                Algemeen Dagblad

                                October 29, 2002

'Niet morrelen aan aftrek van hypotheekrente'

SECTION: Trefpunt; Pg. 9

LENGTH: 572 words


    Starters op de woningmarkt hebben het moeilijk. Door de hoge prijzen is het
nauwelijks mogelijk om een huis te kopen. 'Jan Modaal' kan volgens onderzoek
hooguit een appartement in Friesland kopen. Kandidaat-lijsttrekker Wouter Bos
van de PvdA denkt dat beperking van de aftrek van hypotheekrente een oplossing
is die starters helpt. Frank van Loon, directeur van de Vereniging Eigen Huis,
gelooft dat niet.

    Is beperking van de aftrek van hypotheekrente gunstig voor de 'nieuwkomers'
op de woningmarkt?

    Nee, beperking van de renteaftrek leidt in eerste instantie tot vermindering
van de leencapaciteit voor eigenwoningbezitters. Wouter Bos wil met de opbrengst
hiervan lagere inkomens meer aftrek geven, zodat meer mensen een huis kunnen
kopen. Maar omdat het aanbod van starterswoningen te klein is, zullen de prijzen
van de goedkopere woningen alleen maar stijgen, waardoor deze groep kopers weer
niet in staat is een huis te kopen.

    Dat starters op de woningmarkt nauwelijks een huis kunnen kopen is toch wel
treurig?

    De Vereniging Eigen Huis maakt zich al jaren sterk voor starters op de
woningmarkt. Wij benadrukken de noodzaak van het bouwen van meer woningen in het
midden- en hogere segment. Dat lijkt misschien vreemd, maar daarmee bevorder je
de doorstroming op de woningmarkt en komen veel meer bestaande goedkope woningen
beschikbaar. Bovendien moet de overheid de verkoop van huurwoningen met korting
dwingend bevorderen. Hierdoor zullen de prijzen van deze woningen dalen en daar
hebben de kopers pas werkelijk wat aan.

    Is ons stelsel van hypotheekrente-aftrek wel houdbaar aangezien Nederland op
dit punt een unieke positie in Europa inneemt?

    Er is geen enkele reden om het huidige stelsel van hypotheekrenteaftrek te
veranderen. Europese regels dwingen Nederland hier niet toe. Overigens heeft
ieder land zijn eigen belastingregels. Als we de hypotheekrente-aftrek in
Nederland verminderen, heeft dat grote gevolgen voor de Nederlandse woningmarkt,
en overigens ook voor de hele Nederlandse economie

    Moet Nederland er alles aan doen om dit 'hypotheekbeleid' overeind te
houden?

    Ja, De hypotheekrente-aftrek is van groot belang voor alle
eigenhuisbezitters en mag nooit de speelbal worden van de politiek.
Veranderingen hebben grote nadelige gevolgen voor iedereen die een eigen huis
heeft of wil kopen. Waardebehoud voor iedereen die een huis heeft gekocht en
betaalbaarheid voor mensen die een huis willen kopen zijn in het geding zodra je
aan de hypotheekrente-aftrek gaat sleutelen.

    Stel dat het economisch tegen blijft zitten: hoeveel mensen lopen dan de
kans niet meer te kunnen voldoen aan hun verplichtingen jegens de bank?

    Alleen als de hypotheekrente sterk stijgt of als een langdurige recessie tot
een grote ontslaggolf leidt, zou het kunnen dat sommige mensen niet meer aan hun
hypotheekverplichtingen kunnen voldoen. De Vereniging Eigen Huis adviseert
daarom doorgaans om een lange vaste rentetermijn af te sluiten, zodat je geen
risico's loopt door een tussentijdse rentestijging. Ook adviseren wij mensen om
niet meer te financieren dan op basis van hun inkomen verantwoord is.
Hypotheekconstructies waarbij de overwaarde van de woning wordt gebruikt om de
maandlasten te verlagen, of om een hoge hypotheek betaalbaar te houden, raden
wij daarom sterk af.

    Frank van Loon

    Hypotheken ; Woningbezit ; Infrastructuur ; Volkshuisvesting ; Economie ;
Financien

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               11 of 76 DOCUMENTS

                                Algemeen Dagblad

                                October 24, 2002

Strijd om kiezer

BYLINE: DRS. E. PLINCK, ROTTERDAM.

SECTION: Trefpunt; Pg. 9

LENGTH: 91 words


    In de strijd om de kiezersgunst van de gewone man is het idee van PvdA'er
Wouter Bos (zelf geen arbeiderstype) om de aftrek van de hypotheektrente te
beperken ('de hypotheekrente-aftrek bevoordeelt de rijken') wel van heel
doorzichtige aard en nauwelijks origineel. Immers, iedereen weet allang al dat
deze afwijkende fiscale regeling binnen de EU geen lang leven meer is beschoren.
Het gaat hier dus om Europees fiscaal beleid en het plannetje van Bos heeft
niets van doen met mogelijk onrecht wat de gewone Hollandse man wordt aangedaan.

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               12 of 76 DOCUMENTS

                                Algemeen Dagblad

                                October 24, 2002

Spaar Select

BYLINE: RUUD LAURS, FINANCIEEL ADVISEUR, GOUDA.

SECTION: Trefpunt; Pg. 9

LENGTH: 111 words


    Spaar Select in grote financiele problemen (AD, 23 oktober).

    Sponsoring is een goede zaak voor naamsbekendheid c.q. het verkopen van een
product. Echter kun je als bedrijf ook te ver gaan, en sporters salarissen
voorschotelen die niet in verhouding staan. Hiermee bedoel ik uiteraard de
schaatsploeg van Spaar Select, waarbij miljoenen aan jaarsalaris over de tafel
vliegen.

    Het ergste vind ik dan ook, dat het personeel van Spaar Select hiervan de
dupe gaat worden., en er 60 gedwongen ontslagen gaan vallen. Het wordt tijd dat
men ook in de topsport een behoorlijke stap terugdoet en men weer op gelijke
voet komt te staan met de 'gewone' burger.

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               13 of 76 DOCUMENTS

                                Algemeen Dagblad

                                October 24, 2002

De (on)macht van de bewaker

BYLINE: DOOR PAUL HOVIUS

SECTION: Uw Goed Recht; Pg. 31

LENGTH: 929 words


    Steeds meer (groot)winkelbedrijven wapenen zich met bewakers en zelfs
interventieteams tegen winkeldiefstal. Alleen V&D lijdt daardoor al een schade
van 100 miljoen euro. Wat zijn de plichten en de rechten van een klant?

    Niets vermoedend stapt een Russische vrouw die vrijdagmiddag de chique
Maison de Bonneterie in Amsterdam binnen. Zij is op zoek naar kleding. In de
rekken vindt zij een blouse die haar aanstaat. Als zij het kledingstuk past,
valt het haar op dat het in de paskamer een rommeltje van eerder gepaste
kledingstukken is. Zij koopt de blouse en rekent met haar creditcard een bedrag
van 145 euro af.

    Kort daarop spreekt een bewaker haar aan. Of mevrouw hem maar wil volgen. Ze
vindt het best dat haar tas gecontroleerd wordt, maar wil niet meekomen naar de
kelder. Zij, klein van postuur en onbekend met taal en regelgeving, voelt zich
in het nauw gedreven. Dat wordt niet beter als de bewaker, die 'vergeet' zich
voor te stellen, haar tegen haar zin bij de arm pakt en haar dreigt dat hij haar
desnoods met geweld zal dwingen naar de kelder af te dalen. Hij onderstreept dat
dreigement met een gebaar dat aan zijn bedoelingen niets te raden overlaat.

    De vrouw vraagt aan de bewaker de manager van de winkel te waarschuwen, maar
dat wordt geweigerd. Tot twee keer toe vragen de bewakers aan haar of zij heeft
gestolen en beide keren zegt zij 'nee'. De bewakers nemen daarmee geen genoegen.
Zij nemen haar tassen af en gaan haar alvast voor naar de kelder. Daar
fouilleert een verkoopster haar.

    De beveiligingsman steekt zijn hoofd regelmatig om de hoek van de deur. Het
zint hem weinig dat er niets wordt gevonden. 'Zoek verder' gebiedt hij de
verkoopster. De bewakers schenken op geen enkele wijze aandacht aan de protesten
van de Russische. Van streek van wat haar overkomt en hopend dat dit allemaal
snel over zal zijn, opent zij zelf haar broek. De verkoopster drukt op haar buik
en kan wederom geen gestolen waar vinden. Tenslotte moet zij haar schoenen
uitdoen. Ook dat levert voor De Bonneterie niets op.

    Volledig overstuur belt de Russin later een Nederlandse vriend, die met haar
teruggaat naar De Bonneterie. Het verweer van de bewaker komt er op neer 'dat
men maar moet begrijpen hoeveel klanten stelen.' De hoogstverantwoordelijke ter
plaatse deelt die mening.

    De Nederlandse echtgenoot van de Russin is echter des duivels als hij hoort
wat haar is overkomen en hij schrijft een brief op poten aan De Bonneterie.
Bedrijfsleider E.Andringa schrijft terug 'Uw vrouw heeft hier vrijwillig
medewerking aan verleend en zij is door onze beveiligingsmedewerker hier niet
toe gedwongen. Hiervan zijn ter bewijs de beelden beschikbaar van onze
beveiligingscamera. Wij hebben gediplomeerde en ervaren beveiligingsmedewerkers
in dienst, die handelen volgens vastgestelde richtlijnen.'

    In dit geval heeft De Bonneterie echter een slachtoffer gemaakt dat zich
niet met een kluitje in het riet laat sturen. De echtgenoot schrijft een
dusdanig pittige brief dat De Bonneterie zich nogmaals over de zaak buigt. De
toon die bedrijfsleider Andringa vervolgens gebruikt is heel anders. 'Gebleken
is dat wij ernstige fouten hebben begaan met betrekking tot de visitatie van uw
vrouw. Hiervoor bieden wij onze welgemeende verontschuldigingen aan. Wij zullen
dit als organisatie nog eens ernstig behandelen. Als tegemoetkoming wil ik
voorstellen dat wij de aankoop die u vrouw heeft gedaan vergoeden.'

    De betrokkenen hebben besloten met dit excuus genoegen te nemen. Zaak
gesloten.

    Voor het bedrijfsleven is (winkel)diefstal een groot probleem. Veel winkels
nemen dan ook maatregelen om hun eigendommen te beschermen. Het inzetten van
particuliere beveiligingsorganisaties is een van de middelen waarmee winkels
proberen het onrechtmatig verdwijnen van artikelen tegen te gaan. Door uniform
en uitstraling kan het gedrag van een bewakingsdienst intimiderend overkomen. Op
zich is daar niets mis mee. Immers, grondregel een is dat je met je vingers van
andermans spullen af moet blijven. Als een 'boze oom' toekijkt, nou en?

    Wat de meeste mensen niet weten is dat particuliere bewakers aan strenge
regels zijn gebonden. In tegenstelling tot een politieagent is hij geen
(bijzonder) opsporingsambtenaar. De particulier bewaker heeft precies dezelfde
rechten en plichten als elke andere 'gewone' burger.

    In het Wetboek van strafvordering is geregeld dat elke burger iemand mag
aanhouden als hij deze op heterdaad betrapt bij het plegen van een strafbaar
feit. Bij de aanhouding mag een burger 'zachte dwang' gebruiken en of eventuele
andere hulpmiddelen die hem ter beschikking staan. Een en ander moet altijd in
relatie staan tot het gepleegde feit. Onmiddellijk na aanhouding moet de burger
(lees=de bewaker) de verdachte overdragen aan een opsporingsambtenaar. Alleen
deze (politie)man of -vrouw mag iemand staande houden en vragen naar naam, adres
en identiteitsbewijs. En dan nog alleen als er een redelijk vermoeden van schuld
bestaat. Antwoorden is niet verplicht, niemand behoeft aan zijn eigen
veroordeling mee te werken.

    Fouilleren is het onderzoek aan lichaam en kleding. Dit mag alleen gebeuren
op een verdachte die is aangehouden en tegen wie ernstige bezwaren bestaan.
Alleen een opsporingsambtenaar is hiertoe bevoegd. Inwendig onderzoek is aan nog
strengere voorwaarden onderworpen.

    Een steeds vaker voorkomend beeld van deze tijd: tassencontrole in de
winkel. Foto Cor de Kock

    Detailhandel ; Bewaking en beveiliging ; Politiek en Staat ; Openbaar
Bestuur ; Politie ; Economie ; Bedrijfstakken ; Handel

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               14 of 76 DOCUMENTS

                                Algemeen Dagblad

                                October 19, 2002

De testresultaten CARAVANS

SECTION: Reizen; Pg. R9

LENGTH: 6192 words


    Avento Excellence 465 TLD Euro 18.350

    Sinds Avento bij Kip in Hoogeveen wordt gemaakt, is de caravan ingrijpend
veranderd. Voor het seizoen 2003 hebben alle modellen een polyester
hagelbestendige dakbeplating gekregen. De voor- en achterkant zijn veranderd
waarbij vooral de vooruitstekende bolle voorkant van de disselbak de aandacht
trekt. De Excellence 465 TLD heeft voorin een supergrote rondzit en achterin een
treinzit in combinatie met een badkamer. Vanbuiten heeft de caravan een
lichtbruin-beige structuurbeplating en standaard dakrails. 'De kwaliteit van het
materiaal is uitstekend. Het meubilair is mooi en degelijk, evenals de
verlichting. Veel bergruimte, duidelijke handleiding en een goede verhouding
prijs-kwaliteit', oordeelt het team Bos, dat echter ook minpunten signaleert.
'Het wasbakje is te klein en de toiletruimte te krap. Het aanrecht heeft te
weinig aflegruimte.' 'Fantastische caravan', voegt het team Kleefman hieraan
toe. 'Mooi afgewerkt, sfeervolle verlichting, uitstekend bed: heerlijk breed met
goede matrassen. De ventilatie in de caravan is heel goed. Helaas te weinig
ruimte op het aanrecht.'

    Opbouwmaat: binnen (lxbxh) 465x206x192 cm. Totale lengte: 667 cm. Gewicht:
1060 kg. Toelaatbaar 1450 kg. Standaard: stabilisator, 90 ltr koelkast, 3-pits
gasstel, boiler, ringverwarming gaskachel. Vloerverwarming. De teams telden 7
ramen, 5 stopcontacten, 10 lichtpunten, 18 kastdeurtjes, 2 laden, 4
slaapplaatsen en 10 zitplaatsen.

    Beyerland Vitesse 500 EB Euro 14.690

    Een van de vele nieuwe indelingen waarmee Beyerland het nieuwe seizoen
ingaat. Vanbuiten springt vooral de imposante moderne bolle neus in het oog.
Binnen een opvallende indeling met voorin langs de zijwanden twee
eenpersoonsbedden met een nachtkastje ertussen. Achterin heeft de caravan een
rondzit. Het testteam Van den Broek-Hoogenbosch voelt zich meteen thuis:
'Comfortabele caravan met mooie afwerking. Perfect zit- en ligcomfort (alsof je
thuis slaapt). De opstelling van de eenpersoonsbedden heeft als voordeel dat je
niet over elkaar hoeft te klimmen. Ideaal voor oudere mensen. De Vitesse biedt
verder veel beweegruimte. De plaats van de tv op het opklapplankje is onhandig
omdat je alleen vanuit het bed tv kunt kijken.' Het team Tromp is het hier mee
eens: 'Prima seniorencaravan. Door de slim aangelegde ringverwarming kan de
badruimte uitstekend worden gebruikt als droogruimte. De caravan kan helemaal
'top' worden als het aanrecht meer aflegruimte krijgt. De omvormer maakt
herrie.'

    Opbouwmaat: buiten (lxbxh) 579x230x255 cm. Totale lengte: 710 cm. Gewicht:
1050 kg. Toelaatbaar 1300 kg. Standaard: stabilisator, 70 ltr koelkast, 3-pits
gasstel, boiler, ringverwarming gaskachel. Aardlekschakelaar. De teams telden 9
ramen, 4 stopcontacten, 14 lichtpunten, 18 kastdeurtjes, 1 lade, 4 slaapplaatsen
en 6 zitplaatsen.

    ***

    Biod Nomade 450 TDS Euro 18.550

    Nadat dit oer-Hollandse merk 40 jaar lang als het bekende 'eitje' over de
Europese wegen had getrokken, werd vorig jaar tijdens het AD Test Weekend een
opvallend nieuw model gepresenteerd met Kip Shuttle-achtige trekjes. Nog steeds
geheel van hagelbestendig polyester maar in alle opzichten een maatje groter. Na
een jaar van detailverbeteringen gaat Biod verder op de ingeslagen weg. De 450
TDS heeft een vierpersoonszithoek voorin en tegen de achterwand een
tweepersoonszitje. Met een stahoogte van 202 cm ook geschikt voor lange
kampeerders. De indirecte sfeerverlichting tegen het karakteristieke plafond
imponeert beide testteams. Het team Kleefman merkt op: 'Ruim, mooi afgewerkt,
perfecte verlichting, de sfeervolle bekleding is gaaf.' Het team noteert ook
minpunten: 'De matras is te hard ('oef m'n rug') en het water zakt te langzaam
weg uit het gootsteentje.' Het team Van Putten oordeelt: 'Een heel mooi
afgewerkte caravan. Mooi meubilair, prima verlichting, glasafdekplaten aanrecht
praktisch. Het wasbakje is helaas te klein en de toiletruimte zou wat meer
bergvakjes moeten hebben.'

    Opbouwmaat:binnen (lxbxh) 450x208x202cm. Totale lengte: 623 cm Gewicht: 950
kg. Toelaatbaar 1300 kg. Standaard: stabilisator, derde remlicht, 81 ltr
koelkast' boiler, 3-pits gasstel, ringverw., gaskachel. Aardlekschakelaar. De
teams telden 9 ramen, 4 stopcontacten, 10 lichtpunten, 14 kastdeurtjes, 1 lade,
3 slaapplaatsen en 6-8 zitplaatsen.

    ***

    Burstner Ventana 455 TS Euro 14.050

    De Ventana is geheel vernieuwd. Het interieur is voorzien van een ander
keukenblok met glazen afdekplaten en een grotere koelkast. Vanbuiten heeft de
caravan een nieuwe ronde neus en andere striping. De 455 TS heeft een vast bed
achter en een rondzit voor. In het interieur stralen de trendy bekleding en
gordijnen een moderne warmte uit. 'Duitse Grundlichkeit', zegt het team Van
Wijnen. 'De Ventana is een caravan met goede voorzieningen en hij heeft een
modern interieur van prima kwaliteit. De elektrische uitrusting is goed en er is
veel opbergruimte. Helaas is de disselbak slecht toegankelijk doordat het deksel
maar voor tweederde open gaat. Hierdoor is het verwisselen van een gasfles niet
zo makkelijk.' Coby van Putten zou het vaste bed graag aan twee kanten
toegankelijk zien: 'Nu moet je over elkaar heen kruipen. Het bed is eigenlijk
net iets te breed waardoor de douchedeur vastloopt. Verder is de caravan vooral
gezellig, het toilet goed en de hangkast ruim. De afscheiding tussen bed en
zithoek maakt het wat hokkerig'.

    Opbouwmaat: buiten (lxbxh) 542x230x254 cm. Totale lengte: 688 cm. Gewicht:
1090 kg. Toelaatbaar 1350/1500 kg. Standaard: stabilisator, 89 ltr koelkast,
boiler, 3pits gasstel, ringverwarming kachel. De teams telden 7 ramen, 2
stopcontacten, 11 lichtpunten, 20 kastdeurtjes, 2 laden , 4 slaapplaatsen en 4/5
zitplaatsen.

    ***

    Cabby 67 L Euro 37.220

    De enige caravan in de test van het 'oude' productiejaar 2002. Het model
2003 was niet op tijd leverbaar. De luxe in deze tandem-asser, gebouwd voor de
wintersport, is zo groot dat veel teams met open mond staan te kijken. Niet echt
een caravan die je achter een gemiddelde auto hangt. De 67 L heeft achterin een
verhoogde slaapkamer met twee aparte bedden. Voorin een ruime rondzit. Een grote
keuken en veel kasten. 'Een prachtige, zeer ruime caravan met een volwassen
elektrische installatie. De verwarming en verlichting in de hangkast zijn
handig. Het opstapje naar de verhoogde slaapkamer is voor oudere mensen
gevaarlijk. Erg duur, geen caravan voor Jan Modaal', concludeert het team Van
der Beek. Het team Seijerlin ontdekt dat de bergruimte, van buiten van twee
kanten bereikbaar, onder de verhoogde slaapkamer enorm is. Behalve luxe ook
minpunten: geen automatische ontsteking gasstel en de badkamer is naar
verhouding te klein. Je kunt er niet echt in douchen. Er ontbreekt ook een
stopcontact. Deurslot is te simpel voor zo'n dure wagen.'

    Opbouwmaat buiten: (lxbxh) 706x250x275 cm. Totale lengte: 834 cm. Gewicht:
1670 kg. Toelaatbaar 2000 kg. Standaard: stabilisator, 135 ltr koelkast, 3-pits
gasstel, boiler, cv-vloeistofverwarming (incl. vloer). De teams telden 6 ramen,
5 stopcontacten, 22 lichtpunten, 30 kastdeurtjes, 7 laden, 4 slaapplaatsen en 9
zitplaatsen.

    ***

    Caravelair Soleria 490 Euro 13.590

    Dit kindvriendelijke Franse merk introduceerde drie jaar geleden het
hagelbestendig polyester dak dat inmiddels bij een groot aantal andere merken
navolging heeft gevonden. Het topmodel Eden heeft nu ook polyester zijwanden. In
alle modellen is de binnenbeplating vernieuwd en is de afritsbare
kussenbekleding behandeld met vlekwerend materiaal. De Soleria 490 heeft voorin
in de breedte een vast bed, middenin een treinzit en achterin een
kinderstapelbed. De slaapgedeeltes zijn met vouwdeuren af te sluiten. Als de
deuren open zijn, toont de caravan ruim. 'Een fijne caravan voor een gezin. Door
de vaste bedden geen gesjouw meer met beddengoed. Jammer dat er geen plek voor
een tv is gecreeerd: mag niet ontbreken in een kindercaravan. En waarom geen
radio?' vraagt het team Poldervaart. Het team Tromer prijst de badkamer: 'Slim,
al die kastjes. Ook een pluim voor het vaste ouderbed. Zeer comfortabel. De
entree van de caravan is ruim. Het ontbreken van een warmwatervoorziening is een
minpunt.'

    Opbouwmaat buiten: (lxbxh) 566x230x255 cm. Totale lengte: 671 cm. Gewicht:
1060 kg. Toelaatbaar 1300 kg. Standaard: stabilisator, 80 ltr koelkast, 3-pits
gasstel, boiler, ringverwarming gaskachel. De teams telden 7 ramen, 2
stopcontacten, 9 lichtpunten, 15 kastdeurtjes, 1 lade, 6 slaapplaatsen en 4
zitplaatsen.

    ***

    Chateau Cantara 470 BU Euro 17.320

    Dit vlaggenschip van Chateau heeft nu ook een hagelbestendig polyester dak.
De disselkap is handig voorzien van een bergruimte waarin standaard een
kniekussen, handschoenen, waterpas, verbanddoos, isolatiemateriaal,
siliconenspray en een kogeldrukmeter zijn opgeborgen. De 470 BU heeft een unieke
indeling en is een primeur op het testterrein. Voorin een enorme rondzit.
Achterin een hoekkeuken met daarachter over de volle breedte een badkamer waarin
een aparte ronde kunststof douchecabine. De keuken is voorzien van een oven met
grill. De kastdeurtjes zijn gemaakt uit twee verschillende houtsoorten.
'Uitstekend afgewerkt', meent het team Overweg, dat lyrisch is over de
'prachtige badkamer en slim opgestelde keuken'. Het ombouwen van de zithoek tot
bed vindt het team toch een heel karwei. Ook het team Van der Hooft vindt de
keuken en de badkamer ('een echte douchecabine') slim gemaakt. 'Verder is deze
Cantara compact. Veel bergruimte, fijn zitcomfort, maar het slaapcomfort valt
tegen. Je voelt de naden tussen de kussens en waarom geen lattenbodem?'

    Opbouwmaat: buiten (lxbxh) 464x229x257 cm. Totale lengte: 659 cm. Gewicht:
1070 kg. Toelaatbaar 1500 kg. Standaard: stabilisator, 81 ltr koelkast, boiler,
4-pits gasstel + oven en grill, ringverwarming gaskachel. De teams telden 9
ramen, 4 stopcontacten, 10 lichtpunten, 20 kastdeurtjes, 1 lade, 3 slaapplaatsen
en 8 zitplaatsen.

    ***

    Delta Flevo 4900 TKM Euro 11.750

    Veel caravan voor een gunstige prijs: een van de belangrijkste kenmerken van
dit zusje van Beyerland. Geen overbodige luxe maar vooral veel leefruimte voor
een compleet gezin. De Delta 490TKM is de goedkoopste zespersoonskindercaravan
van het testweekend. Voorin een vast ouderbed, achterin een kinderstapelbed met
twee ramen en daartussen een treinzit. 'Fijne caravan als je een complete
indeling zoekt voor niet al te veel geld', vindt het team Nijman. 'Het kinderbed
is handig gemaakt, heeft een goede trap en goede beveiliging tegen het uit bed
vallen. De bankkussens zijn te zacht. Het aanrecht heeft te weinig aflegruimte
en we missen een warmwatervoorziening.' Het team De Lint voegt hier aan toe:
'Verhouding prijs-kwaliteit is goed. In deze caravan kunnen echt zes mensen
slapen. De stapelbedden hebben elk een raam waardoor deze slaapplaatsen voor
kinderen extra gezellig zijn.' Als minpunten noteert het team de scherpe
uitstekende schroefjes in het aanrecht en het ontbreken van handdoekhaakjes.

    Opbouwmaat: binnen (lxbxh) 496x215x192 cm. Totale lengte: 686 cm. Gewicht:
1025 kg. Toelaatbaar 1300 kg. Standaard: 70 ltr koelkast, 3-pits gasstel,
aardlekschakelaar, gaskachel. De teams telden 7 ramen, 3 stopcontacten, 12
lichtpunten, 16 kastdeurtjes, 3 laden, 6 slaapplaatsen en 4 zitplaatsen.

    ***

    Dethleffs Camper Lifestyle 560 SK Euro 16.290

    Een opvallende verschijning op het testterrein. Niet alleen door z'n lengte
maar vooral door de donkergrijze beplating, vanboven afgezet met een witte
dakrand en onderin gebroken door een gele band. Samen met het rode logo een
stemmig geheel. Krijgt veel complimenten. De 560 SK is een vrolijke, grote
familiewagen met blauw-beige bekleding, voorin een vast bed, middenin een
rondzit met schuin afgeronde tafel en achterin een stapelbed met twee hoge
kasten. 'Geschikt voor een zespersoonsgezin met kinderen tot 12 jaar. Oogt vlot
en is mooi. Ideaal voor vast gebruik op seizoensplaats', meent het team
Hoornstra, dat tegelijk een kanttekening plaatst bij de indeling: 'De centrale
middenzit neemt eigenlijk te veel ruimte in beslag en de kinderbedjes zijn te
klein. Het team Te Mebel vult aan: 'Veel stahoogte (198 cm). Ruime gezinscaravan
waarbij de ouders een vast bed hebben. Modern, gezellig en een warme
uitstraling. Stapelbedden kunnen langer indien een kast zou verdwijnen. Er is al
voldoende bergruimte. Handgreepjes zouden wat robuster mogen.'

    Opbouwmaat: binnen (lxbxh) 560x250x258 cm. Totale lengte: 752 cm. Gewicht:
1330 kg. Toelaatbaar 1600 kg. Standaard: stabilisator, derde remlicht, 105 ltr
koelkast, boiler, 3-pits gasstel + magnetron, ringverwarming gaskachel.
Zekeringautomaat, buitenstopcontact. De teams telden 9 ramen, 5 stopcontacten,
20 lichtpunten, 21 kastdeurtjes, 4 laden, 6 slaapplaatsen en 6 zitplaatsen.

    ***

    Eifelland Holiday 350 QK Special Euro 9990

    Eifelland stopt met de productie van kampeerauto's en stort zich geheel op
de caravan. Dat is te merken, want voor 2003 is de caravan flink gewijzigd. De
350 QK is een van de kleinste testcaravans. Hij heeft in plaats van een toilet
achterin een kinderstapelbed zodat een gezin van vier personen er mee op pad
kan. Desnoods achter een kleine auto want de kleine Eifelland weegt slechts 700
kg. Beide testteams zijn enthousiast. 'Perfecte prijs-kwaliteitverhouding, enorm
veel loop- en bewegingsruimte waardoor je met meer personen toch comfortabel
kunt vertoeven in dit kleintje', noteert het team Kremers. Het team
Meijer-Mulders is het hier volkomen mee eens: 'Praktische, compacte caravan die
op eenvoudige wijze en voor een redelijke prijs veel luxe biedt aan gezinnen met
kinderen. Multifunctioneel.' Beide teams zien ook minpuntjes: 'Hinderlijk gezoem
omvormer, plaats verlichtingsschakelaar niet handig, moeilijk kliksysteem
tafelpoot, niet zo sfeervol.' Advies van het team Kremers: 'Een dimmer zou de
caravan 's avonds gezelliger maken.'

    Opbouwmaat: (lxbxh) 350x204x195 cm. Totale lengte: 544 cm.Gewicht: 740kg.
Toelaatbaar 900 kg. Standaard: stabilisator, derde remlicht, 80 ltr koelkast,
3-pits gasstel, kachel. De teams telden 5 ramen, 3 stopcontacten, 3 lichtpunten,
9 kastdeurtjes, 1 lade, 4 slaapplaatsen en 7 zitplaatsen.

    ***

    Eriba Nova 555 Euro 19.570

    Het grootste nieuws van Eriba op de Rai is de facelift van de Puck, de
kleinste caravan uit het programma. Deze moet de strijd aangaan met de nieuwe
T@B van Tabbert en de Kompakt van Kip. De testcaravan is evenwel de populairdere
Nova 555, met een opvallende nieuwe indeling. Voorin, achter de dichte voorkant,
een vast bed, achterin een ruime L-zit met een schuin afgezaagd tafelblad en een
compacte, L-vormige keuken. Het team Mulder-Zweistra concludeert na een nacht
slapen: 'Ideale caravan voor twee senioren die ergens langdurig willen
verblijven. Mooi, ruim, comfortabel, luxueus en goed afgewerkt. De keuken,
inclusief apothekerkastje, is slim gemaakt. Minpunten: het uitklapbare opstapje
is net te kort. Ruim uitstappen betekent een doodsmak. De laadjes en bakjes in
de toiletruimte ogen nogal zwak. Kastwand wordt zeer heet tijdens koken. Advies:
extra warmtewerend plaatje aanbrengen.' Ook het team Van der Giesen vindt het
opstapje te smal. 'Verder is de Nova mooi. De koelkast op ooghoogte is heel
handig en de complete keuken prachtig.'

    Opbouwmaat buiten: (lxbxh) 613x240x262 cm. Totale lengte: 735 cm. Gewicht:
1395 kg. Toelaatbaar 1600 kg. Standaard: stabilisator, 97 ltr koelkast, 3-pits
gasstel, boiler, ringverwarming gaskachel. De teams telden 6 ramen, 6
stopcontacten, 9 lichtpunten, 20 kastdeurtjes, 7 laden, 2 slaapplaatsen en 5
zitplaatsen.

    ***

    Fendt Platin 510 TFB Euro 16.780

    Het Duitse merk moderniseert momenteel snel de indelingen en de uitstraling.
Opvallend zijn de indirect verlichte opbergvakjes in de achterhoeken van de
caravans. Met de nieuwe serie ''Topas' introduceert Fendt een model dat volledig
is bedoeld voor comfortabel tweepersoonsgebruik. De testcaravan, de Platin,
heeft ook een volwassenenindeling: vast bed voorin en achterin een rondzit. 'Het
interieur maakt een luxueuze indruk. Veel lichtpunten en ruime lichtinval
versterkt door de lichte houtkleur', noteert het team Van der Hooft, Dat vindt
de ruimte tussen de wastafel en het bed te krap, net als de ruimte rondom te
tafel. En: 'Waarom geen kapstokhaakjes? De verlaagde instap is nog net te hoog
om zonder los opstapje goed te gebruiken.' Het team Overweg vult aan: 'Hang- en
sluitwerk prima. Het slim ingedeelde interieur straalt degelijkheid uit en de
buitenkant heeft een mooie kleurencombinatie. De magnetron is superhandig.' Ook
dit team vindt de tafel in de rondzit te groot en de verlaagde instap niet op
juiste hoogte.

    Opbouwmaat: binnen (lxbxh) 560x250x258 cm. Totale lengte: 752 cm. Gewicht:
1330 kg. Toelaatbaar 1600 kg. Standaard: stabilisator, 105 ltr koelk, boiler,
3-pits gasstel + magnetron, ringverw. gaskachel. Buitenstopcontact. De teams
telden 9 ramen, 5 stopcontacten, 13 lichtpunten, 26 kastdeurtjes, 2 laden, 4
slaapplaatsen en 6 zitplaatsen.

    ***

    Hobby 495 UK De Luxe Excellent Euro 13.750

    Hobby voorziet zijn caravans in het nieuwe seizoen van een andere neus: een
combinatie van kunststof en aluminium (binnendeel). Het voorraam werd kleiner,
wat de neus wat strakker maakt. Het logo is veranderd en de striping is feller
geworden. De fabrikant houdt vast aan de bobbeltjesbeplating (Hamerslag) omdat
op gladde beplating elk deukje te zien is. De 495 is een kindercaravan met
achterin een rondzit en voorin een treinzit met daarnaast tegen de zijwand een
stapelbed. Hierdoor heeft de caravan zes slaapplaatsen. Het team Te Mebel vindt
de Hobby vrolijk en fris, zowel vanbinnen als vanbuiten, met praktische
(keukenblok) en minder praktische kanten (douche). Na het proberen van de douche
luidt de conclusie: 'Water loopt langs de deur naar buiten in het ganpad. Binnen
de kortst mogelijke keren krijg je zo vochtschade. Waarom laat de fabrikant zo'n
douche niet gewoon weg? De meeste campings hebben fraaie douches.' Het team
Hoornstra prijst de degelijkheid en de slimme indeling maar vindt de
kinderbedjes te klein. Voor zes personen is er te weinig bergruimte en is ook
het kooktoestel te klein.

    Opbouwmaat binnen: (lxbxh) 538x217x192 cm. Totale lengte: 688 cm. Gewicht:
1041 kg. Toelaatbaar 1400 kg. Standaard: stabilisator, derde remlicht, 105 ltr
koelkast, boiler, 3-pits gasstel, ringverwarming gaskachel. De teams telden 9
ramen, 5 stopcontacten, 14 lichtpunten, 25 kastdeurtjes, 3 laden, 6
slaapplaatsen en 6 zitplaatsen.

    ***

    Home Car Racer 49 KMF Euro 13.625

    Home Car is het sportieve zusje van Chateau en voldoet net als alle andere
caravans van de Chateau Groep aan de strengste Europese richtlijnen op het
gebied van de elektriciteit. De 49 KMF heeft een kinderindeling met voorin een
vast bed in de lengte voor de ouders, midden in de caravan bevindt zich een
treinzit en achterin een stapelbed. Het team Pieper meldt: 'Perfect! Modern
ingerichte caravan. Vooral voor een gezin met twee kinderen. Door het vaste
tweepersoonsbed en het stapelbed hoef je in de avonduurtjes en voor het ontbijt
niet meer te slepen met beddengoed. Alles kan blijven liggen terwijl je in de
treinzit middenin gezellig aan tafel kan zitten. De stapelbedjes zijn niet zo
lang zodat opgroeiende kinderen er al snel niet meer in zullen passen.' Het team
Tromer vindt de Home Car een mooie, slimme caravan voor twee volwassen en twee
kinderen. 'De entree is smal. Waar laat je je schoenen?' Van het team mag het
wasbakje naast het bed weg. 'Maak daar maar eenkast.' Suggestie: 'Een dimmer op
de spotverlichting zou de sfeer verhogen.'

    Opbouwmaat buiten (lxbxh) 542x230x254 cm. Totale lengte: 688 cm. Gewicht:
1090 kg. Toelaatbaar 1350/1500 kg. Standaard: stabilisator, 89 ltr koelkast,
boiler, 3-pits gasstel, ringverwarming kachel.

    De teams telden 7 ramen, 3 stopcontacten, 13 lichtpunten, 17 kastdeurtjes, 4
laden, 6 slaapplaatsen en 4 zitplaatsen.

    ***

    Hylander Ambiance 450 Euro 16.345

    Het merk van de gladde en vlot ogende caravans uit het Britse Hull verrast
de markt door af te stappen van kinderafdelingen. Hylander richt zich voortaan
op de wat oudere kampeerder die vooral luxe, slimme indelingen en
bewegingsruimte zoekt. De 450 heeft een vast bed met voorin douche-toilet en een
ruime zithoek. In de buitenwand zitten, aan de kant van de voortent, een
voortentverwarming, 220-volts-contact en barbecue-gasaansluiting. De
voortentverwarming kan de temperatuur in de voortent zes graden omhoog
brengen'Prachtige caravan voor twee personen om luxueus op vakantie te gaan.
Enorm veel leef- en bagageruimte. Veel licht en ventilatie via twee grote en
twee kleine dakluiken', noteert het team Meijer-Mulders, dat wel kritiek heeft
op het schaarmechanisme van de tafelpoot. Het team Mulder heeft ook problemen
met de tafelpoot maar is verder vol lof: 'Adequate leefruimte waarin het zowel
overdag als 's avonds prettig toeven is. Verlichting is compleet en zeer
sfeervol. Jammer dat het aanrecht zo weinig aflegruimte heeft en dat een
spatscherm aan de zijkanten van het gasstel ontbreekt. Verder zeer compleet.'

    Opbouwmaat binnen: (lxbxh) 350x204x195cm. Totale lengte: 544 cm. Gewicht:
740kg. Toelaatbaar 900 kg. Standaard: sabilisator, derde remlicht, 80 ltr
koelkast, 3-pits gasstel, ringverwarming gaskachel. De teams telden 9 ramen, 4
stopcontacten, 12 lichtpunten, 15 kastdeurtjes, 1 lade, 4 slaapplaatsen en 4
zitplaatsen.

    ***

    Kip Kompakt Special 37 EKV Euro 12.800

    De enige hefdakcaravan in de test. De Kompakt is de kleinste caravan uit het
Kip-programma. Met het dak omhoog heeft de caravan een ventilatie waar geen
airco tegenop kan. Ook de stahoogte is enorm. Als het dak is ingeklapt, is de
caravan ook door kleine auto's goed te trekken, mede door het geringe gewicht.
De 37 EKV heeft voorin een grote zithoek en achterin een aanrecht met daarnaast
een eenvoudig toilet onder een opklapbaar wasbakje. 'Sportief en modern',
conlcudeert het team Van Splunder-Jordaan. 'Geschikt voor lange mensen. Goede
ventilatie en veel opbergmogelijkheden. Minpunt: de tafel is moeilijk in te
klappen bij het ombouwen tot bed. De staaflampjes zetten door de hitte na enige
tijd uit en zijn dan niet meer draaibaar.' Het team Disberg-Vrielink klaagt
eveneens over het moeilijke ombouwen van zithoek tot bed. 'Op bed voel je de
knoppen van de kussens in je lichaam. Verder is de Kompakt een ideale
trekcaravan. Mooi en comfortabel, leuk ontwerp. De goed uitgeruste keuken is
goed gesitueerd. De opbergmogelijkheden zijn ruim.'

    Opbouwmaat binnen: (lxbxh) 366x170x200 cm. Totale lengte: 522 cm. Gewicht:
685 kg. Toelaatbaar 950 kg. Standaard: schokbrekers, 60 ltr koelkast, 3-pits
gasstel, toilet, hefdak. De teams telden 4 ramen, 3 stopcontacten, 5
lichtpunten, 15 kastdeurtjes, 1 lade, 2 slaapplaatsen en 6 zitplaatsen.

    ***

    Knaus Sudwind 550 TKU Euro 15.485

    De 550 TKU heeft een nieuwe 'kinderindeling' in de Sudwind-serie. De aan de
buitenkant fris en modern ogende Knaus heeft voorin een vast bed voor ouders,
middenin een opvallende onderbroken U-vormige zitgroep en achterin een
kinderkamer met stapelbed. Met een breedte van 250 cm biedt deze wagen een zee
aan ruimte. Bij de brutaal vormgegeven zithoek, centraal in de caravan, is de
middelste zitplaats (onder het raam) vervangen door een driehoekig bergkastje
met een dik kussen erop. Dit kastje maakt veel reacties los bij de testteams:
'Door dat rare kastje gaat veel ruimte verloren. De tafel rust slechts op een
poot en is daardoor vrij onstabiel en neemt bovendien te veel ruimte in beslag',
concuderen de teams Roos en Poldervaart, die beiden met hun kinderen in de
caravan verbleven. De teams zijn verder enthousiast: 'Schitterende caravan met
alle comfort voor een lang verblijf. Wat een opbergvernuft! Verbazingwekkend wat
mogelijk is in zo'n kleine ruimte. Thuis valt zoiets niet te kopieren. Maar
waarom geen radio?'

    Opbouwmaat: buiten (lxbxh) 597x247x254 cm. Totale lengte: 736 cm. Gewicht:
1180 kg. Toelaatbaar 1500 kg. Standaard: stabilisator, koelkast, boiler, 3-pits
gasstel, ringverwarming kachel.

    De teams telden 7 ramen, 3 stopcontacten, 14 lichtpunten, 21 kastdeurtjes, 2
laden, 5 slaapplaatsen en 4 zitplaatsen.

    ***

    LMC Munsterland 520 HTE Euro 14.410

    De LMC werd rechtstreeks uit de fabriek in Duitsland naar het testterrein
gebracht. De caravan valt aan de buitenkant op door de afwijkende
hamerslagstructuur op de beplating. Een soort ovalen motief dat de LMC een
geheel eigen gezicht geeft. De 520 HTE heeft een bijzondere indeling: voorin een
rondzit, daarna keuken, vervolgens een slaapkamer met twee eenpersoonsbedden en
daarachter een badkamer over de volle breedte. De indeling trekt veel bekijks en
scoort hoog in de totaalscore. Het team Tromp (60 en 54 jaar) reageert lyrisch:
'Supercaravan! Gasveren onder de omhoog te klappen lattenbodem. Mooi afgewerkt
interieur. Overal degelijke kwaliteit. Praktische, rustige bekleding en ideale
bevestiging vitrage en gordijnen. De grote badkamer achterin is super. Perfecte
verhouding prijs-kwaliteit'. Het team Bos vult aan: 'Een caravan met een warme
uitstraling en veel comfort. Uitstekende grote badkamer, maar waarom geen
toiletrolhouder en haakjes? Slim , de uitsparingen achter de bedden waardoor
lange mensen hun voeten kwijt kunnen.'

    Opbouwmaat binnen: (lxbxh) 553x214x192 cm. Totale lengte: 726 cm. Gewicht:
1200 kg. Toelaatbaar 1400 kg. Standaard: stabilisator, koelkast, 3-pits gasstel,
boiler, lattenbodem, ringverwarming gaskachel. De teams telden 6 ramen, 5
stopcontacten, 10 lichtpunten, 25 kastdeurtjes, 1 lade, 4 slaapplaatsen en 6
zitplaatsen.

    ***

    Polar 620 CTH SG Euro 35.593

    Voor de AD-test speciaal uit Zweden gehaald. Een paleis op wielen, 250 cm
breed, dubbel-asser. Niet bedoeld voor beginners maar voor kampeerders die de
meest barre winteromstandigheden willen trotseren. De Polar is zwaar geisoleerd
en dankzij de vloeistofverwarming (inclusief vloer) altijd behaaglijk warm en
vochtvrij. Ondanks twee grote zitgroepen (rondzit voor en treinzit achter), een
grote keuken, badkamer en kastenwand met daarin een koelkast (150 ltr) op
ooghoogte, biedt deze nieuwe indeling enorm veel loop- en bewegingsruimte.
'Mooie caravan, veel luxe en comfort, degelijk afgewerkt en zeer goede kussens.
Slim zijn de ruime keuken, de vele opbergruimten en de ronde tafel', meent het
team Meihuizen, dat in een caravan van dergelijk formaat toch liever een vast
bed zou hebben. 'Minpunten: ontbreken van stopcontact in doucheruimte, ontbreken
van een hordeur. De treinzit is als bed te krap voor twee personen.' Het team
Van der Giessen sluit zich hierbij aan en meldt het jammer te vinden dat buiten
de doucheruimte nergens een extra spiegel te vinden is.

    Opbouwmaat: binnen (lxbxh) 618x238x195 cm. Totale lengte: 783cm. Gewicht:
1450 kg. Toelaatbaar 1600/1700 kg. Standaard: stabilisator, 150 ltr koelkast,
3-pits gasstel, boiler, vloeistofverwarming (ook vloer). De teams telden 6
ramen, 5 stopcontacten, 10 lichtpunten, 29 kastdeurtjes, 7 laden, 4
slaapplaatsen en 10 zitplaatsen.

    ***

    Sprite Super 450 CF Euro 15.500

    Sprite verkleint het programma tot twee series: de nieuwe Esprit en de
Super. Bijzonder is dat de Esprit in Frankrijk wordt gemaakt en de Super in
Engeland. De Esprit krijgt een rechte daklijn en de Super behoudt de typisch
Engelse gebogen daklijn. Sprite blijft vasthouden aan compacte lichte caravans,
die in vorm en uitrusting modern en compleet zijn. De Super 450 van de test
heeft voorin een vast bed met daarnaast douche en wc en voorin een rondzit, een
indeling die ideaal is voor tweepersoonsgebruik. Maar ook vier personen kunnen
erin slapen. 'Met enige aanpassingen een goede caravan, maar met een pittige
prijs', merkt het team Van Wijnen op. Het team vindt dat de elektrische
installatie te veel losse draden heeft, maar is enthousiast over het mechanisme
dat de openstaande deur verankert. 'Hierdoor hoef je de deur niet meer los te
rukken.' Het team Van den Broek noteert: 'Wasbak buiten het toilet is handig en
de grote matras klapt inclusief lattenbodem soepel naar boven. Afwerking kan
beter en het achterbankje van de rondzit is echt te smal.'

    Opbouwmaat binnen: (lxbxh) 461x218x195 cm. Totale lengte: 623 cm. Gewicht:
960 kg. Toelaatbaar 1230 kg. Standaard: Stabilisator, derde remlicht, 77 ltr
koelkast, boiler, 3pits gasstel, ringverw. gaskachel, Aardlekschakelaar. De
teams telden 8 ramen, 3 stopcontacten, 10 lichtpunten, 21 kastdeurtjes, 1 lade,
4 slaapplaatsen en 4 zitplaatsen.

    ***

    Swift Toscane 490 Euro 16.450

    Swift Benelux levert in het modeljaar 2003 alleen nog de Toscane. Deze serie
wordt ingekrompen tot vijf populaire modellen. Aangezien de Toscane vorig jaar
flink is aangepast, nu weinig veranderingen. De 490 heeft een vast bed met
douchecabine achterin en voorin en rondzit. Buiten het toilet is een sfeervolle
hoek met wasbakje, een grote spiegel en handige opbergmogelijkheden. De
conclusie van het team Den Heijer-Melis is positief: 'Prettig ingerichte, mooie
afgewerkte caravan waar weinig op aan te merken valt. Prima keuken enanitaire
voorziening. Veel bergruimte en mooi dakraam. Een aanrader! Het vaste bed klapt
makkelijk omhoog waarna een grote bergruimte goed toegankelijk wordt. Makkelijk
voor grote spullen. De tafel bij de ronzit is te groot (waarom geen ronde vorm?)
waardoor aanschuiven lastig is. De wasruimte ontbeert een stopcontact.' Het team
Seijerlin vindt de Toscane een degelijke caravan die van alles is voorzien.
'Mooie kleurencombinatie van kussens die door binnenvering uitstekend zitten en
liggen. Jammer dat in het middengedeelte de verlichting niet goed is.'

    Opbouwmaat binnen (lxbxh) 409x218x195 cm. Totale lengte: 670 cm. Gewicht:
1035 kg. Toelaatbaar 1350 kg. Standaard: Stabilisator, 90 ltr koelkast, 3-pits
gasstel, boiler, lattenbodem, ringverw. gaskachel. De teams telden 6 ramen, 3
stopcontacten, 12 lichtpunten, 24 kastdeurtjes, 3 laden, 4 slaapplaatsen en 6
zitplaatsen.

    ***

    Tabbert Da Vinci 525 HK Euro 15.940

    De hagelwitte Da Vinci is een belangrijke primeur op het testterrein. Drie
jaar lang waren ontwerpers met dit model bezig. De Da Vinci doet in geen enkel
opzicht denken aan de traditionele Tabbert-caravans. En dat is ook de bedoeling,
want met dit model richt de fabrikant zich op een jonger en modern publiek. Het
interieur is adembenemend anders. Achterin twee bovenbedden voor kinderen,
eronder een heus bureautje met poef. Daartegenover een kinderzit met een
draaibare tafel aan een stang. Voorin een gedurfde rondzit met ronde tafel met
telescopische poot. 'Zeer chique caravan met een mooi interieur, waarin de
kinderen hun eigen afsluitbare kamer hebben om te slapen en te spelen',
concludeert het team Pieper. 'De ronde zithoek doet knus aan maar is in het
gebruik wat onhandig.' Het team Roos prijst de bewegingsruimte. 'Jammer dat de
geopende deur van de hangkast in de kinderkamer de doorgang blokkeert. Waarom
hier geen rolluikje monteren?' Het team betwijfelt of kinderen zo'n
speel-slaapkamer effectief zullen gebruiken.

    Opbouwmaat buiten: (lxbxh) 542x230x254cm. Totale lengte: 688cm. Gewicht:
1090 kg. Toelaatbaar 1350/1500 kg. Standaard: stabilisator, 89 ltr koelkast,
boiler, 3-pits gasstel, ringverwarming kachel.

    De teams telden 7 ramen, 4 stopcontacten, 12 lichtpunten, 18 kastdeurtjes, 1
lade, 5 slaapplaatsen en 7 zitplaatsen.

    ***

    Tabbert T@B Euro 6780

    Dit opvallende, ovaalvormige en kleurrijke kleintje was vorig jaar de
sensatie van de CaravanRai. Inmiddels heef de T@B de titel Caravan van het Jaar
binnengehaald en is ook de blikvanger op het testterrein. De caravan bevat
slechts een zithoek en een keukentje met hangkast. Het team Disberg-Vrielink is
onmiddellijk verliefd op het ukkie en wil de caravan eigenlijk het liefst meteen
achter de auto meenemen. 'De hipste en liefste caravan van dit moment. Wat een
vormgeving! Voor de kampeerder die gewend is aan de tent en nog geniet van het
primitieve kamperen, is de T@B een ideale caravan. De zithoek is makkelijk tot
een comfortabel bed om te bouwen. Het slapen was lekker knus . Maar waarom niet
aan beide zijden een deurtje? Minpunten: slechte kwaliteit rolgordijen en het
ontbreken van leeslampjes.' Het team Den Heijer-Melis kan bij het kookgedeeltje
niet rechtop staan. 'Mag-ie iets hoger? De kussen zijn stevug. Mag vanbinnen
best gedurfder worden.De uitrusting, maar een stopcontact en een lichtpunt, mag
gezien de prijs rijker zijn.'

    Opbouwmaat binnen: (lxbxh) 312x165x176 cm. Totale lengte: 477 cm. Gewicht:
500 kg. Toelaatbaar 750 kg. Standaard: koelkast, 2-pits gasstel,
gaskachel(optie). De teams telden 5 ramen, 1 stopcontact, 1 lichtpunt, 8
kastdeurtjes, 1 lade, 2 slaapplaatsen en 4 zitplaatsen.

    ***

    Wilk De Luxe 531 UE Euro 16.895

    Wilk begint het seizoen 2003 zonder grote veranderingen. De series Stern en
De Luxe krijgen een aangepaste striping, een andere achterbumper met nieuwe
verlichting en binnen andere spotjes. De De Luxe-serie wordt 7 procent
goedkoper. De 531 UE heeft een echte seniorenindeling: achterin twee vaste
eepersoonsbedden en voorin een riante rondzit. 'Een heel mooi afgewerkte caravan
voor een (senioren-)echtpaar dat enig comfort en luxe op prijs stelt. Ideale
caravan om te overwinteren in bijvoorbeeld Portugal. Het apothekerskastje en de
uitschuifmandjes in de keuken zijn zeer praktisch', noteert het team
Mulder-Zweistra. Na de lof de kritiek: 'Te weinig stopcontacten. Tegenwoordig
wordt alles elektrisch opgeladen: tandenborstel, gsm, enz. Iedereen heeft ook
een tv, fohn, radio of laptop. Waarom geen haakjes voor handdoeken? We missen
ook een niveaumeter voor water en gas.' Ook het team Meihuizen worstelt met de
stopcontacten: 'Er zit een stopcontact boven de spoelbak waardoor een snoer in
de weg hangt. De zithoek mist een stopcontact'.

    Opbouwmaat buiten (lxbxh) 613x232x255 cm. Totale lengte: 745 cm. Gewicht:
1155 kg. Toelaatbaar 1500 kg. Standaard: stabilisator, 80 ltr koelkast, boiler,
3-pits gasstel, ringverwarming gaskachel. Vaste watertank 43 ltr. De teams
telden 7 ramen, 3 stopcontacten, 7 lichtpunten, 28 kastdeurtjes, 2 laden, 4
slaapplaatsen en 5 zitplaatsen.

    De teamsRoel en Tineke van der Beek uit Almelo, beiden 65, gepens. hfd.
administratie en secretaresse.Trudie (50) en Jan (53) van Wijnen uit Poortugaal,
medew. zorgsector en medew. financieringsmaatschappij.Pieter (60) en Flora
Helena (54) Tromp uit Heukelum, medew. landbouwmechanisch bedrijf en
huisvrouw.Susan (36), Aad (46), Stephan (10), Laurens (7) en Nanette (7) Tromer
uit Schiedam, huisvrouw en hfd. salarisadmin.Jacques van Splunder (29) en Simone
Jordaan (26) uit Oegstgeest, arts en juriste.Henk (75) en Charlotte (77)
Seijerlin uit Den Haag, gepens. organisatieadviseur en huisvrouw.John (44),
Petra (41), Malou (4) en Vivien (8) Roos uit Rotterdam, int. projectmanager en
lerares.Coby van Putten uit Rotterdam (71), enquetrice.Kees (39), Madelon (32),
Samira (10) en Lisanne (7) Poldervaart uit Maassluis, matroos en
bejaardenverzorgster.Petra (30), Henk (31), Robin (6) en Quinty (0) Pieper uit
Den Haag, verpleegkundige en huisschilder.Jan Overweg (67) en Andree den Breejen
(57) uit Alphen aan den Rijn, gepens. vertegenw. projectinr. en
ex-kleuterleidster.Frank (33), Nancy (35), Chelsea (5) en Stacey (2) Nijman uit
Barendrecht, shovelmachinist en huisvrouw.Rob Mulder (55) en Riet Zweistra (42)
uit Heeten, beeldend kunstenaar en adv. personeelsmanagement.Tine (60) en Sam
(58) Meihuizen uit Wieringerwerf, huisvrouw en gepens. marineman.Rinus Meijer
(54) en Ton Mulders (46) uit Maassluis, kwaliteitsmanager en zorgmanager.Wietske
(42), Freek (42), Melvin (6), Swen (9) en Jens (12) te Mebel uit Aalten,
wijkverpleegster en cameraman.Arie (40), Moniek (38), Tom (10) en Kim (8) de
Lint uit Oude Tonge, medisch lab. en schapenfokker.Gerrit (48), Roelien (46) en
Mirande (12) Kremers uit Heino, jurist en verk. kledingwinkel.Peter (50) en Loes
(46) Kleefman uit Assen, kapelmeester J.W. Frisokapel en docente
dwarsfluit.Marten Disberg (46) en Hanneke Vrieling (36) uit Niehove, directeur
en medew. verst. gehandicaptenzorg.Riet (69) en Cor (66) van de Giessen uit H.I.
Ambacht, huisvrouw en gepens. salesmanager.Rein (41), Fiona (32), Eline (16),
Ruben (14), Jorinde (11) en Silvan (0)Hoornstra uit Hoogeveen, salesman. bedr.
veiligheidsopl. en afgestud. facilitaire dienstverl.Petra (59) en Ria (34) van
der Hooft uit Spijkenisse, vrijwilligerswerkers.Minco den Heijer (31) en Nicole
Melis (34) uit Tilburg, fotografen.Hans van den Broek (55) en Marjo Hoogenbosch
(42) uit Den Burg (Texel), machinist veerboot en ass. accountant.Koos (50) en
Jan (54) Bosch uit Oost-Souburg, medew. elektrotechn. bedrijf en
brug-sluiswachter. Op zaterdagochtend wisselt elk testteam van caravan of
vouwwagen. Even is het testterrein het decor van een complete volksverhuizing.
Spoedreparatie: een kapotte omvormer. Op zaterdagavond koken de testers zelf. Er
wordt heel wat gediscussieerd. FOTO'S HANS KOUWENHOVEN

    Algemeen ; Producten ; Consumentenzaken ; Recreatie en Vrijetijdsbesteding ;
Reizen ; Vakantieaccomodaties

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               15 of 76 DOCUMENTS

                                Algemeen Dagblad

                                October 12, 2002

Vorstelijke rouw

BYLINE: DOOR AD BERGSMA

SECTION: Reporter; Pg. R3

LENGTH: 2028 words


    Het publieke afscheid van prins Claus vraagt het nodige evenwichtsgevoel van
de koninklijke familie. Distinctie en zelfbeheersing zullen gepaard gaan met een
discreet vertoon van emoties. Hoe kan iemand zichzelf blijven onder het oog van
de camera's? 'Een voile zou een prachtige oplossing zijn.'

    Rouw is de keerzijde van 'houden van'. Daar heeft de koninklijke familie
evenzeer mee te maken als ieder ander. Tegelijkertijd is de positie van de
Oranjes uniek. Het vorstenhuis bevindt zich in een keurslijf dat het gewone volk
de afgelopen honderd jaar heeft afgeworpen. De beperkingen die hiermee gepaard
gaan, hebben echter ook voordelen.

    Hoe groot de verschillen zijn, is eigenlijk al gebleken. Als mijn vader zou
komen te overlijden, dan moet het een vreemde gewaarwording zijn als ik het
achterafkamertje in het ziekenhuis weer verlaat. Mijn wereld staat op zijn kop,
maar buiten draait alles onveranderd door. Buiten het zicht van de maatschappij
zal de rouw zich in besloten kring afspelen.

    Hoe anders is dat voor de zonen van prins Claus. Kort na het verscheiden van
hun vader worden alle programma's op de vaderlandse televisie gestaakt. Het
koninklijke verdriet weerklinkt in de hartslag van Nederland. De kleur van de
koets, de route naar de kerk of de medische details rond het overlijden, het
publiek vindt alles even belangrijk als het voor de direct betrokkenen moet
zijn.

    Het lijkt waarschijnlijk dat zo'n bevestiging van de emoties steun geeft.
Bij gewone mensen zie je in ieder geval dat zij manieren zoeken om hun
ontzetting publiek te maken. Kijk maar naar de zeer expressieve rouw na de dood
van Lady Diana. Toen de media eenmaal enkele voorbeelden hadden laten zien van
mensen die op straat bloemen legden, hadden de emoties een collectieve
uitlaatklep gevonden.

    Andere voorbeelden van het publiek maken van de emotie, zie je een enkele
keer in rouwadvertenties. 'Lieve Anne, ik zal altijd met je verbonden blijven,
Petra'. In hetzelfde stramien past de schrijfster Anna Enquist die strijd voert
voor de invoering van de dodehoekspiegel op vrachtwagens, nadat haar dochter
onder een afslaande truck terechtkwam. Is haar bijdrage aan de
verkeersveiligheid niet tegelijkertijd een monument voor haar kind?

    Voor de koninklijke familie liggen dit soort uitingen minder voor de hand,
omdat hun verdriet van meet af aan deel uitmaakt van het wijgevoel van de
overgrote meerderheid van de Nederlanders. In de rouwadvertentie in de
Staatscourant schrijft de majesteit: 'Met grote droefheid geef ik kennis dat
mijn geliefde echtgenoot gisteren vredig is gestorven. Mijn familie en ik voelen
ons gesterkt door de gedachte dat velen dit grote verlies met ons delen.
Beatrix.'

    Een ander psychologisch 'voordeel' voor de koninklijke familie is dat ze kan
terugvallen op eeuwenoude rituelen. Onze koningin is verlost van de keerzijde
van de keuzevrijheid: de plicht te moeten kiezen. Zij kan volstaan met het
aanbrengen van enkele persoonlijke accenten zoals de kleur van de koets. Het
belangrijkste psychologische voordeel van het protocol is dat het houvast biedt.
Het verdriet en de wanhoop dreigen de nabestaanden te overspoelen, maar het
ritueel biedt structuur en houvast.

    Toch is het ritueel niet meer dan een pleistertje op een veel te grote wond.
De Engelse psychiater Colin Parkes, een pionier op het gebied van rouwprocessen
en de man die de koninklijke familie bijstond na de dood van Diana, maakt de
volgende vergelijking: 'Het verlies van een partner lijkt in veel opzichten op
het verlies van een ledemaat. Er is echter een belangrijk verschil. Het is
minder erg om een linkerbeen kwijt te raken dan een partner te verliezen.'

    De kracht van het ritueel is tegelijkertijd haar zwakte. Het ritueel gaat
ten koste van de gevoelsmatige authenticiteit. Het gedrag tijdens de
plechtigheid moet zich voegen naar een keurslijf van regels en voorschriften. De
dwangmatige aspecten van het ritueel verklaren waarom het gewone volk de vaste
voorschriften de laatste eeuw steeds meer heeft losgelaten.

    De Engelse socioloog Tony Walter vertelt: 'Een studente van mij verloor haar
vader en ging voor de begrafenis terug naar het zuiden van Ierland. Daar volgt
de rouw nog veel meer vaste regels dan bij ons en dit was de studente niet
meegevallen. Ze had 200 mensen de hand moeten schudden van wie ze er 195 niet
kende. Terug op de universiteit was ze blij dat ze eindelijk zichzelf weer kon
zijn.' Rouw is een sterk individueel bepaald proces en het ritueel kan daar geen
recht aan doen.

    Een volgend nadeel van het protocol is dat het omstanders de gelegenheid
geeft rouwenden de maat te nemen. Volgens Walter is dit een van de redenen
waarom de voile bij begrafenissen in zwang is gekomen. 'Zelfs als je alle regels
en voorschriften precies volgde, kon je nog veroordeeld worden op grond van een
ongepaste gelaatsuitdrukking. De voile biedt bescherming tegen de dwangmatige
aspecten van het ritueel.'

    Het keurslijf van het ritueel is voor de koninklijke familie extra strak,
omdat zij weet dat heel Nederland mee zal kijken. Hoe kritisch het publiek kan
zijn, bleek tijdens de dood van Diana. Het Engelse volk leek tot een opstand
bereid, toen de koninklijke familie het emotioneel vertoon van het gewone volk
negeerde. De koningin weigerde bijvoorbeeld de vlag halfstok te hangen, omdat
zij het protocol belangrijker achtte dan het collectieve gevoel van
saamhorigheid van haar onderdanen.

    Het verschil met de Nederlandse situatie is dat de verhoudingen in Engeland
al vertroebeld waren door de scheiding. De ex-familie kan het in zo'n situatie
bijna niet meer goed doen. Uiteindelijk kwam toch nog een kentering toen prins
Charles met een van zijn zonen met triest gezicht de bloemenzee kwam
inspecteren. Het wegpinken van een enkele traan door Diana's zonen Harry en
William tijdens de begrafenis verzekerde het voortbestaan van het koninklijk
huis.

    De koninklijke familie volgde uiteindelijk de ook in ons land meest
gebruikelijke vorm van rouwen: de prive-rouw. De heftigste emoties worden niet
in publiek getoond. Dit gebeurt niet primair uit schaamte, maar uit pieteit met
de omstanders. Het al te openlijk tonen van de innerlijke verscheurdheid, maakt
de plechtigheid te indringend voor toeschouwers.

    Volgens Walter vraagt de prive-rouw van de rouwenden dat zij subtiele hints
geven over hun verborgen leed. De Nederlandse koninklijke familie heeft dat
inmiddels duidelijk gedaan. In elke krant en op televisie zijn foto's vertoond
met de duidelijke mengeling van verdriet en zelfbeheersing.

    Ons koningshuis volgt daarmee de lijn van een nabestaande in een Engelse
rouwadvertentie: No-one knows my sorrow/ Few have seen me weep/ I cry from a
broken heart/ While others are asleep. (Niemand kent mijn zorgen, weinigen
hebben mij zien huilen. Ik huil met een gebroken hart, terwijl anderen slapen.)

    Voor Walter brengt deze annonce precies het spanningsveld tussen openbaar en
prive onder woorden. 'Maar het blijft een extreem zware en moeilijke opgave om
precies de juiste toon te treffen bij prive-rouw. Ik ken jullie koninklijke
familie niet, maar ik kan me voorstellen dat een voile een goed idee zou zijn.'

    Het ingewikkeldste bij een koninklijke begrafenis lijkt dat er buiten de
rouw nog zoveel meer speelt. Het is te vergelijken met het verschil tussen een
balletje trappen bij de amateurs en professioneel voetbal. Bij het eerste staat
het spelplezier centraal, bij het tweede is dat slechts een van de factoren. Bij
de profs spelen op de achtergrond zaken mee als de beurskoers van de club, de
eigen marktwaarde en de rellen rond het veld.

    Een koninklijke bijzetting heeft iets weg van profvoetbal. Elke spreker is
een topper en alles is tot in de puntjes geregeld, maar het gaat niet alleen om
het verdriet van een pijnlijk afscheid. De begrafenis is ook een festiviteit.

    Colin Parkes beschreef dat geergerd na de uitvaartplechtigheid voor Diana:
'Voor veel mensen is het een heel leuke dag geweest. Ik kwam indertijd in Londen
een gezinnetje met twee kinderen tegen dat op verschillende plekken bloemen ging
leggen. Ze hadden echt de tijd van hun leven, omdat ze deel konden uitmaken van
deze historische gebeurtenis. Het verwijt aan de koninklijke familie dat zij
onvoldoende verdriet toonde was hypocriet.'

    Ook de dood van Claus heeft iets van een toeristische attractie. Een deel
van het publiek dat hem de laatste eer wil bewijzen, zal dat niet alleen doen
uit medeleven. De dood biedt velen een gelegenheid dichter bij prins Claus te
zijn dan tijdens zijn leven mogelijk was.

    Het is dit publieke aspect van het koninklijke leven dat tot irritatie
leidde bij kroonprins Willem-Alexander voorafgaand aan zijn huwelijk: 'Ons
huwelijk is geen reality soap. Het is het huwelijk van mijn vrouw en mij.' Een
begrijpelijke reactie, maar koninklijke huwelijken en begrafenissen hebben
onmiskenbaar soap-achtige aspecten. Als de Oranjes kussen of huilen staan er op
de achtergrond mensen, die hopen dat zij de volgende dag op de foto in de krant
staan.

    Walter: 'Historisch gezien is dat niets nieuws. In het verleden betaalde de
Engelse adel paupers om op begrafenissen te verschijnen. Voor de adel bevestigde
de massale opkomst hun stand en voor het gewone volk was de begrafenis een
festiviteit met gratis bier en een goede maaltijd.'

    Het aspect van status en macht verdwijnt niet tijdens de rouwperiode. De
dood van een geliefd lid van de koninklijke familie draagt altijd een kiem in
zich van instabiliteit. Prins Claus was nog maar net overleden of de speculaties
over de troonsafstand van Beatrix staken de kop op.

    Het ceremonieel vertoon is in zekere zin het antwoord op de twijfels. De
rouw laat zien dat de koninklijke familie tegelijkertijd menselijk is en anders
dan alle anderen. Het koningshuis heeft bij de wet toestemming voor het balsemen
van het lichaam, terwijl dat voor gewone Nederlanders verboden is. Ook wordt
Claus niet 'gewoon' begraven of gecremeerd, maar bijgezet.

    Ook de toestromende hoogwaardigheidsbekleders bevestigen de status van de
familie. Walter: 'In het verleden zag je dat de grootste piramides gebouwd
werden door de zwakste farao's.' Hiermee is niet gesuggereerd dat het vertoon
het ego van de leden van het koninklijk huis streelt. Het gaat immers niet
alleen om de status van de familie, maar ook om die van ons land. De vertoning
is een blijk van saamhorigheid van het Nederlandse volk. Een gelegenheid om stil
te staan bij het verleden en toekomst van onze natie.

    Het koninklijke verdriet is een radertje in de maalstroom van een
historische gebeurtenis. Voor een gewone Nederlander lijkt zoiets erg
vervreemdend, maar aan de andere kant is het koninklijk huis niet anders gewend.
Voor hen zou een plekje buiten de schijnwerpers wezensvreemd zijn. Gemakkelijk
is hun positie echter zeker niet.

    Een klein voordeel van het grotere geheel is misschien nog dat de massale
gebeurtenissen kunnen helpen om straks de draad weer op te pakken. Chronische
rouw treedt volgens Parkes vooral op als mensen de dood alleen maar als een
verlies ervaren. 'Zij geven het op, omdat zij niet kunnen zien wat ze hebben
behouden. Als iemand dood gaat, leeft de ander voort in je eigen geest. Het is
net als met een kind dat het ouderlijk huis kan verlaten, omdat het zijn ouders
niet meer elke keer hoeft te vragen wat zij ergens van vinden. Hij weet ook zo
wel wat zij ergens van denken. Hij draagt hun steun en liefde met zich mee.'

    In die zin moet het een steun zijn dat Nederland de afgelopen week
voortdurend positieve herinneringen aan prins Claus heeft opgehaald. Claus leeft
niet alleen voor zijn directe familieleden voort. Een groot deel van Nederland
beseft hoe bijzonder deze man was. Het verlies wordt op die manier niet minder
pijnlijk, maar de kans wordt wel groter dat de nabestaanden van Claus ermee
kunnen leren leven.

    De citaten van Colin Parkes zijn afkomstig uit Ad Bergsma: Wat bezielt de
psycholoog. Amsterdam, Uitgeverij Nieuwezijds, 2001.

    De koninklijke familie op vakantie in Ierland Foto EPA

    Koningshuizen ; Leven en dood ; Algemeen ; Recht ; Politiek en Staat ;
Staatsrecht ; Staatsvormen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               16 of 76 DOCUMENTS

                                Algemeen Dagblad

                                October 12, 2002

De Impulsieve en de Tacticus

BYLINE: MONIQUE VAN DE SANDE

SECTION: Magazine; Pg. 43

LENGTH: 1291 words


    Ze leerden elkaar waarderen als luizen in de pels van het establishment. Ze
zijn nu zelf gearriveerd, maar van binnen niet veranderd.

    Pieter Storms: "In 1977 kwam ik vers van het Noord-Hollands Dagblad bij
Nieuwe Revu terecht. Onder hoofdredacteur Ton van Dijk was dat een soort links
revolverblaadje geworden, volgens de sandwichformule 'seks, sensatie en
socialisme'. Derk zat al op de redactie. Samen met Fons Burger vormde hij een
buiten gewoon geengageerd duo. Een onooglijk klein mannetje, en in het geheel
niet aardig. Toch keek ik tegen hem op. Want Derk is een mannetjesputter, zo
klein als-ie is. Op een gegeven moment ben ik bij Nieuwe Revu vertrokken, voor
anderhalf jaar. Toen ik in 1980 terugkwam, was Derk voorzitter geworden van de
redactieraad. Een functie die hij op zeer eigengereide wijze invulde. Maar hij
werd wel gekozen tot hoofdredacteur. Waarna we ineens te maken kregen met 'Derk
de ma nager'. Een uiterst dominant iemand met een grote interesse voor
advertentieinkomsten en uitgaven. Daar schrokken we als links blok ongelooflijk
van. In het verzet tegen de omwenteling nam ik het voortouw. Fantastische
aanvaringen heb ik met Derk gehad. Onvermijdelijk ook, want ik heb altijd een
broertje dood gehad aan gezag.

    Toch ben ik achteraf gaan beseffen dat Derk gelijk had. Hij zag dat de geil
lustreerde-bladenmarkt achteruitging, en be greep dat Nieuwe Revu een
duidelijker profiel nodig had om te overleven. Daar heeft hij heel conscientieus
aan gewerkt. Dat is Derks grote talent: een doelstelling messcherp formuleren en
die vervolgens ook feilloos uitvoeren. Op exact dezelfde manier heeft hij in
Rusland een imposant uitgeversimperium opgebouwd. Uit het niets, want toen ik
hem voor het eerst in Moskou opzocht, zat hij op een zolderkamertje een blaadje
te maken voor het toenmalige vnu-concern. Die kleine Napoleon moet zich altijd
waarmaken, en het lukt hem ook.

    Bij Nieuwe Revu zijn we er indertijd samen uitgekomen doordat Derk voor een
iets minder harde lijn koos. Maar ook omdat we wisten dat we elkaar eigenlijk
heel mooi aanvulden. Derk is een tacticus die uitstekend in de tijd kan denken.
Terwijl ik juist vreselijk impulsief ben, totaal geen geduld kan opbrengen. Ik
was altijd degene die met wilde ideeen kwam aanzetten, soms zo wild dat ze niet
konden. En Derk wist die dan steeds weer te kneden en te kanaliseren. Zo hebben
we samen veel moois bereikt. Zeker in het jaar dat ik undercover ben gegaan om
de mores van het Nederlandse zakenleven bloot te leggen. Zowat elke week hadden
we een spannende sessie met advocaten, waarbij Derk steevast pal achter me
stond. We waren musketiers met een doel: dat blaadje groot maken.

    Behalve de passie voor ons vak delen Derk en ik ook een passie voor wiel
rennen. Bij Nieuwe Revu heeft Derk me nog ingewijd in de wielerjournalistiek.
Samen gingen we naar de buitengewoon onbelangrijke Ronde van Ierland. Derk is
een uiterst matige man, maar bij die gelegenheid heb ik hem toch voor het eerst
liederlijk dronken zien worden. Daarvoor waren we al eens gaan fietsen in
Limburg. Dat is ook een talent van de grote kleine man. Ik mag dan ongeveer twee
keer zo groot zijn, Derk heeft een langere adem. Op elk gebied.

    We filosoferen nooit over Het Leven. Politiek houdt ons wel bezig. Derk
heeft zijn rabiaat linkse ideeen nooit verloochend. Ondanks alle rijkdom die hij
heeft vergaard, is hij nog altijd een toonbeeld van linkse soberheid. Ik heb
daar bewondering voor. Al maak ik natuurlijk wel eens een grap, onder het motto
'links lullen, rechts vullen'. Op zakelijk gebied heb ik veel van Derk geleerd.
Verder kijken dan de volgende dag, bijvoorbeeld. En zakelijk en prive uit elkaar
houden. Op zijn evenwichtigheid kan ik wel eens jaloers zijn. Niet op zijn geld.
Derk mag veruit de rijkste van ons tweeen zijn, ik ben weer bekender. Tussen
Groningen en Maastricht, tenminste."

    Derk Sauer: "Mijn eerste gedachte over Pieter was: wat een rare snijboon.
Hij was met veel kabaal bij Nieuwe Revu binnengekomen. Bovendien gingen over
zijn verleden de wildste verhalen. Hij zou badjassen hebben verkocht op de
Albert Cuyp-markt in Amsterdam en een hamburgertent hebben gedreven op Tenerife.
Allemaal nog waar ook, maar dat maakt hem juist zo leuk. Pieter heeft van alles
gedaan in zijn leven. Bepaald niet ongemerkt, want hij is een luidruchtig type.
Je zag hem toch al niet over het hoofd. Een mooie jongen was hij. Lang, donker.
En heel slank nog in die tijd.

    Toen ik hoofdredacteur werd, ben ik heel intensief met Pieter gaan werken.
Dag en nacht bijna. Samen hebben we de onderzoeksjournalistiek nieuw leven
ingeblazen. Dankzij Pieters grote talent, want hij is een speurneus eersteklas.
Heel opwindende jaren waren het. We droom den er elke week van dat we het
nos-journaal zouden halen. Scoops, scoren. Door roeien en ruiten gingen we,
Pieter voor op. Soms werd ik daar wel eens moe van. Nu een week geen Storms,
dacht ik regel matig.

    In zijn drift te scoren had Pieter de neiging iets te scherp te formuleren.
Dan schreef hij dingen die hij niet helemaal hard kon krijgen. Als ik hem daarop
aansprak, werd hij altijd woedend. Hele schreeuwpartijen hebben we gehad, en
soms zelfs een handgemeen. Maar dat maakte niet uit. Het hoorde bij de
kwajongenssfeer op de redactie. Al was het voor Pieter niet echt eenvoudig een
baas te hebben, en voor mij niet om die baas te zijn. Ik was ook
verantwoordelijk voor de financien, en Pieter kon geweldig declareren. Een keer
nota bene dertig flessen champagne; had hij bij de huldiging na de Tour de
France het hele orkest getrakteerd.

    Het leuke aan Pieter vind ik dat je altijd iets met hem meemaakt. Bij
wielerwedstrijden gingen we vaak samen het cafe in, en dan staat hij binnen vijf
minuten met iedereen te kletsen. Zelf ben ik meer het verlegen type. Ik kruip
ook op een gegeven moment mijn bed in, terwijl Pieter rustig tot half zes 's
ochtends doorgaat. Hij zit vol energie en lef. Dat bleek ook toen hij research
pleegde naar zwartgeldstromen. Pieter kon met een stalen gezicht ergens als
bankdirecteur binnenkomen. Daar was ik veel te schijterig voor. Het geestige is
wel dat hij als onderzoeksjournalist bijzonder kritisch stond tegenover
ondernemers, maar stiekem altijd zelf rijk wilde worden. Hij vond zichzelf ook
veel slimmer dan al die dure jongens in het zakenleven.

    Ik vind het schitterend dat Pieter uiteindelijk zakelijk succes heeft
behaald in de journalistiek. Door zich op te werpen als voorvechter van de
gewone man. Breekijzer is helemaal zijn programma. Een ander zou zich vreselijk
moeten opfokken om telkens weer tegen iedereen tekeer te gaan. Pieter niet. Hij
is gewoon zo. Ik bewonder vooral zijn doorzettingsvermogen. Hij is in zijn
carriere een paar keer flink onderuitgegaan. Als uitgever van de Krant op Zondag
bijvoorbeeld. Maar hij neemt zijn verlies met benijdenswaardig gemak. Pieter
staat altijd weer op. Dat heb ik van hem geleerd: 'out' ben je pas als je dood
bent.

    We praten soms een beetje als oude lullen, dat krijg je op onze leeftijd. We
zijn blij dat we ons vak trouw zijn gebleven, en niet zijn geeindigd als
woordvoerder bij

    de gemeente, zoals de meesten. Een onopvallend bestaan is sowieso niet voor
Pieter weggelegd. Als hij komt voorrijden, dan is dat met een enorme cabriolet.
Ik zie daar de humor wel van in."

    Pieter Storms (47) is directeur-eigenaar van tv-productiebedrijf The Storms
Factory (o.a. Breekijzer). Derk Sauer (49) is directeur-eigenaar van het
Russische uit geversconcern Independent Media.

    Foto: Peter Blok

    Pieter Storms (links): "Die kleine Napol eon moet zich altijd waarmaken, en
hij heeft bovendien een langere adem dan ik."

    Theater ; Televisie ; Media ; Omroep ; Kunst en Cultuur ; Kunst

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               17 of 76 DOCUMENTS

                                Algemeen Dagblad

                                October 7, 2002

Uitspraken Prins Claus

SECTION: Binnenland; Pg. 4

LENGTH: 589 words


    'Mijn vrouw heeft haar eigen precies afgebakende functie, waar ik meestal
buiten sta. Er zijn gewoon dingen waar ik buiten sta en waar mijn vrouw mij ook
niet van op de hoogte stelt, dat hangt ook samen met het Geheim van Huis ten
Bosch.'

    'Koken vind ik een heerlijke bezigheid. Ik kan een heel goede Boeuf
Stroganoff maken en een heel goede uiensoep.'

    'Ik vind het hele Nederland eigenlijk aardig en zou niet weten wat ik het
aardigste vind. Deze Claus voelt zich het meeste thuis in dit land, waar alles
op een heel bijzondere manier geregeld is, anders dan in andere landen, met als
resultaat dat toch de welvaart en het welzijn van de mensen voor de regeerders
en voor alle mensen die verantwoordelijkheid dragen, heel belangrijk is. Het is
een door en door democratisch land.'

    'Ik geloof dat wij ons precies zo gedragen als de gemiddelde Nederlander. Ik
geloof dat er geen enkel verschil is. Goed, wij rijden een keer per jaar in een
gouden koets. Maar in het algemeen voelen wij ons tenminste zoals een volkomen
gewone staatsburger. En wat betreft de afstand, je kunt het bekijken van onze
kant en dan kan ik u zeggen dat er geen enkele afstand is. Je kunt het ook
bekijken van de andere kant, van de gewone Nederlander, dan heb ik het gevoel
dat de meeste Nederlanders die afstand niet voelen, maar het is natuurlijk
altijd zo afhankelijk van hoe je er tegen aankijkt.'

    'Om het heel eerlijk en duidelijk te zeggen was die verlovingstijd nu niet
de periode die ik tot de fijnste van mijn leven zou willen rekenen. Het was een
heel moeilijke tijd die alleen maar te doorstaan was door hetgeen tussen mij en
mijn vrouw bestond. Het was een vuurproef.'

    'Ik denk en droom in het Nederlands, behalve bij het rekenen als dat snel
moet gaan.'

    'Ik knip niet zoveel linten door. En als ik het doe, doe ik het altijd met
een gedachte erachter. Ik kijk naar de evenementen waarvoor ik gevraagd wordt en
als ik vind dat het belangrijk is, dan doe ik het met veel plezier.'

    'Nederland is geen monarchie. Nederland is een republiek met een erfelijke
vorst die in nauw contact met het volk staat.'

    'Als het Nederlandse volk een eind aan de monarchie zou willen maken, dan
geloof ik niet dat u de leden van het koninklijk huis op de barricaden zou
vinden om het instituut als zodanig te verdedigen.'

    'Dat mijn kinderen eten weggooien komt niet voor. Ik wen ze eraan dat ik
niet accepteer dat in mijn huis eten wordt weggegooid. Ik vind dat een kwestie
van morele hygiene.'

    'De aanduiding rechts en links hebben voor mij persoonlijk nooit veel
betekend. Ik weet echt niet wat ik ben. Het hangt veel af van de zaak waarom het
gaat. Ik ben erg veranderlijk op dat gebied, naar ik vrees een soort politieke
bastaard.'

    'Dit is inderdaad een functie waar je per definitie een bepaalde
kleurloosheid op de koop toe moet nemen. Ik kan tijdens een vergadering niet op
een zeepkist gaan staan en zeggen wat ik allemaal denk en het diepste van mijn
ziel bovenhalen.'

    'Wat het betekent om de hele tijd in een glazen huis te zitten en wat je dat
doet, dat gevoel, dat kun je ook niet inschatten. Het is veel moeilijker dan ik
gedacht.'

    Tijdens een reis door Tanzania, het land van zijn jeugd: 'Als je het
landschap over het huis ziet, die vlaktes met daarachter bergen, als je dat ziet
met zonsondergang, dat is zo ongelofelijk mooi. Ik vind in de hele wereld geen
plaats waar ik liever vertoef dan daar.'

    Politiek en Staat ; Recht ; Staatsrecht ; Staatsvormen ; Koningshuizen ;
Algemeen ; Leven en dood

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               18 of 76 DOCUMENTS

                                Algemeen Dagblad

                                October 5, 2002

De thuiskomst van Imca Marina ; 'De mensen zijn zo blij dat ik terug ben';  'Je
moet iets durven loslaten'

BYLINE: DOOR THEO GERRITSE

SECTION: Reporter; Pg. R1

LENGTH: 2083 words


    Imca Marina heeft haar aangekochte boerenstee gedoopt tot de Vicarie van
Midwolda. Als de verbouwingen achter de rug zijn, is Oost-Groningen binnenkort
een knooppunt van cultuur en bezinning rijker. Maar zonder de hocus pocus a la
Jomanda: 'Geestelijke zaken moet je om niet geven.'

    Het autoritje heeft iets van een zegetocht. Imca Marina (61) is weergekeerd
op haar Groningse geboortegrond. Ze straalt en zwaait vanachter het stuur naar
oude bekenden. Soms stopt ze bij een karakteristieke boerderij, waar zo'n
knoestige bewoner z'n eigen rijkje heeft opgebouwd. De zangeres van het
zonovergoten lied geniet en kwebbelt 'Grunnings'. Het zijn haar mensen; de
ietwat onaangepasten die zich niet laten paaien met een subsidietje van Den Haag
of de provincie. Ze zucht voldaan. Eindelijk thuis.

    'De mensen zijn zo blij dat ik terug ben', heeft de vocaliste eerder op de
dag gemeld. 'Ze kunnen nauwelijks wachten tot we klaar zijn met de Vicarie van
Midwolda.' De 'Vicarie' is de naam die Marina heeft gegeven aan de boerderij die
zijn samen met haar Britse levensgezel Steve Porter (50) - 'Hij is zo lief'- in
het voornoemde Oostgroningse dorp heeft gekocht. Het paar heeft grootse plannen
met het complex. We kunnen rekenen op een centrum van cultuur, bezinning en
huwelijksgeluk.

    Onlangs haalde Imca de landelijke pers met haar plan om in een van de twee
om te bouwen stallen een bruidskapel te installeren, waar zijzelf als ambtenares
van de burgerlijke stand zal optreden. De burgemeester van Midwolda heeft
inmiddels zijn zegen uitgesproken over dit plan.

    Bij de Vicarie wier stalbuik is opengereten, liggen stapels hout, betondraad
en roodgeverfde dakspanten. Verloofde Steve (beroep aannemer) leidt persoonlijk
de verbouwingen. Imca leidt op deze zonovergoten dag haar bezoek rond. Een
brasserie, acht ruime kamers (voor huwelijksgasten) en een theater tekent ze met
haar armen uit.

    Terug in het voorhuis blijkt dat we ons over de aankleding van de
bruidskapel in elk geval geen zorgen hoeven te maken. Overal beelden van Maria
(met kind), aanverwante heiligen en manshoge kandelabers. De imposante kelder
ligt ook volgestouwd met kerkelijke parafernalia, waaronder een 14de-eeuws
altaarstuk. Het is de weerslag van Imca's zoektocht naar het bovenzinnelijke.
Want ze weet dat er meer is tussen Viva Espana en de polonaise.

    Zangeres is daarom een vlag die haar culturele en intellectuele lading bij
lange na niet meer dekt. Dichteres is ze. Onlangs verscheen er weer een bundel.
Met poezie over Ameland, haar lievelings waddeneiland. Ze schrijft en ze denkt.
Over religie en filosofie. Thomas van Aquino en Spinoza. Ja zelfs over
natuurkundige knelpunten, zoals de kwantummechanica.

    Dat is het vleugje joods in haar, geerfd van vaders kant. 'Lernen', altijd
maar weer willen leren. In die hopeloze zoektocht naar de antwoorden des Levens.
Imca: 'Mijn vader was elektrotechnicus, maar hij had ook hoogleraar kunnen zijn.
Hij wist alles.'

    Wat haalt de mezzo-sopraan zich aan om in de verre zomer van haar bestaan
aan dit avontuur te beginnen? Ze had haar zaakjes juist zo op orde. Een lieve
vriend, een paradijselijke boerderij in het Noord-Hollandse Oudendijk (nabij
Hoorn), omgeven door een rijke flora en fauna. Veelgevraagd artieste, dus
financieel ook geen vuiltje aan de lucht. Imca hoeft niet lang na te denken.
Verandering dient als de 'katalysator' van haar leven. 'Je moet iets los durven
laten.'

    Anderen doen het op haar leeftijd wat rustiger aan. De zangeres schudt haar
mahoniehouten krullen: 'M'n rust nemen? Wat moet ik me daarbij voorstellen? Bij
het raam zitten, met een poes op m'n schoot. Ik wil genieten van de paar uur die
het leven mij nog te bieden heeft. Het is juist heel goed voor mij en Steve. De
afgelopen tijd hebben we ons natuurlijk afgevraagd, hoe nu verder. Naar Engeland
of hier blijven. Nederland is echter ook Steve's vaderland geworden. Als hij in
Hoek van Holland van de boot komt, hoor ik hem vaak verzuchten: I'm home.'

    Zodoende hebben Imca en Steve hun spaarcentjes in de Vicarie van Midwolda
gestoken. Niet alleen voor een nieuwe uitdaging des levens maar ook ten nutte
van de plaatselijke gemeenschap. Dat is het volk van Oldambt, het lage klei- en
veengebied met plaatsen als Midwolda, Scheemda, Beerta, Finsterwolde en
Oostwold. Waar de elementen en de sociale verhoudingen karakters hebben gehard
tot plaatstaal. Waar het communisme nog bestaat; zelfs met twee partijen.

    'Een vrijbuitersgebied', aldus Imca, die de regionale geschiedenis goed
heeft bestudeerd. 'Een geslagen gebied ook met al z'n stormvloeden die het vanaf
het begin van onze jaartelling heeft gekend. Vanaf de middeleeuwen bestond het
uit kleine koninkrijkjes. Bestierd door grietmannen als de Starkenborghs en met
mensen die 'roeg' in de bek waren; het hart op de tong hadden.'

    Achttien was de zangeres in spe toen ze Groningen verliet om zich op de
muziek te storten. Geschoold door de toonladders van de legendarische
zangpedagoge Bep Ogterop, maakte ze carriere. Inmiddels is ze zo'n instituut,
dat ze in de buitencategorie van het levensgenre verkeert. Onkwetsbaar voor de
mallemolen van de gunst van het publiek. 'Ik ben boven de twijfel uitgegroeid',
kan ze tevreden vaststellen. Ze behoort tot dat selecte groepje dat de boycot
van Hilversum heeft overleefd. Net zoals Willeke Alberti, Liesbeth List, Rob de
Nijs... 'En Benny Neyman. Maar wanneer hoor je die prachtige stem op de radio.'

    De prinses van de polonaise kan zich boos maken op diskjockeys, omroepbazen
en platenbobo's die de wensen van gewone mensen negeren. Het Nederlandstalige
product telt niet mee. Althans de beleidsmakers van tv en radio halen hun neus
op voor een deel van het repertoire. Marina wil niets ten nadele van Bl(/)f
zeggen ('Daar ben ik een liefhebber van'), 'maar ze hebben ook de kans gehad. Ze
waren zo vaak te horen en te zien. Marco Borsato idem dito. Maar wanneer hoor je
Frederique Spigt die ik tien keer zo boeiend vind als Marco? Of Rob de Nijs, die
geweldige performer?'

    De vocaliste/dichteres wuift opmerkingen over de vergrijzing in de volkse
muziek als lastige vliegen nijdig weg. 'Heeft De Zangeres zonder Naam geen
opvolger? Die is er wel. Zijn naam? Frans Bauer is zijn naam. Of het nu een man
is of een vrouw maakt niets uit. De mensen snakken naar dit genre. Wat is er mis
met het Nederlands? Een taal om in te vloeken? Dan is-ie ook goed genoeg om in
te zingen.

    'Ik heb ze allemaal gewaarschuwd, de omroepen en de platenbazen. Als je die
cd's niet draait, vormt zich een alternatief circuit. Ons soort muziek is
verhuisd van de landelijke zenders naar de lokale. Kees Stet, van wie jullie
waarschijnlijk nog nooit hebben gehoord, is hier op de lokale zenders een hele
grote. Het gewone levenslied vind je ook niet meer in de bakken van cd-shop.
Cd's worden tegenwoordig door artiesten in eigen beheer uitgegeven en verkocht
bij concerten, op feesten. Vaak overstijgen op zo'n avond de inkomsten uit die
cd-verkoop de gage van de betreffende zanger of zangeres.'

    Marina zelf zet niet meer in op nieuwe hits. Waarom is haar agenda dan nog
zo goed gevuld? De sfeermaakster fijntjes: 'Je moet het vergelijken met appelen.
Ik ben een ouderwetse goudrenet. Je bakt geen lekkerder appeltaart dan met een
goudrenet. Daar kan geen golden delicious of elstar tegenop.'

    Imca kan het weten, want er zijn weinig zangeressen die zoveel kennis hebben
van alles wat groeit en bloeit. De voortuin van haar Vicarie heeft ze al
lichtelijk onder handen genomen. Ze heeft gesnoeid, vlinderplanten gepoot en
buxusstruiken ingegraven. Een lusttuin zal het worden zoals het nu nog is in
Oudendijk. 'Ik pendel nog heen en weer om spullen te verhuizen.' Ook met
Noord-Holland heeft ze door de jaren een speciale band opgebouwd. Geen
feesttent, geen braderie, cafe of clubhuis of ze heeft tussen de deinende massa
gestaan. Ze zal de gastvrije mensen daar niet vergeten. 'Zoals ik Groningen ook
nooit ben vergeten.'

    In het begin van het gesprek schreef Imca haar verhuizing naar Oldambt nog
toe aan 'toeval'. Ze had ook elders kunnen neerstrijken als ze daar op een
aantrekkelijke hoeve was gestoten. Imca Marina in Zuid-Limburg? Je kunt het je
nauwelijks voorstellen. 'Er is geen mooiere stad dan Maastricht', verweert ze
zich zwakjes, 'maar Zuid-Limburg is me te druk. Er is geen frisse lucht meer.'

    Toeval, een opvallend woord uit de mond van een vrouw die aan bijna alles
een diepere waarde toekent. Ze liep langs de te koop staande boerderij in
Midwolda die ze zich nog uit haar kindertijd herinnerde, kocht het complex en
steekt er al haar centjes in. Toeval? De culturele duizendpoot annex
buitengewoon ambtenaar van de burgerlijke stand begint te lachen: 'Je hebt me
klem. Nu realiseer ik dat ik Groningen nooit heb losgelaten. En de Groningers
mij niet.'

    Gewijde grond is het eigenlijk waarop zij en haar Steve zijn neergestreken.
'Hier stond een klooster en verderop in het land een kathedraal. Alles werd
weggevaagd tijdens de Beeldenstorm van 1566. Later is dat hier in het
protestantse land allemaal doodgezwegen en ontkend.' Want Oldambt is niet alleen
geslagen door de zee en de wind, maar ook door 'opperste welstand', aldus
Marina.

    De knechting van het gewone volk kan de goedlachse chanteuse zich nog
herinneren. Haar zo begaafde en nieuwsgierige vader, de elektrotechnicus, moest
bijklussen als aardappelrooier. 'Er waren goeie boeren bij, maar ook minne
honden zoals mijn vader ze noemde, die je niet toestonden om bij een plensbui te
schuilen. Een schop onder je kont kon je krijgen. En mijn moeder werkte er soms
ook bij: zuurkool inleggen en mosterd verwerken.'

    Gelukkig zijn die barre tijden voorbij, alhoewel niet helemaal. Imca: 'De
oude notabelen, de oude families, die hebben het hier voor het zeggen. Van de
dorpelingen hier heb ik gehoord dat een van die meneren, die nog niet zolang
geleden is gestorven, eiste dat er voor hem werd gebogen in het voorbijgaan. Hij
werd boos als dat niet gebeurde.'

    Zelfs Imca, die als de verloren dochter aanzien geniet, heeft van die door
haar zo verfoeide standen en rangencultuur recentelijk een tikje op de vingers
gekregen. 'Ik schreef al hele mooie gedichten. En er was een soort dichtersroute
uitgezet, waarbij op de gekozen plekken een toepasselijk gedicht zou worden
voorgedragen. Ik stuurde er ook een in, een mooie over een dorpslaan. Het werd
teruggestuurd met de mededeling: Imca is geen dichteres, maar een zangeres.'
Vonkende ogen: 'Puh, dat zullen zij uitmaken! Ik voelde me gediscrimineerd. Mij
was niet het recht gegund gedichten in te sturen. Dat heb je nog in deze
provincie.'

    Imca is er echter niet van het type dat zich laat wegdrukken. Men zal nog
opkijken wat zij en haar Steve daar in Milwolda neerzetten. Op een veelbelovende
plek, want op een steenworp afstand ligt de zogenoemde Blauwe Stad, het
recreatiegebied dat Oost-Groningen aantrekkelijk moet maken voor de toerist.
Landerijen worden grootschalig onder water gezet. Imca legt enthousiast uit,
terwijl ze haar bezoek uit het westen rondrijdt.

    Haar Vicarie van Midwolda zal een mooie en zinvolle aanvulling zijn, zegt ze
later tussen de bouwmaterialen. Wanneer het af is? Eind dit jaar is de
streefdatum, maar ze laten zich niet gek maken. Smaakvol wordt het, haar
theaterkapel - 'Dat woord heb ik uitgevonden'- en belendende nerinkjes. Iedereen
staat te trappelen. Niet alleen de voorbijgangers die even ombeschaamd naar
binnen komen 'kieken', maar ook de gemeente en de provincie. Antoine Bodar, de
tele-priester die nu in het Vaticaan vertoeft, heeft al aangeboden de kapel te
wijden.

    Hocus pocus a la Jomanda hoeven we niet te vrezen. 'Dat laat ik niet toe',
zegt de ondernemende soubrette ferm. 'Waarom niet? Omdat je integer en oprecht
moet blijven. Echt geestelijke zaken moet je om niet geven, want je hebt die
mogelijk bovenzinnelijke zaken zelf ook om niet gekregen.'

    Wat niet betekent dat de aangeboden diensten van de Vicarie gratis zijn.
Imca is een profeet die brood eet. 'We moeten ook leven. Ik investeer hier twee
miljoen euro in. Ik ben geen stichting. Ik ben een mevrouw die zingt en ook nog
dit gaat doen. Commercie hoeft niet besmet te zijn. Commercie is handel. En
handel is het allermooiste. Zonder handel wordt jouw krant niet verkocht.'

    Imca Marina onder de dakspanten van haar Vicarie: 'Ik wil genieten van de
paar uur die het leven mij nog te bieden heeft.' Foto Karel Zwaneveld

    Vocale muziek ; Kunst en Cultuur ; Kunst ; Muziek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               19 of 76 DOCUMENTS

                                Algemeen Dagblad

                                October 5, 2002

Leedvermaak om LPF ongepast

BYLINE: DOOR JOOP VAN HOLSTEYN

SECTION: Trefpunt; Pg. 9

LENGTH: 976 words


    De verwikkelingen in de LPF volgen elkaar in hoog tempo op. Vooral
tegenstanders van deze politieke nieuwkomer zien dit met het leedvermaak aan.
Maar eigenlijk is er zelfs voor de felste tegenstanders van de LPF slechts reden
tot verdriet.

    Als het werkelijk een soap zou zijn, zou waarschijnlijk niemand ernaar
kijken. De gebeurtenissen zijn te onvoorspelbaar, de plot te warrig en
onduidelijk, de karakters van de hoofdpersonen te extreem, en het tempo van de
opeenvolgende ruzies en conflicten ligt te hoog. Het verloop zou ongeloofwaardig
zijn, ook voor een soap.

    Maar als we kijken naar het wel en vooral het wee van de Lijst Pim Fortuyn
hebben we het niet over een soap. Het gaat veeleer om een drama, dat zich
weliswaar deels op de televisie afspeelt maar zich in werkelijkheid in en om Den
Haag voordoet. En dat politieke drama raakt niet alleen de betrokken partij,
maar heeft gevolgen die veel verder reiken dan die ene partij.

    Geen groter vermaak dan leedvermaak. Zeker als een politieke tegenstander
ernstig in de problemen zit, lijkt dit soort vermaak op zijn plaats.
Begrijpelijk is het in ieder geval. Zo'n brutale nieuwkomer, die in een klap een
aanzienlijk deel van de Tweede Kamer vult en ook nog eens deel uitmaakt van de
regeringscoalitie, die gun je immers wel een tegenslag. Trouwens, velen hebben
voorspeld dat de partij snel in moeilijkheden zou raken. En het is altijd
prettig om te zien dat een voorspelling uitkomt. Het moet worden toegegeven: de
aard van de conflicten en de manier waarop deze worden uitgevochten, maken het
begrijpelijk dat een lacherige sfeer ontstaat en vrolijkheid onder politieke
tegenstanders. Als je niet beter zou weten, zou je denken dat het om een soap
met een hoog komisch gehalte ging.

    Het is begrijpelijk dat de gebeurtenissen in de LPF als een klucht worden
bezien en beschreven. Maar een dergelijke interpretatie gaat voorbij aan het
onderliggende heel trieste van de opeenvolgende affaires. Niet alleen aanhangers
van de LPF zouden de gebeurtenissen met tranen in de ogen moeten bezien, maar
elke rechtgeaarde democraat zou het huilen nader moeten staan dan het lachen.

    Ten eerste kan het bijna niet anders of de kiezers van de LPF moeten het een
en ander met grote treurnis aanschouwen. Hoewel niet vaststaat wat precies hun
drijfveren zijn geweest, mag het uitgesloten worden gewacht dat zij op 15 mei
hun stem aan de politieke nalatenschap van Pim Fortuyn gaven om daarmee
volksvertegenwoordigers naar Den Haag te sturen die met niet veel anders dan
onderlinge conflicten bezig zijn.

    Het lijkt erop dat een deel der LPF'ers geen vaste stemmer is, maar dit keer
'de politiek' nog eenmaal een kans heeft willen geven. En als het juist is dat
althans een deel van deze LPF-kiezers hun allerlaatste politieke hoop op de LPF
had gevestigd, dan is die hoop op krachtige wijze en mogelijk voor heel lange
tijd de bodem in geslagen. De kans moet groot worden geacht dat deze kiezers
zich voorgoed van de politiek zullen afkeren. In ieder geval zullen zij niet
meer meedoen bij volgende verkiezingen. In een stelsel waarbij het idee is dat
bij verkiezingen iedereen meedoet en gehoord wordt, is het een pijnlijke
ontwikkeling als mensen zich van een van de centrale elementen van het bestel
afkeren.

    Het gedoe in de LPF slaat echter mogelijk een nog diepere wond in de
Nederlandse democratie. De recente ontwikkelingen in de LPF - die overigens het
zicht op de ook niet altijd vrolijk stemmende ontwikkelingen in andere partijen
ontnemen - doen ernstig afbreuk aan het beeld van politici en
volksvertegenwoordigers.

    Volksvertegenwoordigers hebben in de representatieve democratie zoals we die
in Nederland kennen een buitengewoon belangrijke taak te vervullen. Het zijn in
een bepaald opzicht niet 'zo maar' mensen of burgers. Nee, het gaat om een groep
verkozenen die voor en namens de bevolking als geheel het land (mede) bestuurt.
Dat is een taak die zware taken en verantwoordelijkheden met zich meebrengt.
Politiek is een heel serieuze zaak, waarbij belangrijke en verstrekkende keuzen
worden gemaakt, en een volksvertegenwoordiger moet zijn ambt dan ook serieus
nemen. Dat hoort simpelweg bij zijn werk. Een lid van de Tweede Kamer heeft niet
een gewoon baantje, maar heeft bezigheden die wezenlijk anders zijn dan het werk
van gewone burgers.

    Het besef dat politici in het algemeen en volksvertegenwoordigers in het
bijzonder een uiterst gewichtige rol spelen in de democratie Nederland was reeds
aan slijtage onderhevig. In het recente verleden werd steeds vaker, door
politici van uiteenlopende politieke kleur, gedaan alsof zij 'gewone' mensen
waren met een gewone baan, een klusje dat je een tijdje doet als onderdeel van
een gewone loopbaan, een baan als andere banen.

    Die ontwikkeling, die het zicht ontneemt op de ware aard van de politiek en
het vertegenwoordigende stelsel zoals we dat kennen en toch ook waarderen, lijkt
door alle gebeurtenissen in de LPF versneld te zijn. Al te gewone mensen die
ordinaire ruzies uitvechten met vooral ook het oog op de eigen belangen - dat
dreigt het beeld van politici en volksvertegenwoordigers te worden. Als dat
beeld zich eenmaal werkelijk vestigt, dan is de schade die nu slechts de LPF
lijkt op te lopen van veel groter omvang.

    We hebben het dan over politieke verloedering. Dan ontstaan diepe krassen in
heel het idee van de democratische en politieke ordening van Nederland. En dat
kan maar heel moeilijk tot vreugde stemmen. Het van een afstandje hartelijk
lachen om de verwikkelingen binnen de LPF kan ons allen al met al snel vergaan.

    Joop van Holsteyn is als universitair hoofddocent verbonden aan het
departement Politieke Wetenschap van de Universiteit Leiden.

    Parlement; Politieke partijen; Recht; Politiek en Staat; Staatsrecht;
Gemeenten; Binnenlandse Politiek; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               20 of 76 DOCUMENTS

                                Algemeen Dagblad

                                October 5, 2002

Met dank aan prinses Maxima ; 'Het was een optreden in de categorie bruiloften
en partijen'

BYLINE: DOOR ANNELIES SMIT

SECTION: Binnenland; Pg. 2

LENGTH: 1069 words

DATELINE: Noord Beemster


    Voor bandoneonist Carel Kraayenhof zijn vele dromen uitgekomen sinds hij
doorbrak met zijn tango-optreden op het huwelijk van Maxima en Willem-Alexander.
'Maar spelen met Andre Rieu? Dat doe ik dus niet.'

    Carel Kraayenhof hapt in een stuk kruidkoek en trekt zijn linkerbeen op de
sofa van zijn werkkamer/slaapkamer. Zijn haar staat warrig overeind. Sterker
nog, het wijst vol overtuiging naar het plafond. Niet zoals de dos van Hugh
Grant (het kost zijn kapper een uur om het 'nonchalant' in de war te maken). En
ook niet net-uit-bed uit een potje veel te dure gel. Gewoon warrig, omdat
Kraayenhof wel wat anders aan zijn hoofd heeft dan zich druk maken om zijn haar.

    De aanbiedingen bijvoorbeeld die binnenstromen sinds hij op 2-02-2002
tijdens het koninklijk huwelijk in de Nieuwe Kerk Maxima tot tranen toe bewoog
met zijn prachtige bandoneonspel. Sinds die dag is Kraayenhof een begrip en wil
iedereen iets van de meester van de tango.

    Het leidde tot uitgebreide interviews met Henk van der Meyden zelve ('De
bekentenis van Carel Kraayenhof') in De Telegraaf. Tot een optreden op CuraCao
voor een hossende meute aangeschoten bekende Nederlanders. Betaald door de baas
van een haarfohn- en broodroosterbedrijf, opgesierd met schaarsgeklede modellen
en uitgezonden door Gert-Jan Droge. Tot een gastoptreden op de nieuwe cd van
Andre Hazes. En een contract met Universal en Mojo, grote jongens in de
muziekindustrie.

    Dat was even slikken voor de linkse achterban. Gesponsorde marketingreisjes?
Vloeken in de kerk voor de tango-liefhebber die zich over het algemeen druk
maakt om onderdrukking, kernenergie, kapitalisme en de positie van
bijstandsmoeders.

    Oud-activist Kraayenhof schrijft dergelijke kritiek toe aan de oer-Hollandse
hokjesgeest en doet hem met een flinke zwaai van zijn arm af als onzinnig.
'Tuurlijk, mijn vrienden en achterban, toch vooral uit de linkse hoek, moesten
even slikken. Hoe kun je praten met de rechtse Telegraaf, kreeg ik te horen.
Maar ik ben geen spat veranderd. Ik loop met verbazing rond in deze
jetsetwereld. Wil het allemaal zien en meemaken. Dat maakt mij toch geen ander
persoon? Zo'n reisje naar CuraCao, dat was heerlijk. Ik had sinds het huwelijk
zeven maanden achter elkaar keihard gewerkt. Toen Tonny Eijk zei: 'Carel ben je
niet kapot?' dacht ik: ja dat ben ik. Mijn vrouw die mijn manager is, en ik
waren echt toe aan een weekje ontspanning en zon.' Grappend: 'En ik heb wel miss
CuraCao gezoend!'

    Voor de bandoneonist en zijn band Sexteto Canyengue zijn na het optreden op
het huwelijk van Maxima en Willem-Alexander vele dromen uitgekomen. De bandoneon
waarmee hij toen speelde, staat ingepakt in een reistas met het KLM-label er nog
aan. Net terug van de zoveelste buitenlandse trip. Kraayenhof glimlacht als hij
de voordelen van zijn doorbraak opsomt. Het is een verbaasde glimlach, alsof hij
het nog altijd niet kan geloven. 'Een platencontract met Universal, optredens
met Mojo. Het is een totale droom dat deze giganten uit de muziekindustrie met
ons willen werken.'

    Verwacht had hij het niet, dat vier minuten tv zijn leven zo op z'n kop
zouden zetten. Natuurlijk, het was een bijzonder verzoek van de toekomstige
koningin van Nederland. Ze zat gewoon in zijn werkkamer, op een oude groene
bureaustoel, toen ze hun wederzijdse liefde voor Argentinie en de tango
bespraken. 'Maar het was een optreden in de categorie bruiloften en partijen. Zo
voelde ik het echt. De impact heeft me volledig overrompeld.'

    Beroemd worden, was nooit zijn ambitie. Een groter publiek bereiken wel. Nu
het zover is, geniet de missionaris voor tango en bandoneon. 'Maar als alles
morgen weer bij het oude is, is 't ook prima. Mijn gevoel voor eigenwaarde is
hetzelfde gebleven. Kijk, ik ben 44 en dat is een voordeel. Dan kijk je zo
anders aan tegen bekendheid en roem. Het beinvloedt me niet. We doen binnenkort
gewoon een tourneetje in Ierland. Daarmee verdien ik geen bal maar het is zo
leuk. Daar gaat het om.'

    Op de oprit van het huis waar hij samen met zijn gezin en schoonouders
woont, prijkt geen rode Ferrari. Het grote geld interesseert Kraayenhof niet.
Hij zegt geen nee tegen de opbrengst van de 25.000 cd's die zijn verkocht van
Tango Maxima, in plaats van de 3000 voor het huwelijk. Maar commerciele
concessies doen, weigert hij. 'Als je rijk wilt worden, moet je geen tango
spelen. Kleine concessies, daarmee kan ik leven. Zo werd ons gevraagd om in het
Concertgebouw drie keer Adios Nonino te spelen, het nummer dat Maxima voor haar
huwelijk had uitgezocht. Dat hebben we gedaan, maar wel in drie verschillende
uitvoeringen.'

    Met Andre Rieu spelen, dat soort dingen doet hij dus niet. Het aanbod was er
en Kraayenhof zou er zeker niet armer van zijn geworden. Maar zijn gevoel zei
nee. Met hoofdletters. 'Rieu maakt bijna een karikatuur van de tango. De formule
van zijn werk staat mij niet aan. Voor mij is de tango geen amusement, geen
muzikaal behang op de achtergrond. Tango is kunst van het volk. Ik zou me
ongelukkig voelen als ik met Rieu speelde. Dan doe ik het dus niet. Ongeacht het
geld.'

    Andre Hazes is een ander verhaal. Op diens nieuwe cd Strijdlustig speelt
Kraayenhof een belangrijke rol in het nummer Bloed, Zweet en Tranen. 'Hazes is
zo weggelopen uit Buenos Aires. Wat hij zingt, komt recht uit zijn hart. Het
Jordaan-lied, met de snik en het verdriet van de gewone man, lijkt het meeste op
de tango.'

    Voor Kraayenhof breekt naar eigen zeggen vanaf volgende maand een nieuw
tijdperk aan. Hij geeft voor het eerst twee concerten met Mojo en tekent
definitief zijn platencontract met Universal. Het betekent afscheid van cd-tjes
in eigen beheer, van opnemen in een middelmatige studio, en van een klein
publiek. En het begin van een periode van werken met grote namen, professionele
studio's en distributie van zijn cd's tot aan Australie toe.

    Kraayenhof hapt in zijn vierde stuk kruidkoek en glimt bij de gedachte aan
de komende jaren. 'Ik kan blijven doen wat ik wil, maar dan op een hoger niveau,
met grotere budgetten voor platen en concerten. Weet je wat ik voor me zie? Het
paradijs.'

    Carel Kraayenhof en Sexteto Canyengue. Op 21 en 22 november op Pepsi Stage
Amsterdam.

    Carel Kraayenhof: 'Als morgen weer alles bij het oude is, is 't ook prima.'
FOTO NICO OOM

    Wereldmuziek ; Koningshuizen ; Recht ; Politiek en Staat ; Staatsrecht ;
Staatsvormen ; Kunst en Cultuur ; Kunst ; Muziek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               21 of 76 DOCUMENTS

                                Algemeen Dagblad

                               September 23, 2002

Van ideaal naar massaal ; De doorbraak van designiconen bij een groot publiek

BYLINE: DOOR ROOS TESSELAAR

SECTION: Cultuur & Media; Pg. 7

LENGTH: 1032 words

DATELINE: Utrecht


    Het Centraal Museum Utrecht laat met de tentoonstelling Ideaal!Wonen zien
hoe exclusieve meubelontwerpen a la Jan des Bouvrie uiteindelijk in de schappen
van Ikea belanden.

    Eindelijk eens een tentoonstelling waar je gewoon je eigen meubels
tegenkomt. Is dat daar in de hoek niet onze bank? Het zal wel niet, toch niet
hier, in het Centraal Museum Utrecht? Maar het staat echt op het bordje: de
Klippan - Ikea's gouden ei. Nooit geweten 's avonds op een echt museumstuk
hangend tv te kijken. Verderop is ook het bekende houten krukje van dezelfde
Scandinavische woongrossier, dat in bijna elk Nederlands huis een plaatsje heeft
gekregen. Is het niet in de keuken, dan wel op een slaapkamer.

    Meubels waar je elke dag op zit, eet, slaapt, praat, hangt, leest of
telefoneert krijgen uitgestald op een expositie over 20ste-eeuwse wooncultuur,
genaamd Ideaal!Wonen, in een echt museum een heel andere betekenis dan thuis.
Zelfs de ordinaire witte kunststof tuinstoel (zo'n 5 euro bij Blokker) stijgt in
status, tenminste, een beetje. Het blijft een oerlelijk ding, maar ideaal, ja,
dat is ie wel. Je kunt hem dag en nacht buiten laten staan, sopje erover en weer
klaar. Niet voor niets hebben wereldwijd al meer dan 500 miljoen mensen deze
rond 1975 ontworpen stoel gekocht.

    Dit plastic monster is wat de tentoongestelde lattenleunstoel van Gerrit
Rietveld had moeten zijn, namelijk een goedkope, makkelijk te produceren stoel.
Een zetel voor de massa. Hoe anders liep het af met de gekleurde
latjesconstructie, het monument van De Stijl-beweging. De mooie, idealistische
ideeen van de Utrechtse meesterontwerper (1888-1964) ten spijt bleef zijn
rood-blauwe design een elitespeeltje. De industrie had nog niet de mogelijkheden
om zijn ontwerp uit te voeren, en nog belangrijker: de meeste mensen moesten er
niet aan denken de hele dag tegen dit aparte meubelstuk aan te kijken.

    Tot op de dag van vandaag is de stoel niet echt aangeslagen bij het grote
publiek. Goedkoop is hij nog steeds niet - behalve voor fanatieke
doe-het-zelvers die geduldig vele zondagmiddagen aan een Rietveldbouwpakket
knutselen - en gewenst evenmin. Echt lekker zitten doet dit ontwerp namelijk
niet, terwijl functionaliteit toch het stopwoord van Rietveld was.

    Hij is niet de enige ontwerper wiens idealen nooit werkelijkheid zijn
geworden, het wemelt ervan op de uitgebreide woontentoonstelling. Veel pioniers
- vooral in de jaren 20 van de vorige eeuw - broedden het meest waanzinnige,
gewaagde design uit, maar het kwam uiteindelijk maar in weinig woonkamers
terecht. Om preciezer te zijn: alleen daar waar geld was en de avant-gardesmaak
was doorgedrongen.

    Weinig arbeiders hebben na een dag zwoegen op de buismeubelen van het
Bauhaus - denk aan de beroemde zwevende stoel van Mart Stam - uitgerust, terwijl
deze Duitse kunstopleiding toch naar een beter bestaan voor de minderbedeelden
streefde. Dankzij discipelen als Gispen, en vele naapers, zijn de buiscreaties
uiteindelijk toch wijdverbreid. Ja, belandden ze zelfs in huizen met Jan met de
pet op het naambordje.

    Dit verhaal over idealistische geesten en hun realistische volgelingen, die
unieke meubelontwerpen vermenigvuldigen voor een groot publiek, kan alinea's
lang doorgaan. Alvar Aalto's stoel van gebogen berkenhout - een warm alternatief
voor de kille, afstandelijke buizen -, de draadstoel van Charles Eames, de
(spierwitte) kubusbank van Neerlands interieurgoeroe Jan des Bouvrie, de
opblaasstoel Blow, Michael Thonets cafestoel, stuk voor stuk iconen die massaal
zijn gekopieerd en geimiteerd. Ga maar eens een middag shoppen bij Ikea, of de
Hema. Deze baanbrekende ontwerpen staan in het Centraal Museum niet voor niets
op een verlicht plateautje geplaatst, op een troon. Dit zijn majestueuze
vondsten.

    Het inspirerende moederdesign wordt op de tentoonstelling omringd door
creaties van geestverwanten, uit dezelfde en latere dagen, en een treetje lager,
op de vloer, vind je meubels waar de bezoeker lekker op mag neerploffen. Het
democratische design, voor iedereen toegankelijk.

    Een wandeling langs de tronen laat zien dat de idealistische ontwerpers
grote plannen met ons, consumenten, hadden en hebben. Rietveld en
Stijl-consorten droomden van een functioneel en transparant huis, waar alleen
maar nuttige voorwerpen door de deur naar binnen mochten. Weinigen zullen anno
2002 in Rietvelds ontwerp voor het Nederlands paviljoen op de
Wereldtentoonstelling van 1958 willen wonen.

    Zijn 'radicale flat', van 9 bij 9 meter, is een optelsom van onpersoonlijke,
strakke, slaapverwekkende meubels. De gekleurde banen in de vloerbedekking, een
wandkleed en het decoratieve behang in de eethoek doen hard hun best de saaiheid
te doorbreken.

    De jaren 50 met hun betuttelende volksopvoeders waren al niet veel beter.
Tv-spotjes van de overheid gaven antwoord op de prangende vraag: hoe richt ik
mijn huis in? Echt leuk werd het met de hippies. Leve de knusse zitkuil, leve de
vrijheid en blijheid! Weg met dat starre burgerlijke gedoe, welkom zitzakken,
kasten op wieltjes en opblaasbare stoelen - zoals de Italiaanse fauteuil Blow.
Meubels moesten vooral persoonlijk en speels zijn, dus werden woonkamers
overspoeld door tafeltjes met kitscherige kabouters, stoelen in de vorm van
(fantasie)dieren en kasten a la totempalen. Wat maakte het nou uit dat ze
misschien helemaal niet handig en nuttig waren?

    Lopend door het woongebied van de 20ste-eeuw kom je de ene na de andere oude
bekende tegen. De route eindigt bij een nieuwkomer: de kast You can't lay down
your memory van Tejo Remy, een schots en scheve stapel van allemaal
verschillende tweedehands laatjes. Een jaren 90-icoon dat voorlopig nog niet in
de schappen van de Zweedse woonreus zal liggen. Ideaal voor het milieu, ideaal
voor rondzwervende spullen, maar minder voor de portemonnee. Prijs: 9450 euro.

    Ideaal!Wonen, Centraal Museum Utrecht, t/m 12 januari 2003.

    Chaise longue, Le Corbusier

    Tafellamp, Bauhaus

    Ikea's Klippanbank

    Plastic bekertje

    Rietvelds lattenleunstoel

    Gildeglas van Andries Dirk Copier

    Tuinstoel, Blokker

    Vormgeving ; Huis en tuin ; Recreatie en Vrijetijdsbesteding ; Kunst en
Cultuur ; Kunst

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               22 of 76 DOCUMENTS

                                Algemeen Dagblad

                               September 21, 2002

Konmarklant: Waar hangt die kunst dan?

BYLINE: DOOR BAS VAN PUTTEN

SECTION: Cultuur & Media; Pg. 16

LENGTH: 591 words

DATELINE: Rotterdam


    Kunst in de openbare ruimte, het blijft voor niet-museumgasten eeuwig
wennen. Klant: 'Wat? Een kunstopening? Waar hangt die kunst dan?' Hier hangt
geen kunst, hier wordt kunst gemaakt. Middenin de Konmar op de Kop van Zuid
staat sinds gistermiddag het atelier Loket op Zuid van het kunstenaarsduo Nicole
Driessen en Ivo van den Baar, die er de komende maanden zullen proberen de kloof
tussen kunst en maatschappij te dichten.

    Wie zij zijn? Man en vrouw, getweeen het samenwerkingsverband Wandschappen
en tot 17 november voor Konmar-klanten onder werktijd vaste prik tussen de
koekjes en de pakken koffie. Hun tijdelijke stek op werkdagen: een hobbyhoekje
met stellages, een videoscherm, twee vitrines, een bureau, een computer, half
verborgen achter zwartwitgestreepte scheidingswanden.

    Loket op Zuid is gefinancierd met gelden uit het Actieplan Cultuurbereik,
dat oud-staatssecretaris Van der Ploeg van Cultuur bekokstoofde om de markt voor
kunst met name onder niet-ingewijden te vergroten. Vandaar dat de plaatselijke
politiek ook zo over het project te spreken is. 'Een geniaal idee', zegt Dagmar
Oudshoorn, PvdA-portefeuillehoudster Cultuur in stadsdeel Feyenoord. 'Het is de
manier om kunst bij de mensen neer te leggen. Voor sommigen ligt de drempel voor
gewone musea toch te hoog. Daarom hoop ik zo dat dit aanslaat. In Rotterdam,
maar specifiek op Zuid.'

    Wat gaan Van den Baar en Driessen hier doen? Kunstwerken vervaardigen,
geinspireerd op werk uit de collecties van het Historisch Museum Rotterdam en
het Wereldmuseum Rotterdam. Ze gaan de bami en de vla verpakken in dozen met
foto's van kunstvoorwerpen uit beide musea. Ze hebben vijf kunstenaars opdracht
gegeven om kleurplaten te vervaardigen, die her en der in die enorme Konmar
zullen worden opgehangen. Ze gaan contacten leggen met de buurt en met het
Konmar-personeel in het bijzonder.

    Van alle Konmar-medewerkers hebben ze portretstempels gemaakt die ze
afdrukken op een kaart van de stad Rotterdam, omringd door de topografische
contouren van de vele landen waaruit de werknemers afkomstig zijn. Zo geven ze
op artistieke wijze vorm aan een onderzoek naar de vraag of de 'wereldmarkt',
zoals de Konmar zich hier noemt, in overeenstemming is met de samenstelling van
de beroepsbevolking ter plaatse.

    Verder willen ze recepten van buurtbewoners verzamelen en de bereiding van
de inkomende gerechten filmen, zodat ook langs culinaire weg een beeld ontstaat
van de bevolkingssamenstelling in deze wonderlijke buurt met zijn klassenloze
mix van nouveau riche en Jan Modaal, van allochtoon en autochtoon, van lusteloze
oudbouw en het oprukkende nieuw van stadsvilla's en dure blokkendozen. Driessen
en Van den Baar mogen geen welzijnswerkers zijn, hun project heeft wel degelijk
ook sociaal-maatschappelijke doelstellingen.

    Hoe het publiek Loket op Zuid zal opvatten, moet nog blijken. En het
personeel? Dat reageerde uiteenlopend, zegt Van den Baar. 'De een reageert
onwennig, anderen vinden het stompzinnig.' Maar er werken hier 180 mensen en dan
heb je snel verschil van mening. Vinden Van den Baar en Driessen helemaal niet
erg. Natuurlijk willen ze de klanten interesseren voor hun kunst. Maar wat ze
ook willen, is conventies doorbreken, desnoods verwarring stichten, 'normale
verbindingen ter discussie stellen.' Maar eerst naar bed, zegt Van den Baar
vermoeid. De voorbereidingen hebben hun tol geeist. 'En we moeten nog beginnen.'

    Info: www.loketopzuid.nl

    Kunst ; Detailhandel ; Economie ; Bedrijfstakken ; Handel ; Kunst en Cultuur

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               23 of 76 DOCUMENTS

                                Algemeen Dagblad

                               September 21, 2002

Wijnschenk

BYLINE: EUGENE RAMDJIAWAN, DEN HAAG.

SECTION: Trefpunt; Pg. 9

LENGTH: 70 words


    Ik moet reageren op het verhaal onder de kop Wijnschenk onderuit (AD, 20
september). Zijn de zittende (ervaren) dames en heren uit de Tweede Kamer soms
vergeten hoe hun beginperiode was? Lijden ze ook aan geheugenverlies, zoals de
dames Jorritsma en Netelenbos? Kan de heer Wijnschenk a.u.b. een beetje meer
respect en tijd krijgen van zijn coalitiegenoten? Hij is voor de gewone man
bezig en niet voor zichzelf.

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               24 of 76 DOCUMENTS

                                Algemeen Dagblad

                               September 20, 2002

Skybox voor het gewone volk

BYLINE: VAN EEN ONZER VERSLAGGEVERS

SECTION: Sport; Pg. 17

LENGTH: 161 words

DATELINE: Arnhem


    Het gewone volk mag weldra ook plaatsnemen in een van de skyboxen van het
Gelredome. Op initiatief van de Socialistische Partij in het provinciebestuur is
de Gelderse skybox tot verboden gebied voor bobo's verklaard. In plaats daarvan
krijgen voortaan vrijwilligers uit het jongerenwerk, de zorg en uit andere
maatschappelijke organisaties toegang tot de elitetribune.

    Paul Freriks, statenlid namens de SP, lanceerde het plan bij de behandeling
van een voorstel tot een lening voor het Gelredome. Met deze lening en die van
de gemeente Arnhem moet worden voorkomen dat het stadion failliet gaat. Freriks:
'Ik vond dat het dan ook afgelopen moest zijn met dat elitegedoe. Als het volk
die box met gemeenschapsgeld betaalt, dan mag het er ook van genieten. Tot mijn
stomme verbazing waren de andere partijen het met mij eens.'

    Provinciale politiek ; Sportaccommodaties ; Toeschouwers ; Algemeen ; Recht
; Politiek en Staat ; Staatsrecht ; Provincies

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               25 of 76 DOCUMENTS

                                Algemeen Dagblad

                               September 18, 2002

Ook een beschavingsoffensief kost geld

BYLINE: DOOR KEES DE HOOG

SECTION: Trefpunt; Pg. 9

LENGTH: 931 words


    De hedendaagse roep om herziening van de publieke moraal en om naleving van
waarden en normen is niet nieuw, maar zo oud als de weg naar Kralingen. Premier
Balkenende en de zijnen sluiten aan bij een traditie die kenmerkend is voor een
moraliserende bovenlaag in een veranderende samenleving.

    Nog vaag in het geheugen ligt het optreden van oud-premier Van Agt, die bij
tijd en wijle een pleidooi hield voor een ethisch reveil, maar daar overigens
weinig concreet over was. Het had, naar ik meen, vooral te maken met zijn
ergernis over de abortuswetgeving, de te vrije seksualiteit en het gebrek aan
eerbied voor gezagsdragers.

    Het lijkt erop dat de huidige bewindslieden, gelet op hun voorstellen,
ideeen en aanpak even weinig succes zullen hebben als hun welbespraakte
voorganger. De huidige premier heeft maar liefst twee academische studies
voltooid, maar hij zou er verstandig aandoen eens een boekje 'sociologie voor
beginners' te raadplegen. Wellicht komt de eerste minister dan tot de conclusie
om minder snel de woorden waarden en normen in de mond te nemen en zal hij
beseffen dat zijn vurig verlangen naar een terugkeer van de jaren 50 zelfs niet
door een brede commissie 'waarden en normen' kan worden verwezenlijkt.

    In Noorwegen, waar een dergelijke staatscommissie heeft gewerkt, bleek de
amusementswaarde groot te zijn. Het effect op de gedragingen van de bevolking
was echter nihil. De opvattingen van Heinsbroek over stoere politieagenten in
imponerende dienstauto's en over uitgebreide reclamecampagnes om waarden en
normen te veranderen, vormen in ieder geval niet de route die bewandeld moet
worden om de huidige moraal van bovenaf te veranderen. Temeer daar deze
bewindsman te pas en te onpas te kennen geeft zelf vrijgesteld te zijn van
waarden en normen die door de overgrote meerderheid van de bevolking gelukkig
nog wel worden onderschreven.

    Toch is het niet onjuist om te constateren dat er wat schort aan de waarden
en normen en de publieke moraal. Te lang hebben overheid en gemeenten een beleid
gevoerd waar veel mocht en niets moest. Nu zien we dat er door de te grote
tolerantie aanzienlijke problemen in het onderwijs zijn ontstaan en dat de
onveiligheid in sommige buurten te vergelijken is met de sloppenwijken in de
Verenigde Staten. Het openbaar vervoer is aan het verpauperen. De integratie
kent gebreken. Er is iets aan de hand met de onderlinge solidariteit en
hulpverlening.

    Daarom zou het kabinet Balkenende er verstandig aandoen niet te kiezen voor
een hapsnap beleid. Een beleid waarbij het de ene dag lijkt te gaan om
winkeldiefstallen door hangjongeren of om zakkenrollers op Schiphol en de andere
dag om de gevaren van partydrugs of om de overlast van brommers en fietsers in
voetgangersgebieden.

    Beter is het om eerst eens naar de geschiedenis te kijken, alvorens een
grootscheeps beschavingsoffensief te openen. Neem bijvoorbeeld de werkzaamheden
van de Maatschappij van 't Nut van het Algemeen. In 1784 werd in Edam door drie
opstandige, naar ik meen doopsgezinde dominees en drie gegoede burgers via een
proclamatie deze Maatschappij opgericht. Het doel was om de gewone man, in de
woorden van de oprichters 'de gemene man', te verlossen van onkunde en
zedeloosheid.

    Aanvankelijk was argwaan hun deel. Maar de leden van de Maatschappij en hun
volgelingen slaagden er wel in gedurende de loop van de 19de eeuw het pauperisme
met succes te bestrijden, het volksonderwijs van de grond te krijgen, de
opvoeding en scholing van kinderen te verbeteren en daardoor het leven voor
velen aangenamer te maken. De verbeteringen werden niet bereikt door
moraliserende strategieen van de verlichte burgerij. Het bijzondere van dit
voorbeeld van een vroeger beschavingsoffensief was dat er in de samenleving door
staat en burgers structuren werden aangebracht, zoals scholen, opleidingen voor
schoolmeesters, armenzorg en wetgeving waardoor het mogelijk werd de verheffing
te realiseren.

    De uitdaging waarvoor het kabinet-Balkenende en ook de oppositie voor staan
- want het zou een ramp voor het land zijn om het beschavingsoffensief over te
laten aan het CDA, de LPF en de VVD - is om te beseffen dat alleen door het
aanbrengen van duidelijke structuren, gedrag kan worden veranderd.

    Ik geef daarvan een eenvoudig voorbeeld. Rotzooi op straat kan worden
bestreden door een leger straatvegers in te zetten, maar het gevolg daarvan kan
wel zijn dat ook nette burgers hun afval op straat gooien onder het motto 'daar
zijn nu toch straatvegers voor'. Een structurele wijziging is het om veel meer
afvalbakken aan te brengen, de bakken zeer regelmatig te legen en overtreders
consequent en streng te bestraffen. Lastiger lijkt het om het onderwijs te
reconstrueren en de veiligheid te vergroten. Maar de ingredienten zijn in Den
Haag bekend. Betere lerarenopleidingen, meer conducteurs, meer politietoezicht,
meer buurtwerkers, duidelijke geboden en verboden, schonere scholen, kleinere
klassen, minder bureaucratie en betere beloningen en arbeidsvoorwaarden.

    Er is maar een probleem. Het aanbrengen van maatschappelijke structuren die
het gedrag en daarmee de waarden en normen in gunstige zin kunnen beinvloeden
kost geld, veel geld. Dat was vroeger het geval bij de activiteiten van 't Nut
en dat is ook nu het geval. Zo lang echter het huidige kabinet meent dat
bezuinigingen de eerste prioriteit van het beleid vormen, zal het
beschavingsoffensief van Balkenende cum suis gedoemd zijn te mislukken.

    Prof. dr. Kees de Hoog is gezinssocioloog en verbonden aan de Wageningen
Universiteit.

    Maatschappij

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               26 of 76 DOCUMENTS

                                Algemeen Dagblad

                               September 14, 2002

Waarder dan de werkelijkheid

SECTION: Magazine; Pg. 12

LENGTH: 1825 words


    'Indrukwekkend, geestig en ontroerend.'

    Kees van Kooten kijkt naar de kwetsbare typetjes van beeldhouwer Duane
Hanson. Op hun laatste museumreis nog even te zien in de Kunsthal.

    Duane hanson (1925-1996) was dertien toen hij kennismaakte met het
schilderij 'The Blue Boy', van de Engelse schilder Thomas Gainsborough. Het
stond in een kunstboek dat hij leende van de bibliotheek in Alexandria; het
brave middle-class stadje waar Duane woonde, in de Amerikaanse staat Minnesota.
De jonge Hanson was er zo ondersteboven van dat hij 'The Blue Boy' ook van
achteren wilde zien. En van opzij en van onderen van bovenaf.

    Hij moest hem kunnen aanraken. Hij besloot het doek dat Gains-borough in
1770 schilderde te kopieren, maar dan in drie dimensies. Het werd een uit hout
gesneden pop, die hij zorgvuldig beschilderde: zijn eerste beeldhouwwerk.

    Voor een dertienjarige was het een buitengewone prestatie, al was de poging
om 'The Blue Boy' ruimtelijk te dupliceren niet helemaal geslaagd. Het hoofd was
te groot, een van de benen te kort en de blik was te doods, zien wij nu. De
kleine kunstenaar zag dat natuurlijk ook. Zoiets knaagt, op die leeftijd. Dat
kan beter, moet Duane Hanson hebben gedacht. Echter. Waarder. Wacht maar, later.
Dan zullen ze niet weten wat ze zien. Dus doorloopt hij de Cranbrook Academy of
Art in Bloomfield, Michigan; tracht hij zich van 1951 tot 1953 een abstracte
stijl eigen te maken ("maar ik voegde er altijd wel een arm of een neus aan
toe"); maakt hij in 1953 zijn eerste trip naar Europa, waar hij in Bremerhaven
de (nieuw!) met polyester en fiberglas werkende Duitse kunstenaar George Grygo
ontmoet; keert hij in 1961 terug naar Amerika, waar hij het verdorven karakter
van de samenleving kritisch zal blijven analyseren en met het beeldhouwwerk
'Abortus' (een bron van kritiek, protest en bewondering) in 1965 definitief
doorbreekt; weet hij zich nu artistiek en in zijn anti-Vietnam-stellingname
verwant met Ed Kienholz, George Segal en Andy Warhol; krijgt hij in 1971 Hanson
ging nogal zorgeloos om met de gevaarlijke glasvezels en het agressieve
polyesterhars voor de eerste maal kanker; oogst hij een jaar later op Documenta
5 in Kassel internationale erkenning; krijgt hij een trits Amerikaanse en
internationale prijzen en onderscheidingen voor zijn steeds realistischer
sculpturen ("door de moedeloosheid en de wanhoop die ik in mijn beelden
weergeef, betuig ik mijn medeleven met de losers in onze samenleving"); en
overlijdt hij op 6 januari 1996 in Boca Raton, Florida, aan de gevolgen van
kanker.

    Duane Hanson heeft ons een indrukwekkend, geestig en ontroerend leger
medemensen nagelaten. Archetypen die nog altijd actueel zijn, maar inmiddels zo
kwetsen kostbaar geworden dat ze na de huidige museumtournee nooit meer op reis
mogen. Je kunt ze nog een keer in het echt zien; in hun echter dan echte echt.
De meest geslaakte verzuchting van de bezoekers zal een bewonderend 'net echt'
zijn, gevolgd door de medelijdende verzuchting 'ach gut'. De kijker zal
schrikken, zich ongemakkelijk voelen en sprakeloos van verbazing zijn. Zo
ontregelend is het er vanaf 1973 altijd aan toe gegaan, bij een
Hanson-tentoonstelling. Drommen mensen kwamen erop af, die verward, verrukt en
vertederd de expositie weer verlieten. De levensgrote mensbeelden zijn zo
hyperrealistisch dat je er als toeschouwer verlegen van wordt. Als je in je
eentje voor 'Huisschilder I' of 'Queenie II' komt te staan, balanceer je een
ogenblik op de grens van verbeelding en werkelijkheid en ben je geneigd een
verontschuldiging te stamelen. Neem mij niet kwalijk dat ik u stoor, gaat u
rustig door.

    Opgezette dieren kenden wij al, maar hebben we hier niet te maken met
opgezette mensen? Bijna: Hanson maakte afgietsels van zijn modellen, die hij van
de straat plukte of rekruteerde uit zijn kring van familieleden en vrienden.
Voor 'Zonnebaadster' gebruikte hij een buurvrouw, voor 'Reiziger' koos hij het
hoofd van een neef en het lichaam van een hem bekende restauranthouder; zo
verdichtte Duane Hanson de werkelijkheid. Hij maakte glazen ogen, implanteerde
de beharing, bracht nagels aan, schilderde elke sproet en rimpel na en besteedde
buitengewoon veel aandacht aan de keuze van kleding en accessoires. Zo schiep
hij, in de traditie van popart, in dertig jaar tijd een fabuleus gedetailleerd
panopticum van het alledaagse leven in Amerika. (Hanson werd ziedend als hij het
verwijt kreeg dat zijn beelden net zo goed bij Madame Tussaud's konden staan,
dus laten we 'panopticum' vervangen door 'beeldengalerij' of 'gebeeldhouwde
snapshots'.)

    Waarom gooide de kunstkritiek in het begin zijn bijna ademende sculpturen

    op een hoop met die doodse wassen beelden? In veel kunstvormen wordt het
net-echteffect als het hoogst haalbare resultaat gezien ("bij het kijken naar
die film vergeet je gewoon dat er geacteerd wordt, zo echt is het allemaal en
dat boek is zo goed geschreven, je ziet het gewoon voor je, terwijl als je die
muziek draait dan hoor je de zee als het ware en in dat cabaretprogramma spelen
ze een paar types die sprekend lijken op mensen die gewoon bij ons in de straat
wonen"), maar in de beeldende kunst werd 'net echt' lange tijd als 'geen kunst'
beschouwd.

    Daarbij werd over het hoofd gezien wat Hansons ware kunst was: het besluit
om het triviale te verheffen, de keuze van zijn onderwerp, het voorbereidende
velden straatwerk, het selecteren en het (letterlijk) bewerken van mensen aan
wie iedereen voorbijging, maar die hij de moeite waard vond om uit de massa te
lichten en te vereeuwigen: glamour loze arbeiders, junks, laveloze zwervers,
toekomstloze huisvrouwen, brave huisvaders, kleine zakenmannen, schoonmaaksters,
troosteloze ouderen, vreugdeloze echtparen en fantasieloze toeristen.

    Sociaal bewogen kunstenaars als Honore de Balzac, Dickens en Zola
demonstreerden een zelfde meedogende aandacht voor het leven aan de onderkant,
maar een schrijver kan zijn figuren in hun waarde laten door ze een andere dan
hun echte naam op te plakken. Hanson daarentegen heeft al zijn figuren anoniem
gehouden, maar door hun beeld het etiket van een beroepsof bevolkingsgroep te
geven, roept hij zijn model uit tot de ideale exponent daarvan en bewijst hij ze
de eer die hen toekomt.

    Vanaf 'Zwerfster' in 1973, heeft Hanson 'arme mensen' geportretteerd. Ik
bedoel 'arm' niet alleen als armlastig, maar ook in de zin van 'zielig': het
zijn stuk voor stuk beelden die medelijden oproepen. Als je er voor komt te
staan, begin je wellicht met nerveus lachen, want ieder werk heeft ook een
scheut zwarte humor meegekregen, maar de ontroering wint het van de hilariteit:
'Ach gut, kijk nou toch. Dat arme mens.' Haar American Dream is niet uitgekomen
en daar geneert zij zich voor. De behoeften en verlangens die het leven kweekt,
zijn niet ingelost of bleken, na deels vervuld te zijn, maar heel even voor een
gevoel van voldoening te zorgen. Zie het beschilderde bronzen beeld van 'Man op
een grasmaaier': de eerste week na de aanschaf was die man natuurlijk als een
kind zo blij met zijn grasmaaitractor, maar dat geluk is alweer vervlogen. Net
zoals dat gaat bij Hansons huisvrouwen, zijn heldinnen van het dagelijks leven.
Gisteren is ze nog naar de kapper geweest; ze heeft aan het eind van de
behandeling in de spiegel gekeken en zuchtend gedacht: mooier dan zo kan ik niet
worden, dit ben ik op mijn voordeligst. En daarna is ze iets veerkrachtiger dan
normaal naar huis gelopen, met de jas aan waarin Hanson haar het liefste zag en
dat kwam goed uit want dat vond ze zelf ook haar mooiste jas, nou ja er
bestonden natuurlijk wel tien keer mooiere jassen maar die zou ze in geen
honderd jaar kunnen betalen. En vanmorgen moest zij zich alweer verzoenen met de
vette pieken die zij altijd wel zal houden.

    Zo leggen han sons helden zich bij het leven neer en verzoenen zij zich met
de trivia waarop ze even verliefd zijn geweest; zoals je dat doet met een pukkel
die daar nu eenmaal zit, of een litteken, of die steeds op dezelfde plek
terugkerende rare zwarte haar. Het zijn deze nederlagen die Hanson liefdevol
verslaat; zijn mensen kijken ons niet aan, maar hun blik is onveranderlijk naar
binnen gekeerd. Daarom is dat andere verwijt dat de beeldhouwer jarenlang naar
zijn hoofd kreeg dat hij wassen beelden maakte waarmee hij de gewone man te
kakken zette en zich vrolijk maakte om de verzamelde bevolkingsgroepen die wij
in Nederland nog een tijdje het 'klootjesvolk' hebben durven noemen volslagen
idioot.

    Wie straks voor Hansons 'Zelfportret met model' uit 1979 staat, ziet
glashelder wat voor een man daar zit. Toen heette dat geloof ik nog niet zo,
maar nu zouden we hem 'zeer rock-'n-roll' noemen; uit de ontspannen manier
waarop hij luistert en kijkt naar de huisvrouw tegenover hem spreken een diepe
betrokkenheid en een groot hart. Al zijn werk is gebaseerd op de intense wens
het hele leven weer te geven, zelfs in al zijn doodsheid. Het is een staalkaart
van de Amerikanen die zich in de tweede helft van de twintigste eeuw onderaan de
ladder bevonden en die gelukkig niet meer hebben hoeven meemaken dat het
allemaal nog erger is geworden: de Arabische terroristen leverden in feite
overbodig werk, op elf september. Amerikaanse zakenmensen blazen hun land immers
zelf wel op, van binnenuit. Met hun gebakken-luchtboekhouding en winstcijfers
van piepschuim veroorzaakten de witteboordencriminelen een beurskrach en een
dollarval waarvan Bin Laden alleen maar kon dromen. Daarom zijn de zakenmannen
en executives van Hanson eigenlijk de enige beelden die gedateerd aandoen;
machteloos en onschuldig steken zij af bij het heden. Maar 'Politie agent en
relschopper' uit 1967 blijft tien jaar na Rodney King en twee maanden na Donovan
Jackson schrijnend actueel.

    De Oostenrijkse schrijver Thomas Bernhard heeft eens gezegd dat het
origineel altijd de vervalsing is. Je zou dus kunnen stellen dat de beelden van
Duane Hanson de valsheid van de werkelijkheid bewijzen. Maar als die
werkelijkheid niet gekopieerd kan worden, wat moeten wij dan als het origineel
zien, bij Hanson? Het kunstwerk of

    het model? Dat moet je zelf bepalen en dit is het duivelse van zijn beelden:
dat wij in het openbaar zonder omkijken voorbijgaan aan men sen die wij voor het
gemak 'oninteressant' noemen maar dat wij, in de beslotenheid van het museum,
uitgebreid en zeer geboeid bij diezelfde mensen blijven stilstaan. Vervolgens
zul je bemerken dat je na het ver laten van de Kunsthal met de blik van de
kunstenaar alle passanten taxeert op hun beeldwaarde. Ineens blijkt iedereen
uniek en zo heeft Duane Hanson het ook bedoeld: zijn beelden leren ons
zorgvuldiger te kijken naar de samen leving en naar onze medeburgers. Gaat dat
zien en kijk naar jezelf!

    Zonnebaadster, 1987

    Queenie II, 1988

    Man op een grasmaaier, 1995

    Toeristen, 1988

    Huisschilder I, 1988

    Reiziger, 1988

    Zelfportret met model, 1979

    Beeldende kunst ; Kunst en Cultuur ; Kunst

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               27 of 76 DOCUMENTS

                                Algemeen Dagblad

                               September 14, 2002

Jan Hamming

BYLINE: JAN-WILLEM NAVIS

SECTION: Economie; Pg. 45

LENGTH: 445 words


    Wethouder van Tilburg en initiatiefnemer van Sambal, de beweging die de PvdA
weer rood en pittig moet maken.

    U bent een vooruitstrevend man?

    'Ja, dat kun je wel zeggen. Zo heb ik als eerste wethouder in Nederland een
website geopend.'

    Daar is nog niks te lezen over Sambal.

    'Nee, want dit initiatief is vandaag pas gelanceerd. Sambal is een groep van
bevlogen PvdA'ers die de partij willen veranderen. Want na de smadelijke
nederlaag bij de verkiezingen horen we niks meer van de partijtop. Er zou een
analyse komen, maar die is er nog steeds niet. Het blijft angstvallig stil.'

    En nu is het tijd voor Axie. Bent u het geflopte Niet Nix van Booij en Van
Bruggen vergeten?

    'Daar zat ik bij, dus ik heb aan den lijve ondervonden hoe weinig er gebeurd
is. We werden doodgeknuffeld en afgeserveerd. De cultuur en structuur van de
partij is nog steeds hetzelfde. Naar de leden wordt nauwelijks geluisterd.'

    Waar moet de partijtop dan zonodig naar luisteren?

    'De PvdA heeft de laatste jaren veel bereikt als het gaat om een eerlijke
verdeling van inkomen, kennis en macht. Maar wij willen ook een eerlijke
verdeling van leefbaarheid.'

    U heeft een boek van Pim Fortuyn gelezen?

    'Dit is niet Fortuynistisch: het kan ook anders dan de LPF wil. De
multiculturele samenleving bijvoorbeeld heeft ook voordelen, verscheidenheid in
cultuur kan hele mooie dingen opleveren. We moeten af van de oogkleppen. Niet
alleen maar kijken naar de spanningen.'

    Maar die zijn er toch?

    'Ja, dat komt doordat de PvdA de volkshuisvesting heeft laten verslonzen.
Die spanningen worden veroorzaakt doordat in wijken te veel mensen uit een
zelfde bevolkingsgroep wonen. We moeten geen getto's, maar veelzijdige buurten
creeren. Dat doen de regenten in Den Haag niet.'

    Ontwaakt, verworpenen der aarde!

    'Inderdaad! De gewone man moet meer te zeggen krijgen over het beleid van de
partij. We moeten weer de volkspartij worden die we waren. Helder en duidelijk.'

    U kijkt elke dag dus naar De Stem van Nederland?

    'Zoiets zou de partij moeten doen. Er wordt nu heel veel overlegd met
wetenschappers en cultuurpausen, maar niet met mensen in achterstandswijken.
Onze Kamerleden komen bijna allemaal uit de Randstad. Het zijn meebestuurders in
plaats van Kamerleden. We moeten meer luisteren naar de achterban in de regio.'

    Als ik dit zo hoor, wordt u de nieuwe PvdA-premier?

    'O nee, absoluut niet. Ik ben nu wethouder in Tilburg en heb het hier naar
mijn zin. Landelijke politiek is niks voor mij. Dat moeten anderen maar doen.'

    Politieke partijen; Recht; Politiek en Staat; Staatsrecht; Gemeenten;
Binnenlandse Politiek; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               28 of 76 DOCUMENTS

                                Algemeen Dagblad

                               September 9, 2002

Schalken vol van zichzelf

BYLINE: DOOR PAUL VAN DEN BOSCH

SECTION: Sport; Pg. 17

LENGTH: 831 words

DATELINE: New York


    Andere tennissers zouden hebben gezegd dat hun sprookje over was. Dat ze met
grote pijn in het hart afscheid namen omdat de kans groot is dat ze nooit meer
zo'n kans op een Grand Slam-finale krijgen. Niet Sjeng Schalken.

    Pete Sampras had zojuist zijn eigen droom gerealiseerd, zijn derde US
Open-finale tegen aartsrivaal Andre Agassi, en Pistol Pete's tegenstander
Schalken staat niet een-twee-drie zo snel weer op zo'n belangrijk podium. Maar
de Limburger verliet New York zonder de teleurstelling van een verliezer. 'Ik
heb hier van mezelf genoten, al zeg ik het zelf.'

    Misschien past die tevredenheid niet bij een verslagen topsporter. Dat geldt
dan ook voor de constatering van Schalken dat een genadeloze afstraffing door
Sampras gelukkig uitbleef. Maar hij wilde zich niet overschreeuwen, hij kent
zichzelf. Schalken hield zich bescheiden aan de feiten.

    Hij had in de halve finale (7-6 7-6 6-2) slechts een handvol kansjes tegen
de 31-jarige Amerikaan, die weer kan vertrouwen op zijn machtige service alsof
die hem de afgelopen jaren nooit had verlaten. 'Ik ben tevreden', sprak
Schalken. 'Wat kan ik anders zijn? Tegen een groot deel van zijn services kon ik
niet eens mijn racket zetten. En in mijn eigen servicegames stond ik steeds
onder druk.'

    Op Super Saturday, in de zomerse hitte van New York, heeft hij het de
meervoudige winnaar van het toernooi zo moeilijk gemaakt als in zijn
mogelijkheden ligt. Andy Roddick, wiens status door zijn Amerikaanse landgenoten
wordt overschat, werd door Sampras in de kwartfinale nog achteloos omver
geblazen. Zaterdag serveerde en volleerde Sampras niet minder goed dan tegen
Roddick. Maar de Nederlander dwong hem tot twee tiebreaks voordat hij in de
derde set voor het eerst zijn service inleverde en door Sampras plotseling
versneld naar de uitgang werd begeleid.

    De aanvaller uit Californie balde zijn vuisten, de 23.000 toeschouwers in
het langzaam volgelopen stadion gaven hem een staande ovatie. 'Het moet voor
Sjeng moeilijk zijn geweest om in deze ambiance te spelen', aldus Sampras. 'De
steun van de fans is prachtig.' Afgelopen nacht (Nederlandse tijd) speelde hij
de Amerikaanse droomfinale tegen Agassi, die in een prachtige halve finale
afrekende met titelhouder Lleyton Hewitt (6-4 7-6 6-7 6-2).

    Schalken heeft even gedacht dat zijn eerste halve finale op een Grand Slam
inderdaad voor het oog van de wereld in een strafexpeditie zou ontaarden. In
zijn allereerste servicegame kreeg hij op 0-40 meteen drie breakpoints tegen.
Maar die pareerde hij met vijf punten op rij. Schalken viel Sampras aan op zijn
zwakste punt, zijn forehand-return. Hij serveert steeds zo'n 30 km/uur langzamer
dan de Amerikaan, maar in de eerste twee sets kon Schalken steeds aanklampen tot
aan de tiebreak. In de eerste daarvan kwam hij na een 4-0 achterstand zelfs op
setpoint (6-5), maar toen liet Sampras meteen een vlammende service van zijn
racket exploderen.

    Dat was het verhaal van deze halve finale. Zelfs met zijn tweede opslag nam
de succesvolste Grand Slam-tennisser uit de geschiedenis vaak veel risico. De 13
dubbele fouten die hij sloeg, nam hij voor lief. Na 2 uur en 23 minuten, nadat
Sampras zijn laatste volley had weggelegd, deelde Schalken mee in het ovationele
applaus van de duizenden Amerikanen en die paar verdwaalde Nederlanders op de
tribunes. Terwijl winnaar Sampras op zijn stoel werd geinterviewd verliet hij de
arena, ietwat verlegen zwaaiend naar de tribunes. Hij kon dit Grand Slam met
trots in het hart vaarweg zeggen, zoals hij het vorige - Wimbledon, kwartfinale
tegen Hewitt - eveneens door de hoofdingang verliet.

    Zijn grote dag was voorbij. Hij incasseerde $250.000 en kan pronken met zijn
naam in een illuster rijtje: Sampras, Agassi, Hewitt - en Schalken. De twee
grootste spelers uit de jaren 90, de huidige leider van het wereldtennis en een
bescheiden, hardwerkende Nederlander. Die niet de grootste atleet onder de
tennissers is, maar wel het maximale uit zijn mogelijkheden haalt en daardoor in
New York opnieuw veel respect vergaarde. Op de wereldranglijst die vandaag van
de persen rolt, komt hij op zijn hoogste notering ooit: waarschijnlijk 17de.

    'Zoals het de laatste maanden gaat, is het voor mij de top van de top. Meer
kan ik niet. Sampras is dus nog een stapje hoger. Ik wil ervan genieten en deze
roes zo lang mogelijk vasthouden.' Om te beginnen komende week in het
hardcourt-toernooi van Salvador in Brazilie. Eerst vierde hij zijn prestatie in
New York nog zaterdagavond met een diner met vriendin Ricky, fysiotherapeut
Andre van Alphen en coach Willem-Jan van Hulst.

    Daarna vertrok hij gisteren, op zijn 26ste verjaardag, naar Brazilie, naar
het eretoernooi van Gustavo Kuerten. 'Ik ben blij dat ik niet meteen terug hoef
te gaan naar Nederland. Daar eist iedereen meteen een deel van mijn tijd op.
Logisch, maar ik heb me bewust afgesloten van alle aandacht vanuit Nederland.
Alle telefoons heb ik hier zelfs uitgezet.'

    Tennis ; Sport

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               29 of 76 DOCUMENTS

                                Algemeen Dagblad

                               September 7, 2002

De gekte doorzien

BYLINE: DOOR BAS VAN PUTTEN

SECTION: Cultuur & Media; Pg. 17

LENGTH: 2006 words


    Zijn nieuwe roman De Zonnewijzer lijkt een luchtige thriller. Maar achter
die faCade schuilt een boodschap: elke poging tot gedaanteverandering is
cosmetica. Hoe de travestiet Maarten 't Hart zich neerlegt bij de feiten.

    Nee, seks is in zijn leven niet het hoogste. Wat een gedoe. En het kinky
sm-milieu van zijn roman De Zonnewijzer staat helemaal ver van hem af, al zou de
domme buitenstaander kunnen denken dat de hang naar travestie die hem al jaren
in de greep heeft ('mijn grote gekte') hem voor een minder doordeweekse erotiek
van pakken slaag en krakend leer hoogst ontvankelijk zou moeten maken. Dat
blijkt bij navraag toch een misverstand. Verkleden brengt geen seksuele
opwinding. Het stilt een honger, ja. Maar welke? Niet verder vragen. Hij mijdt
de diepste regionen van zijn ziel angstvallig. Wat je daar aan zou kunnen
treffen! Vrees en beven, waanzin, dood. Dan liever gezond.

    Desondanks zijn de sm-passages in de nieuwe Maarten 't Hart uit het leven
gegrepen. Veldwerk deed de schrijver in een Haagse club waar dames heren slaan
en omgekeerd. Een vredige, maar wat langdradige bedoening vond hij het. 'Een
hoekhuis in de Bloemenbuurt, met nette mensen'. Men dronk er koffie, net als
overal, heel burgerlijk uit kopjes. Terwijl het martelen een aanvang nam, deed
hij ter plekke het jargon op dat hij in De Zonnewijzer heeft gebruikt als
dialect voor de gewone jongens die zijn vrouwelijke hoofdpersoon Leonie ontmoet
wanneer ze antwoord tracht te vinden op de vragen rond de dood van de ravissante
laborante Roos, haar hartsvriendin. Die opgedirkte femme fatale is aan een
zonnesteek bezweken en blijkt de arme Leonie haar hele hebben en houden te
hebben nagelaten, zelfs haar luxueuze flat. Mits ze daar wil zorgen voor de
poezen en bereid is uiterlijk zo in de voetsporen van de overledene te treden,
dat de dieren zullen denken dat ze nog in leven is.

    Zo zien we in het boek de brave ingetogen Leonie vol plichtsbesef onmachtig
in de weer met lippenstift en plaknagels en poeders, terwijl steeds duidelijker
wordt dat Roos niet zomaar saai per ongeluk is overleden. Een zonnesteek? Gaat
heen. Dat zaakje stinkt, zo blijkt, naar de sm-kringen en de plantaardige
vergiften van de grote boze wereld, die De Zonnewijzer ten langen leste toch tot
thriller tovert. Intussen schreeuwt 't Hart zijn echte boodschap van de daken;
elke poging tot gedaanteverandering is cosmetica. Geen mens kan uit zijn eigen
schaduw treden. Zijn vrouwelijke alter ego Leonie faalt als droomvrouw in
essentie zo volledig als de travestiet die sinds zijn coming out een jaar of wat
geleden steeds vaker Maartje maakte van de schrijver Maarten. Verkleden is
illusie, net toneel.

    Is de travestiet 't Hart na zijn geloof in God nu ook nog zijn geloof in
transformaties kwijtgeraakt? In zekere zin is dat zo, erkent hij. Met
overvloedig inlevingsvermogen beschrijft hij zijn Leonie als 'een vrouw die, hoe
ze ook haar best doet op haar overleden vriendin te lijken, toch zichzelf nooit
kwijtraakt.' Dat zijn woorden die op zijn eigen escapades eveneens betrekking
konden hebben. Over travestie schreef hij vaker, maar nooit leken de scenes voor
de kaptafel zo ontluisterend als in De Zonnewijzer, terwijl ze in veel ouder
werk als de roman Ik had een wapenbroeder nog zo vol utopische verwachting waren
dat je bij lezing bijna zelf travestiet wou worden om te weten hoe dat voelde.

    'Maar er zit nog een ander aspect aan de ontluistering van Leonie', zegt 't
Hart. 'In de meeste romans is sprake van een soort ontwikkeling. De hoofdpersoon
doorstaat het een en ander en komt er dan gelouterd uit, als een ander mens.
Leonie komt er armer uit. Die erft nog wel zo'n mooie flat van haar vriendin, en
het blijkt allemaal niets uit te maken.' Vandaar ook de lollig stotterende
notaris, vandaar dat komisch grofgebekte werkvolk in het boek. 'Anders zou het
wel erg deprimerend zijn geworden, Leonie is al zo'n troosteloos personage, dan
heb ik voor het contrast wat grappenmakers nodig.'

    Een hypothese. Is travestie voor de zwoeger 't Hart misschien niet juist zo
aantrekkelijk omdat verkleden de belofte inhoudt van onmiddellijke bevrediging
van geheime verlangens? Je krijgt als nepvrouw toch wat je als travestiet wou
zijn. Je bent vrouw. Dat was de droom en die is uitgekomen. Terwijl je als
gewone Maarten nooit de pianist of schrijver wordt die je had willen zijn, omdat
een ander altijd beter is. Neem Bach.

    Dat klinkt hem wel plausibel in de oren. Hij voelt de knoet van zijn
verbeterzucht nog dagelijks. Meteen weer terugkerend naar de vertrouwde wereld
van een niet door enge speculaties aangevreten ambacht zegt hij: 'Ik studeer nu
die pianovariaties in c-klein van Beethoven en ik krijg dat stuk gewoon niet
goed... En dan kom je in Rotterdam op zo'n jeugdconcours, waar twaalfjarigen de
sterren van de hemel spelen...'

    Wat een lot te moeten gadeslaan hoe zorgeloos getalenteerde kinderen in de
schoot geworpen krijgen waar jij, 57 al, nog steeds moet ploeteren om de muziek
ook maar een beetje op zichzelf te laten lijken. Of je altijd te laat kwam.
Frustrerend. Net een boek van Maarten 't Hart, waarin steeds alle leuke vrouwen
al bezet blijken te zijn. Vraag van een domme buitenstaander: waarom ga je dan?
Of het 't noodlot was: 'Ja, ik was uitgenodigd.'

    De recensenten deden soms lacherig over het taalgebruik van de vele ernstig
volkse types in De Zonnewijzer. Potverpiel, geen slaaf of meester die dat zegt
tenslotte, dat weet iedereen. 'Zo spraken ze echt' , zegt 't Hart thuis op de
bank in Warmond. Hij noteert zich gek om in het echt gehoorde dialogen naar de
natuur te kunnen weergeven. Secondenwerk. 'Je moet echt alles opschrijven. Al na
een half uur begin je te vergeten wat je hoorde.'

    Die zorgvuldigheid is 't Hart ten voeten uit. Een realist die zich uit
liefde voor de waarheid principieel beperkt tot de beschrijving van het
uiterlijk waarneembare. Schoonheid? Mwah. Zelfs goedbedoelde schoonschrijverij
is hem een gruwel. Liever een treffende gemeenplaats dan de verachte literaire
metaforen die hij met strenge zelfcensuur de toegang tot zijn waargebeurde
wereld heeft ontzegd. Van zijn vroegere stileerdrang is hij helemaal genezen.

    'Dat komt vooral door vertalingen. Als je vertalingen van je eigen werk
leest en ziet hoe de vertaler heeft zitten zwoegen op bepaalde zinnen denk je: o
mijn god, dat had ik echt veel strakker moeten opschrijven. Het is al gauw te
veel, te mooi. In De Zonnewijzer heb ik het over tergend langzaam varende
binnenvaartschepen. Daar had ik eerst staan dat ze zich voortbewogen zoals de
klok loopt als je in de wachtkamer van een huisarts zit. Dan lees ik dat en denk
ik: nee. Hoe varen die boten? Tergend langzaam. Dan maar een cliche.' Als het
maar waar is.

    Vreemd om iemand met zo'n wetenschappelijke houding aan te treffen in de
wereld van de fictie, waar toch alles speculatie en suggestie en verbeelding en
als het mag nog graag een beetje schoonheid is. 't Hart begrijpt de vraag. En
zegt dat als er in zijn studietijd een serieus te nemen discipline was geweest
voor de bestudering van intermenselijk gedrag, hij er bij wijze van spreken de
literatuur voor zou hebben laten schieten. 'Als ik tenminste net zo'n
leermeester gehad zou hebben als professor Sevenstern in de tijd dat ik nog
stekelbaarzen onderzocht, zou ik daar misschien voor gekozen hebben ja.'

    Maar helaas: zo'n solide wetenschap is de psychologie naar zijn overtuiging
nooit geworden, zodat hij rustig door kon schrijven, zij het strikt binnen de
grenzen van het zintuiglijk waarneembare. Zijn hoofdpersonen mogen in de ik-vorm
fantaseren wat ze willen, zonder wetenschappelijke basis acht hij
psychologiserend speculeren over menselijk gedrag vrij zinloos - niets zo
onvoorspelbaar als de mens en Freud, ach ja; een charlatan. Neem de
waarschijnlijke moordenaar van Pim Fortuyn. 'Iedereen die Volkert van der G.
gekend heeft zei: dit hadden we van hem nou nooit gedacht.' Nou Freud weer.

    Aan Volkert van der G. heeft 't Hart de laatste weken veel gedacht. Nee, hij
vergoelijkt niets. Zijn schuld niet en zijn daad niet en de onvoorstelbare
gevolgen van die moord natuurlijk evenmin. Maar als hij toch probeert zich te
verplaatsen in de nog hypothetische motieven van de dader voelt hij mededogen,
hoewel de gevoeligheid van het thema zelfs hem behoedzaam lijkt te maken. 'God,
ik moet nu heel voorzichtig zijn met wat ik zeg. Ik wil geen verkeerde indruk
wekken, zou zoiets zelf nooit hebben kunnen doen.'

    Maar de redeloze afschuw van die jongen van Fortuyn kan hij zich indenken.
'Die jongen heeft misschien gedacht: als Georg Elsner in 1939 Hitler uit de weg
had kunnen ruimen, hadden we geen oorlog gehad. Fortuyn had een enorm charisma,
iemand die in staat was hele volksmassa's in beweging te krijgen. Doodeng
allemaal.' Hij heeft wel overwogen Volkert van der G. te schrijven, post van de
ene eenling aan de andere. 'Ik zou bij Volkerts advocaten kunnen informeren.'
Dat zijn toevallig ook de advocaten van zijn uitgever, De Arbeiderspers.

    Die net als een selecte schare lezers wellicht nog steeds wacht op dat
verschrikkelijk ontluisterende boek waarin de melancholicus 't Hart voor een
keer al zijn opgespaarde treurnis uitstort, en al de woede die een Volkert van
der G. in hem doet meetrillen. Een boek waarin zijn kijk op mens en leven niet,
zoals nu in De Zonnewijzer, wordt gemaskeerd met het vertrouwde
grappenrepertoire van de onderhoudende causeur die met zijn typetjes en zijn
pandoer de lachers op zijn hand heeft. Een boek over de wanhoop en de kleinheid
van de mensen en het worstelen met god die van het ene deeltijd-ik niet mag
bestaan en door een ander ik met smart begeerd wordt, de afgezworen god van een
gereformeerde jeugd. Een boek over de confrontatie met je spoken.

    Nou? Hij kan het niet. Hij wil het niet. 'Ik denk dat ik me zou verhangen.'
Liever veiligheid en overzicht, zegt hij met machteloze eerlijkheid. Liever bij
buurman Bertus in de stal over zijn koeien praten dan zich met echte denkers te
verstaan over zijn diepste angsten. Wat heeft een intellectueel als hij in die
verdomde stal te zoeken? In ernst, zonder een spoor van het dedain waarmee
verkeerd geleerde mensen over de gewone burger praten: 'Ik praat graag met
Bertus. Ik vind dat heel prettig.'

    Beschrijf de pijn eens die de warmte van de stal je maar voor even doet
vergeten, zou je zeggen. Gaat niet, zegt de schrijver. Lees De Zonnewijzer:
niemand is in staat om aan zijn eigen schaduw te ontsnappen. Maar een coming out
als travestiet vergt toch ook een enorme wilsinspanning? Een boek schrijven toch
ook? Een schrijver is toch gewend om bergen te verzetten?

    Met hulpeloze, misschien wel doelbewuste zwijgzaamheid: 'Jaja.'

    Hij overweegt al jaren eens een somber boek te schrijven met een tragisch
thema. 'Daarvoor moet ik toch weer terug naar m'n jeugd. Wij hadden in de buurt
een fietsenmaker, die was fout geweest in de oorlog, niet een beetje maar heel
erg. Hij sprak nooit over politiek, behalve tegen mij - hij zal wel hebben
gedacht, dat is maar een jongetje. Die man vertelde me alles, want hij had die
overtuiging nog steeds, ook na de oorlog. Die zei: als de Duitsers de Russen
hadden verslagen, hadden we in de Europese vesting van niemand iets te duchten
gehad, dan hadden we nooit die angst voor kernraketten en zo gehad ... want die
koude oorlog en die angst voor Korea, dat beheerste je hele leven, je dacht op
z'n minst dat elk moment de atoombom kon vallen. Als kind dacht ik: die heeft
gelijk. Een sympathieke man.'

    Een prachtig thema, zo te horen. Tel uit je winst. De man die zijn geloof in
de gedroomde wereldorde loslaat op een kind dat niet kan tegenspreken. Een kind
dat, kwetsbaar als een kind nu eenmaal is, zijn houvast zoekt en vindt in alles,
ook in gruwelijke illusies als de Europese vesting. De wanhopige vasthoudendheid
van dat geloven overal, waar ook ter wereld. Deprimerend, maar zo waar. Schrijf
op!

    FOTO's JACQUELINE DE HAAS

    Kunst en Cultuur ; Kunst ; Taal- en Letterkunde ; Literatuur

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               30 of 76 DOCUMENTS

                                Algemeen Dagblad

                                August 31, 2002

Alles hangt met ons gevoel samen

BYLINE: DOOR ANGELA BEKKERS

SECTION: Economie; Pg. 43

LENGTH: 589 words

DATELINE: Rotterdam


    Amerikanen blijken toch maar weer heel andere types te zijn dan
Nederlanders. Ze zijn, net als wij, pessimistisch over de nationale economie en
uiten dat in de graadmeter voor het consumentenvertrouwen. Maar bij aankopen van
grote, dure goederen laten ze dat niet merken. De auto, computer of ijskast
worden nog net zo gemakkelijk aangeschaft als voorheen.

    Na de publicatie van de explosieve groei van de orders voor duurzame
goederen in de VS, met 8,7 procent, meldden Amerikaanse economen al dat een
double dip, een nieuwe recessie, niet aan de orde is. Dat valt nog te bezien.

    Het onlogische gedrag van de Amerikaanse consument brengt iedereen in de
war: hij is somber gestemd, de werkloosheid neemt toe (de aanvragen voor een
werkloosheidsuitkering stegen naar 403.000), maar hij blijft flinke bedragen
uitgeven. Het losbandige consumptiepatroon kan grotendeels op het conto worden
geschreven van de Fed, het Amerikaanse stelsel van centrale banken. Die
verlaagde de rente naar een ongekend laag niveau. Hierdoor stunten veel
winkeliers met allerlei 'deals' waarbij de consument goedkoop geld kan lenen of
op een later tijdstip de spullen kan betalen.

    In Nederland kijkt de consument op dit moment stukken minder om naar
duurzame goederen. Nederlanders lijken vooral te sparen voor slechtere tijden.
Het Nederlandse vertrouwenscijfer is verreweg het laagste van de gehele
eurozone. Het is van het niveau van 1993 en ligt zelfs rondom het peil van net
na de aanslagen van 11 september.

    Bijna alle vertrouwensindicatoren van de afgelopen week stonden op onweer.
Behalve het consumentenvertrouwen in de VS en Nederland werd ook de
belangrijkste graadmeter voor het producentenvertrouwen in Duitsland (Ifo)
bekendgemaakt. Het ondernemersklimaat in Duitsland is voor de derde
achtereenvolgende maand verslechterd, zo bleek uit de Ifo-index.

    Tegen zoveel pessimisme bleken zowel de Europese als de Amerikaanse
aandelenmarkten niet bestand. Die doken behoorlijk onder het niveau van eind
volgende week. De Amsterdamse AEX komt gevaarlijk dichtbij de 350 punten, een
psychologisch belangrijke grens.

    Gek genoeg zijn de fabrikanten in Nederland veel optimistischer gestemd dan
hun Duitse collega's en dan de Nederlandse consumenten. De stemmingsindicator,
die klom van -2,9 in juni naar 1,5 in juli, maakte vreemdgenoeg de grootste
stijging sinds eind 1993 door.

    Zijn Nederlandse fabrikanten tegen beter weten in positief of hebben ze
bewijzen dat de betere tijden aanbreken? Waarschijnlijk geen van beide. Het
cijfer voor het producentenvertrouwen loopt achter bij de stemmingsindicatoren
over consumenten en bij de indicatoren uit de VS. De negatieve stemming onder
Amerikaanse consumenten laat de vaderlandse industrie waarschijnlijk niet
onbetuigd.

    Maar waarom zouden analisten, ondernemers, economen of 'gewone' burgers zich
zoveel aantrekken van vertrouwenscijfers? De Amerikanen zijn sikkeneurig, maar
kopen er nog altijd lustig op los. Dus... what's the big deal?

    Vertrouwenscijfers, of ze nu pessimistisch zijn of optimistisch, worden
altijd overdreven. Maar er zit wel een voorspellende waarde in, hoewel dat een
kwestie is van enkele maanden tot een jaar, zo beweren economische
wetenschappers.

    Als burgers negatief zijn gestemd, geven ze op den duur minder uit aan met
name luxere goederen. Dat remt weer de productie van ondernemers, die dan
wellicht werknemers ontslaan. En werklozen geven weer minder uit. Dan is de
economische cyclus weer rond.

    Financiele markten

    Economie

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               31 of 76 DOCUMENTS

                                Algemeen Dagblad

                                August 17, 2002

Baden in Sovjet-weelde ; Een appartement kost er 80 dollar, twee Oekraiense
maandsalarissen per nacht

BYLINE: DOOR CAREL BRENDEL

SECTION: Magazine; Pg. 36

LENGTH: 818 words


    Prinsen, grootvorsten en presidenten bouwden op de Krim hun prachtige
paleizen en riante landhuizen. Het erfgoed van tsaristische en communistische
machthebbers staat nu open voor westerse gasten met doorzettingsvermogen.

    Alles is reusachtig in Dulber. Als een moors kasteel rijst het meest
prestigieuze sanatorium van de Krim uit boven de beboste hellingen van de
luxueuze badplaats Mischor. Een gigantische koepel bekroont het dak van het
hagelwitte landhuis. Torens met kleinere koepels, boogvormige vensters, ronde
poorten en met kantelen afgewerkte muren roepen associaties op met een Arabisch
sprookjespaleis. Even zou je vergeten dat we hier aan de 'Russische' Riviera
zijn, die tegenwoordig deel uitmaakt van Oekraine.

    Het is de weelde die imponeert bij een rondleiding door Dulber. De tuin is
een subtropisch paradijs vol palmen, cypressen en klaterende fonteinen. De
appartementen zijn met drie slaapkamers, twee badkamers en een huiskamer zo
groot als een modale kantoortuin wel heel ruim bemeten. Zwembaden, bioscopen,
tennisbanen, leeszalen, een fitnessruimte en een biljartkamer bieden de gast
ontspanning. Verder zijn er - zoals in elk sanatorium aan de Oekraiense goudkust
- natuurlijk de sauna's, kuurbaden en massages. Wie zich ondanks alles verveelt,
kan kiezen uit een uitgebreid pakket van activiteiten: zeilen, paardrijden,
windsurfen, waterskien en paragliding. En dan is er nog een troef zonder
prijskaartje eraan: de gezonde lucht, die het schiereiland de Krim bijzonder
geschikt maakt voor astma- en bronchitispatienten.

    Dulber betekent 'schoonheid'. De architect Krasnov ontwierp het moorse
paleis in 1897 voor prins Peter Nikolajevitsj, een steenrijke telg uit de
tsarenfamilie Romanov. Na de revolutie van 1917 viel het landgoed in handen van
de werkende klasse, althans in handen van de zelfbenoemde aanvoerders ervan. Het
paleisje werd verbouwd en vertimmerd in 100 luxueuze appartementen en omgedoopt
tot Sanatorium Krasnoje Znamja (Rode Vlag).

    De partijbonzen van de Sovjet-Unie mochten er de sleur van het Kremlin
ontvluchten en vakantie vieren in kapitalistische decadentie. Het sanatorium was
gereserveerd voor ministers, generaals en leden van het Centraal Comite van de
Communistische Partij met hun gezinnen. Onder de moorse koepel regelden zij
buiten het gezichtsveld van het proletariaat de staatszaken - aan de rand van
het zwembad, onder genot van een glas Krimwijn. Na de Oekraiense
onafhankelijkheid werd de rode vlag gestreken. Dulber kreeg zijn oude naam terug
en onderging weer verbouwingen, dit keer om de rustieke kamers aan te passen aan
de wensen van de nieuwe zakenelite. Aan de Zwarte Zeekust mogen duurdere
vakantiecentra staan, in prestige kunnen ze niet tippen aan Dulber. Op de Krim
is er voor Oekrainse en Russische politici en zakenmensen nog steeds geen
geschiktere plaats om te netwerken.

    De westerse vakantieganger moet beschikken over veel doorzettingsvermogenen
en een uitgebreide talenkennis om tot het exclusieve landgoed door te dringen.
Folders geeft het sanatorium niet uit. Wel is er een website, maar die biedt
alleen informatie in het Russisch. Afgaande op de prijslijst kost het duurste
appartement in het hoogseizoen 80 dollar per nacht - twee maal het maandinkomen
van een modale Oekraiener. Het tarief zakt naar 45 dollar in de wintermaanden.

    Er zijn goedkopere manieren om op de Krim te genieten. Je hebt paleizen en
paleisjes. Als je de zonzijde van het leven ziet, verandert zelfs de
eenvoudigste stulp in een paleis. In de bossen buiten Soedak, een badplaats voor
het gewone volk, 120 kilometer ten oosten van Jalta, ligt een 'kardan', een
vakantiedorpje dat bestaat uit primitieve blokhutten.

    Een klein beekje kabbelt langs de rand van de nederzetting. De zomergasten
hengelen het heldere bronwater met een emmer uit een diepe waterput. Het
centrale punt van de kardan is de openluchtkeuken: een barbecueplaats en een
groot houtfornuis. De bewoners eten het zelfbereide voedsel op aan houten tafels
met lange banken. Even simpel als de keuken is het 'toiletblok': vier discreet
langs de bosrand geplaatste houten huisjes met een gat in de grond. De bloemen
bloeien volop in het omringende weiland, de vogels fluiten en naast het huis van
de beheerder waakt een teef zorgzaam over zes vertederende puppies.

    Een huisje in dit paradijs voor vissers en wandelaars kost tussen de 50 en
100 dollar per week. Wie weet genieten de eenvoudige rustzoekers bij Soedak meer
van hun vakantie dan de schatrijke netwerkers in hun gouden kooi in Dulber.

    Copyright Algemeen Dagblad 170802

    Het Zwaluwnest op de kliffen bij Mischor werd in 1911 gebouwd voor een
Duitse baron.FOTO'S B. HOLSNYDER/ABC.Imponerende weelde rond het Corbellini
paleis bij Aloepka.In het Lividia paleis verdeelden Stalin, Roosevelt en
Churchill in februari 1945 de wereld.FOTO AP.

    Recreatie en Vrijetijdsbesteding ; Reizen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               32 of 76 DOCUMENTS

                                Algemeen Dagblad

                                 August 9, 2002

Hemelfietsers aan het kruis ; Doris Lessing blijft een wijze oude vrouw

BYLINE: DOOR RUUD MEIJER

SECTION: boeken; Pg. 10

LENGTH: 552 words


    Misschien liep je mee in demonstraties tegen kruisraketten. Wellicht zag je
in het communistische Cuba van Fidel Castro het paradijs op aarde. Het kan ook
zijn dat je, als je wat jonger bent, nog met gepaste trots terugdenkt aan een
recente reis naar Genua.

    Hoe het ook zij: alle wereldverbeteraars van de afgelopen 40 jaar kunnen
maar beter maken dat ze wegkomen. In haar nieuwe roman Het huis van Julia nagelt
de Britse schrijfster Doris Lessing alle hemelfietsers stijlvol en met compassie
aan het kruis.

    Je kunt Doris Lessing voor het gemak natuurlijk ook, net als hoofdpersoon
Johnny Lennox dat met zijn moeder Julia doet, als een ouwe fascistische teef
opzijschuiven, maar verstandig is dat niet. Want de 84-jarige schrijfster is een
wijze oude vrouw die het allemaal al een keer heeft meegemaakt. En is het niet
de bedoeling dat we iets van de geschiedenis leren? In haar tijd behoorde de
auteur van o.a. The Golden Notebook (1962) tot groeperingen die net zo radicaal
waren als de huidige anti-globalisten. De wereldverbeteraar Lessing werd door
veel schade en nog meer schande wijs: de leiders van ideologische bewegingen, zo
leerde zij, zijn in de regel nog grotere egoisten, opportunisten en parasieten
dan hun kapitalistische tegenpolen.

    Zoals Johnny Lennox. Hij bracht op uitnodiging van zijn kameraden
waarschijnlijk tweederde van zijn leven door in luxe oostblokhotels. Maar zijn
eigen vrouwen, ex-vrouwen, kinderen en stiefkinderen dumpte hij bij Moeder
Julia, wier verwerpelijke kast van een huis in dat soort gevallen ineens een
stuk minder kapitalistisch was. Saillant detail: Lessing liet haar eigen drie
kinderen in het huidige Zimbabwe achter om in Engeland voor De Goede Zaak te
gaan strijden.

    De keuken van het huis van Julia is het zenuwcentrum van het kapitale pand
en Johnny's ex Frances zorgt daar niet alleen voor haar eigen (stief)kinderen,
maar ook voor een steeds wisselende populatie van weggelopen vriendjes en
vriendinnetjes, die al stelend en profiterend Het Systeem van binnen uit
proberen te hollen.

    Stiefdochter Sylvia, getraumatiseerd door het gedrag van haar gevoelloze
vader en gestoorde moeder, wordt door Frances en Julia dusdanig opgelapt, dat
zij medicijnen kan gaan studeren en uiteindelijk als arts in Afrika gaat werken.
Daar komt zij erachter dat ook de zwarte ideologen, die tegen het blanke
imperialisme vechten, corrupt zijn en dat het gewone volk ook daar door zowel de
hond als de kat wordt gebeten.

    De moraal van het verhaal? Je mag de reinheid van ideologieen nooit boven
het welzijn van de mensen plaatsen. En hoe zou de huidige jeugd dat dan moeten
doen? Door de moderne bijbel No Logo van Naomi Klein te verruilen voor het
Handboek Verpleegkunde.

    Dan ga je in plaats van naar Genua in Italie naar Huize Avondrood op de
hoek. Want daar liggen nog steeds te veel bejaarden te lang in hun eigen poep en
pies. Volgens de altijd glashelder schrijvende Lessing is het imago van de
nieuwe wereldverbeteraar misschien niet zo cool als vroeger, maar wel zo
menslievend. Daar gaat het uiteindelijk toch om?

    ROMAN ****

    Doris Lessing: Het huis van Julia.

    Vert.: A. Blommesteijn.

    Bert Bakker, 479 blz., Euro 25. ISBN9035123514

    Doris Lessing Foto ABC

    Kunst en Cultuur ; Kunst ; Taal- en Letterkunde ; Literatuur

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               33 of 76 DOCUMENTS

                                Algemeen Dagblad

                                 August 1, 2002

Naar Bijlhout mag 'niks, nada, noppes'

BYLINE: VAN EEN ONZER VERSLAGGEVERS

SECTION: Binnenland; Pg. 3

LENGTH: 256 words

DATELINE: Rotterdam


    De regiocoordinatoren van de LPF in Zuid-Holland kennen geen pardon.
Voormalig staatssecretaris Philomena Bijlhout mag wat hen betreft niet
terugkomen in de Tweede Kamer en moet afzien van haar wachtgeld. Woordvoerder
Hans Manpaeij vindt dat er 'niks, nada, noppes' meer naar Bijlhout mag gaan.
'Dit is nu een typisch voorbeeld van de oude politiek. We krijgen veel kritiek
van onze leden. Dit gejok blijft nu weer aan de LPF kleven en daar hebben we
geen trek in.'

    De LPF-regio's Friesland, Limburg en Utrecht scharen zich achter
Zuid-Holland als het gaat om Bijlhouts wachtgeld van 6846 euro per maand. De
verwachting is dat de andere provincies zullen volgen. Volgens Manpaeij is er
slechts een oplossing: snel de omstreden wachtgeldregeling veranderen.

    De Haagse LPF-coordinator Ronald Tol zegt dat 'bij de gewone burger het
beeld van zakkenvullers blijft hangen'. 'De LPF is ontstaan om een eind te maken
aan dit soort uitwassen. Politici moeten niet op wachtgeld blijven zitten maar
solliciteren zoals iedereen.' Regiocoordinator Hans Maronier uit Rotterdam stelt
voor dat Bijlhout haar wachtgeld in de partijkas stort.

    Er is geen sprake van dat Bijlhout wordt geroyeerd omdat zij nooit LPF-lid
was. 'Zij heeft zich niet aangemeld en al helemaal geen contributie betaald',
zegt Maronier na bestudering van de ledenlijst. Daarop staan overigens ook vijf
Kamerleden die nog geen lid zijn.

    Parlement; Politieke partijen; Recht; Politiek en Staat; Staatsrecht;
Gemeenten; Binnenlandse Politiek; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               34 of 76 DOCUMENTS

                                Algemeen Dagblad

                                 June 21, 2002

De blinddoek van Vrouwe Justitia

BYLINE: DOOR FRANS BOOGAARD

SECTION: Trefpunt; Pg. 6

LENGTH: 820 words


    In twee belangrijke strafzaken in Belgie verdwenen onlangs daders voor jaren
achter de tralies zonder hard bewijs. Erg bevorderlijk voor het vertrouwen in
Justitie is dat niet.

    'Het zit erop. Recht is geschied.' Met die woorden sloot de president van
het Antwerpse hof vorige week de assisenzaak (juryrechtspraak) af tegen de vier
moordenaars van de Vlaamse veearts/keurder Karel Van Noppen. Vetmester Alex
Vercauteren, ongekroonde koning van de hormonenmaffia en opdrachtgever, kreeg
levenslang; drie anderen, onder wie de feitelijke moordenaar, elk 25 jaar.

    Het acht weken durende proces bood drama van de bovenste plank: een
onverschrokken strijder tegen onrecht, die in zijn eentje het gevecht aanging
met een door de politiek gesteunde boevenbende; een weduwe, die op
bewonderenswaardige wijze recht zocht voor haar man; maffiose veehandelaren en
louche advocaten, die het grofste geschut inzetten in een poging de jury te
imponeren. En een goed van de tongriem gesneden president, die meteen na het
vonnis zijn reputatie als onafhankelijk rechter op het spel zette door in een
tv-interview te onthullen hoezeer hij zich emotioneel had herkend in het
slachtoffer: 'De pijn die ik tijdens dit proces heb gevoeld, wil ik als rozen
neerleggen op zijn graf.'

    Justitie in Belgie handelt in hoog tempo een aantal geruchtmakende, uiterst
complexe strafzaken af, die met elkaar twee dingen gemeen hebben: het gaat om
stokoude zaken, en de bewijsvoering tegen de dader(s) is uiterst mager. Eerder
dit jaar had in Brussel het proces plaats tegen de Belgisch/Hongaarse dominee
Andras Pandy, die in blinde haat zijn twee echtgenoten en vier van hun kinderen
doodde, hun lijken in stukken sneed en door het riool spoelde. Er was een
bloedstollende getuigenis van zijn dochter Agnes, die in opdracht van haar vader
haar eigen broer en moeder doodde. Agnes vertelde tot in detail hoe de moorden
hadden plaatsgehad, hoe zij en haar vader de lichamen hadden ontleed, en hoe
lang het oplosmiddel erover had gedaan om de lastige familieleden tot een
grijsbruine vloeibare massa te reduceren.

    Logisch dus dat de jury haar verhaal geloofwaardiger vond dan dat van haar
vader, die bleef volhouden dat zijn verdwenen familieleden nog in leven zijn en
simpelweg zijn weggelopen. Steekhoudend bewijs tegen de dominee kon het Openbaar
Ministerie evenwel niet overleggen. Onbekend is zelfs hoeveel slachtoffers hij
eventueel nog meer heeft gemaakt. Pandy liet vrouwen overkomen uit zijn
geboorteland; onder een betonnen vloer in een van zijn woningen werden resten
teruggevonden die niet toebehoorden aan zijn verdwenen familieleden.

    Ook in de zaak-Van Noppen moest het OM het zonder overtuigende materiele
bewijzen stellen. Vercauteren en zijn tussenpersoon, veehandelaar Daenen, werden
aan de spreekwoordelijke galg gepraat door Carl De Schutter, een wapenhandelaar
en notoire leugenaar, die uitvoerder Barrez het moordwapen leverde en - naar hij
pas tijdens het proces bekende - ook de moordopdracht. De veroordeling van het
viertal heeft het publieke rechtsgevoel bevredigd, zo blijkt uit reacties en
krantencommentaren, maar tegelijkertijd is er grote twijfel of Justitie nu alle
schuldigen te pakken heeft. Ook de nabestaanden van Van Noppen vragen zich dat
af.

    Het probleem is deels dat bij juryrechtspraak - zes of twaalf gezworenen uit
het 'gewone' volk, die uitsluitend op basis van het dossier en de zittingen en
niet gehinderd door juridische kennis het 'schuldig' of 'onschuldig' uitspreken
- er geen hard bewijs nodig is; de 'innerlijke overtuiging' van schuld volstaat.

    Maar dat mag natuurlijk voor het OM nimmer reden zijn om zijn werk niet te
doen en op de onderbuik te spelen. Pandy is tijdens zijn proces ontmaskerd als
een onsympathiek en autoritair sujet en een fantast, Daenen en Vercauteren als
keiharde zakenlui met de warmte van een koelkast. Iedere proceswaarnemer zal
'innerlijk overtuigd' zijn van hun schuld. Maar is voor levenslang niet meer
nodig dan dat?

    De manier waarop deze twee strafzaken zijn afgerond, belooft weinig goeds
voor het proces tegen Marc Dutroux, door het publiek al honderdvoudig
veroordeeld, en tegen dat van de moordenaars van de Luikse PS-politicus Andre
Cools, beide wellicht in de loop van volgend jaar. Dutroux ontkent schuld aan de
dood van vier van zijn slachtoffers, materiele bewijzen ontbreken. Zoals bij Van
Noppen zijn ook bij Cools de moordenaars bekend, maar ontbreekt bewijs tegen hun
opdrachtgevers. Op tijdgebrek kan het OM zich moeilijk beroepen: Cools werd in
1991 vermoord, Van Noppen in 1995, Agnes Pandy klaagde haar vader aan in 1992,
Dutroux zit in de cel sinds 1996. Als Belgie nog geen EU-lid was, zou het met
deze rechtspleging moeite hebben dat te worden.

    Frans Boogaard is correspondent van het Algemeen Dagblad in Brussel.

    Strafrecht ; Justitie ; Moord en doodslag ; Recht ; Criminaliteit ; Delicten
; Geweldsdelicten

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               35 of 76 DOCUMENTS

                                Algemeen Dagblad

                                 June 19, 2002

Inflatie (2)

BYLINE: G. LAMERS, ROTTERDAM.

SECTION: Trefpunt; Pg. 7

LENGTH: 128 words


    Naar aanleiding van het artikel (AD, 13 juni) over de heer Zalm die toch de
europrijzen laat onderzoeken, wil ik graag de volgende opmerking maken. Laat hij
ook eens een onderzoek doen bij de Lotto die de prijs van een enkel rijtje om
mee te spelen heeft verhoogd met 120%.

    Moest men eerst voor een rijtje een gulden betalen, nu kost datzelfde rijtje
een euro. De grote prijzen zijn dan wel verdubbeld, maar de kleine prijzen
blijven hetzelfde. En iedereen weet dat de kans op een kleine prijs groter is
dan op een grote prijs. Bovendien zijn er maar een paar echt grote prijzen te
winnen.

    Ten tweede zou ik willen zeggen dat de regering eens bij de gewone burgers
moet informeren wat de euro voor hen betekent en wat zij ervan in hun knip
merken.

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               36 of 76 DOCUMENTS

                                Algemeen Dagblad

                                 June 17, 2002

Koreanen: Hiddink was al generaal

BYLINE: DOOR MARK VAN RIJEN

SECTION: Voorpagina; Pg. 1

LENGTH: 262 words

DATELINE: Incheon


    Christenen, boeddhisten en andere gelovigen in Korea zijn het over een ding
eens: de goden zijn met hen. En ze weigeren te geloven dat Guus Hiddink een
gewone Nederlander uit de Achterhoek is. Hun buitenlandse bondscoach staat
daarvoor veel te dicht bij hen. Hiddink heeft zo veel charisma, dat hij wel zeer
bijzonder moet zijn.

    Na lang zoeken, kwamen de Zuid-Koreanen met de oplossing van het raadsel:
Hiddink is de reincarnatie van een beroemde generaal uit de Koreaanse
geschiedenis. De nationale tv-omroep zendt er 20 keer per dag een onderwerp over
uit, en dus roepen de Koreanen elkaar steeds harder na. In Korea gaan ook steeds
massaler stemmen op om Hiddink de Koreaanse nationaliteit te geven. Aan het eind
van het jaar worden er presidentsverkiezingen gehouden. Voor veel Koreanen is
een genaturaliseerde Hiddink kandidaat nummer een.

    De Nederlandse coach, die morgen met zijn team tegen Italie in de achtste
finale van het WK staat, reageert koel op alle persoonsverheerlijking. 'Ik ben
en blijf Nederlander en ik ben en blijf nuchter. Ik ben hier niet naar toe
gekomen om de vrolijke pief uit te hangen of me bezig te houden met allerlei
randverschijnselen', zei Hiddink. Als beloning voor de historische WK-prestatie
kreeg Hiddink al een bonus van $264.000 van de bond. De spelers ontvingen
$80.000 extra per persoon. Hyundai Motors schonk de Nederlander een exclusieve
Koreaanse auto: Hyundai Grandeur XG sedan (3000 cc). Een jaar lang gratis bier
had hij eerder al gekregen.

    Zie ook pagina 11: Ieren op z'n Hollands

    Voetbal ; Sport

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               37 of 76 DOCUMENTS

                                Algemeen Dagblad

                                 June 15, 2002

Imam

BYLINE: GERRIT DEN AMBTMAN

SECTION: Cultuur & Media; Pg. 19

LENGTH: 569 words


    Mooi werk van NOVA. De actualiteitenrubriek van Nederland 3 maakt nieuws met
radicale imams die tijdens het vrijdaggebed in sommige moskeeen opruiende taal
spreken. Ze smeken Allah om met de westerse samenleving af te rekenen, vrouwen
te knevelen, Bush en Sharon te vernietigen en de martelaren van de islam te
zegenen. NOVA besteedt twee uitzendingen aan dit dossier. Deskundigen staan
paraat om de preken te duiden. Ze reageren onthutst op de heimelijk opgenomen
uitspraken van de religieuze leiders. Minister De Vries (Binnenlandse Zaken) en
burgemeester Deetman (Den Haag) willen dat het Openbaar Ministerie een onderzoek
begint.

    Een van de door NOVA geciteerde oproerkraaiers wijst ook op de verderfelijke
invloed van televisie. De Haagse imam Fawaz blijkt net zo heftig tekeer te gaan
als een dominee in de Nederlandse zwarte kousenkerk, die het scherm nog steeds
als het oog van de duivel beschouwt. 'Wat vindt u van een man die samen met zijn
vrouw en dochters voor de tv gaat zitten om naar een artiest te kijken? Naar een
verwijfde man die heupwiegt, danst en zingt over verlangens en liefde en de
moslimmeisjes aanspoort om zich losbandig te gedragen? Moeder wiebelt om het
ritme van de libertijnse zanger te volgen, de dochter neuriet zijn woorden en de
vader vindt dat allemaal goed en doet net of er niets aan de hand is. Die
obscene liedjes bederven de mens.'

    Fawaz zal Marco Borsato toch niet bedoelen?

    'De zingende coltrui', zoals Beau van Erven Dorens de Nederlandstalige
zanger noemt, staat drie avonden in de uitverkochte Rotterdamse Kuip. RTL
Boulevard maakt een reportage vooraf. Zoals gebruikelijk gaat het in dit
succesvolle programma nergens over. Vermoedelijk ook daarom wordt RTL Boulevard
vaak beter bekeken dan NOVA. Dus is het ook niet belangrijk wat in dit geval
Borsato meldt. Showbusiness specialist Albert Verlinde wil alleen even kwijt hoe
'verschrikkelijk aardig' die Borsato is.

    RTL Boulevard dankt zijn kracht aan de flitsende combinaties tussen de
presentatoren. Als bij het vaste koppel Van Erven Dorens/ Verlinde
royalty-deskundige Peter van der Vorst aanschuift, is het helemaal bal. Dan
wordt de conversatie soms zelfs adembenemend. Ook de commerciele tv heeft
radicale voorgangers met vurige tongen, eigen inzichten en rituelen.

    Het magazine brengt bijvoorbeeld een vluchtig itempje over koninklijke
plekken in theaters. Het vrolijke trio ligt in een deuk als de commentaarstem
besluit: 'De koninklijke toiletten zijn er nog wel, hoewel Prins Bernhard
volgens de analen liever de gewone toiletten verkiest.'

    Verlinde: 'Analen na een toiletonderwerp. Ha, ha...De link die daar gelegd
wordt.'Van Erven Dorens: 'Typisch Albert. Waarom heb je eigenlijk een koninklijk
toilet nodig. Mag ik even jouw serieuze mening, Peter?'

    Van der Vorst vertelt dat er afstand moet blijven met het gewone volk. Hij
spreekt uit persoonlijke ervaring. 'In Boston stond ik plotseling naast Willem
Alexander. Dat is toch vreemd. Net alsof ik hem tot in het toilet had
achtervolgd.'

    Verlinde: 'Heb je ook gekeken?'

    Van der Vorst: 'Nee.'

    Van Erven Dorens: 'Hoe ver stond hij van de pisbak af?'

    Van der Vorst: 'Oh nee. Dit had ik niet moeten vertellen.'

    Van Erven Dorens: 'En nu iets heel spannends: Harry Potter.'

    'Allah, laat de grond onder hun voeten beven', smeekte de radicale imam nog.
Maar dat was in NOVA.

    Televisie ; Media ; Omroep

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               38 of 76 DOCUMENTS

                                Algemeen Dagblad

                                 June 14, 2002

'De hele dag Pim dit en Pim dat'

BYLINE: DOOR ANNELIEKE DIJKSTRA

SECTION: Binnenland; Pg. 2

LENGTH: 1149 words


    De gekte na de moord op Pim Fortuyn was vooral voor de familie Fortuyn een
bizarre gewaarwording. Broer Simon (49) stond plotsklaps voor de organisatie van
een van de grootste begrafenissen van ons land ooit. Hij is nauwelijks
toegekomen aan het verwerken van de dood van zijn broer.

    Het is waanzinnig. Je broer wordt vermoord en Nederland staat op zijn kop.
Hoe werkt zoiets ? Het werkt niet. Die moord hebben we dan ook weggeschoven. Ik
denk dat de bewustwording daarvan pas komt tijdens de rechtszaak.

    Ik heb nu ook geen enkel gevoel bij Volkert van der G.. Mijn broer Marten en
mijn vrouw willen hem ontmoeten. Ik niet. Wat heb je eraan? Ik krijg mijn broer
er niet mee terug. Maar het kan zijn dat ik mijn emoties voor een deel
weggestopt heb. Misschien komen ze er op een dag in een keer met volle kracht
uit.

    In de eerste twee weken na de dood van Pim heb ik geen kranten gelezen en de
televisie niet aangezet. Alles ging langs me heen, ik leefde in een roes door
hetgeen er organisatorisch en publicitair op ons afkwam. Dat was nogal een
explosie. Voor de diepere gevoelens liep ik weg. Daar was gewoonweg geen tijd
voor.

    Uiteindelijk hebben mijn vrouw Jolanda en ik ons een weekeinde
teruggetrokken in een hotel. Om op adem te komen. De hotelkamer lag bezaaid met
kranten en tijdschriften van de weken ervoor. We hebben alles samen gelezen. Die
foto van Pim waarop hij op de grond ligt vlak na de moord, zag ik op dat moment
voor de eerste keer. Ik heb hem vluchtig bekeken. Het was te pijnlijk.

    Op de avond van 6 mei zat ik in de auto, op weg naar huis. Ik heb alles live
via de radio mogen meemaken. Thuisgekomen heb ik - gek genoeg - meteen Pim
gebeld op zijn mobiele telefoon. Herman, de butler, bleek het ding thuis te
hebben en nam op. Hij liep totaal verward rond. We hebben hem opgehaald en zijn
gaan rijden. Op een parkeerplaats in Utrecht stonden we met de broers en zussen
te wachten tot we wisten waar we naartoe moesten. Toen het sein kwam kom maar
naar Hilversum, wisten we dat hij het niet gehaald had. Toch dringt het nog niet
echt tot je door.

    De dinsdagochtend na de aanslag kwam de hele familie bij elkaar in het huis
van Pim. We moesten via de omheining naar binnen door de enorme bloemenzee en
mensenmassa voor het huis. Zaten we daar met de familie bijeen met al onze
emoties en die gekte buiten. Voor ik het wist, waren we met een
evenementenorganisatie bezig. Er moesten toiletten geregeld worden voor de
mensen buiten en drinkwater. En het gekke is, je doet het nog ook.

    Maar ondertussen zaten we daar met een uitvaartondernemer en moesten we net
als ieder ander mens een begrafenis regelen. We waren het er al snel over eens
dat het in Pims stijl moest zijn, presidentieel dus. Nou, dat is mooi, maar zie
jij maar eens een witte kist te regelen! Uiteindelijk vonden we er een, maar die
had de verkeerde kleur wit. Hebben we hem op het laatste moment nog in de juiste
kleur gespoten. Dit beslis je allemaal in razend tempo en met een adrenaline die
boven je schedel uitstijgt.

    Het was een gekkenhuis, maar Pim was nu eenmaal een publieke figuur geworden
en daar konden we als familie niet omheen. We wilden het volk een kans geven
afscheid van hem te nemen. Dat was belangrijker dan onze rust of rouwverwerking.
Het mooiste vond ik dat 350 mensen van de straat geplukt zijn om de kerkdienst
bij te wonen. Een idee van Rabella de Faria van Leefbaar Rotterdam. Zij is met
uitnodigingskaarten Rotterdam in gegaan en heeft ze uitgedeeld.

    Aan het einde van de dag kwam ze naar me toe met een gebundeld pakketje
uitnodigingen, met een rode strik eromheen. Om te laten zien dat het echt gelukt
was om 'de gewone' man erbij te laten zijn. Dat deed me zo goed. Het bundeltje
heeft veel meer waarde dan dat het daar zo op de schoorsteenmantel ligt.

    Ik mis mijn broer vooral als ik alleen ben. Ik ga elke week wel een keer
naar het graf in Driehuis. Pim is elke dag een onderdeel van mijn leven
geworden. Voorheen had ik twee werelden, prive en zakelijk. Daar is een derde
wereld bij gekomen; de wereld van Pim en alles wat bij zijn nagedachtenis komt
kijken. Het emotionele gedeelte, maar vooral ook het organisatorische gedeelte.

    Je moet oppassen dat je niet kopschuw wordt van al die media-aandacht. Je
wordt erin meegezogen, hoort de hele dag Pim dit en Pim dat. Dat zal wel nooit
stoppen en dat hoeft ook niet. De naam Pim Fortuyn mag wel 100 keer per dag
geroepen worden. Als het maar in de juiste context is. Dat hij in de
rechts-extremistische hoek is gedrukt, heeft mij ook veel pijn gedaan. Wat denk
je hoe het voelt, als je broer vergeleken wordt met Mussolini terwijl je hem
kent als de sociale, gevoelige jongen? Hij is verminkt.

    Toch heeft de actie van de advocaten Spong en Hammerstein nooit onze
goedkeuring gehad. Het was een opdracht van Pim en de LPF om de mensen te
vervolgen die hebben aangezet tot haat. Ik vond de timing verkeerd. We hadden
rust nodig. Ik ben wel blij dat hij mij niet gevraagd heeft zoiets te doen als
hem iets zou overkomen. Dat zou ik nu met een enorme ereschuld zitten. Wat had
ik daar nu mee moeten doen?

    Ik ben ook blij dat mijn moeder de moord op haar zoon niet heeft hoeven
meemaken. Ze had het niet overleefd. Mijn moeder wilde ook niet dat Pim de
politiek inging. Ze slopen je, zei ze. Ze vond Pim te kwetsbaar voor de
slangenkuil van Den Haag. Ik denk dat Pim bewust zijn politieke ambities in de
wachtkamer heeft gezet tot zij - twee jaar geleden - overleed.

    We hebben nogal wat klappies gehad hier in huis. Mijn vader overleed twee
maanden voor Pim. Vorige week hebben we mijn schoonvader begraven. Niemand van
ons heeft tijd gehad om het te verwerken. Na 20 juli, als Pim in Italie zijn
laatste rustplaats krijgt, probeer ik mijn leven weer in te richten. Ik heb de
verantwoordelijkheid voor 65 werknemers van mijn enveloppenfabriek in Utrecht.
Daarnaast voor mijn vrouw en twee zonen.

    Vooral de jongste van 17 heeft het zwaar gehad. Zijn band met Pim was sterk.
Aan zijn ketting heeft hij laatst een gouden kruisje laten hangen met de naam
van zijn oom erin en zijn geboorte- en sterfdata. Maar hoe moeilijk ook, we
moeten ooit weer over tot de orde van de dag. Daar zijn we realistisch genoeg
voor. Het enige waarvoor ik soms bang ben, is dat het strafrechtelijk onderzoek
een open einde krijgt. Zodat je net als toen met de moord op Kennedy allerlei
speculaties krijgt en complottheorieen houdt. Ik hoop het niet. Dan krijgen we
nooit rust.

    Simon Fortuyn: 'Ik heb alles live op de radio mogen meemaken.' FOTO ANP

    De uitnodigingen aan 350 willekeurige Nederlanders die de begrafenis van Pim
Fortuyn bijwoonden, liggen gebundeld op de schoorsteenmantel van Simon Fortuyn.
De kaarten werden door de genodigden teruggegeven bij het betreden van de kerk.
FOTO JACQUELINE DE HAAS

    Moord en doodslag ; Recht ; Criminaliteit ; Delicten ; Geweldsdelicten

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               39 of 76 DOCUMENTS

                                Algemeen Dagblad

                                  June 7, 2002

Nee maar, het is Mat! ; Verbazing en ontzag over politieke komeet Mat Herben

BYLINE: DOOR BERT HUISJES

SECTION: Binnenland; Pg. 2

LENGTH: 1498 words


    Wie had het ooit achter hem gezocht? 'Mat als leider van een grote politieke
partij? Ga weg!' Een kantoorman treedt uit de schaduw van zijn bestaan.

    Vreemd, vroeger werd in de politiek al veel over hem gesproken. Dan hadden
de politici het over 'de gewone man' of Jan Modaal. Niemand kende hem
persoonlijk, natuurlijk. Maar sinds kort loopt hij met zijn koffertje over het
Binnenhof. Hij bemoeit zich zelfs met de vorming van een nieuwe regering.

    Mat Herben is de gewone man. Na bijna een halve eeuw onder de andere gewone
mensen te hebben vertoeft, heeft hij zich nu in Den Haag gemeld. En hij doet het
goed! Waar politici op tv vaak zichzelf niet zijn, geldt dat niet voor hem.
Herben is naturel, zeggen experts, het politieke pak past hem als gegoten.
Opmerkelijk hoe een kantoorman zijn grijze veren afschudt.

    Ruim twee decennia werkte hij op de afdeling interne voorlichting bij
defensie. Ook daar dreunt de verbazing nog steeds na. 'Op straat draaide ineens
een gepantserde BMW langszij, met op de achterbank een zwaaiende man', zegt
oud-collega Jaap van der Ploeg, nu hoofd voorlichting bij Binnenlandse Zaken.
'Ineens dring het door: Nee maar, het is Mat! Ik was echt even verstomd. Ik had
dat nooit, maar dan ook nooit achter hem gezocht!'

    Wie is Mat Herben? Jarenlang zouden ze bij defensie hebben gezegd: gewoon,
een collega. Een oudgediende die hem al die tijd heeft meegemaakt: 'Hij is
iemand waar je niet veel van weet. Werk en prive hield hij strikt gescheiden. Je
sprak met hem over het werk, over de bladen, want dat deed hij goed,
professioneel. De enige keer dat ik hem over zijn prive-leven hoorde, was toen
familie omkwam bij een auto-ongeluk. Dat hij politieke aspiraties had? We hadden
hem nog nooit over politiek horen praten.'

    In zijn dorp Linschoten is hij evenmin een bekende. Hij woont er in een
doorsneewijk, jaren '70. Mevrouw De Michies woont al zes jaar naast Herben. 'We
hebben weinig contact', zegt ze. 'De Herbens zijn erg op zichzelf. We groeten,
maar komen nooit bij elkaar over de vloer. Ik ken hem verder niet.'

    De verbazing over hoe Mat Herben als een komeet de landelijke politiek
binnenraasde, is bij allen groot. Docent Rob Gerritsen nam vorige week zijn oude
klassenfoto's mee naar school. Samen met Herben zat hij op het Lodewijk
Makeblijde College, in Rijswijk, waar hij nu werkt. 'Ik heb de foto's aan de
leerlingen laten zien. Kijk, die meneer zat hier op school. Leuk, je ziet Mat
als een van de weinigen met overhemd, stropdas en een kort kapsel.'

    Gerritsen zegt dat Mat 'in niets' is veranderd. 'Toen ik hem hoorde praten,
was hij dezelfde. Met die grapjes, en dat lachje. En ik moet zeggen: Mat was als
klasgenoot ook een van de weinigen die ervoor uitkwam dat hij rechts was. De
meesten van ons hadden lange haren en droegen ribcord kleding. Mat niet. Die
ging met verve de links-rechts discussie aan, ook met docenten. Achteraf heb ik
daar wel respect voor. Wij waren meelopers, links omdat iedereen het was. Mat
heeft zijn opvatting nu nog, wij al lang niet meer.'

    Een grootse carriere leek voor Herben echter nooit weggelegd. Studies werden
niet afgemaakt. Het was zijn passie voor vliegtuigen, die eraan bijdroeg dat hij
- ver in de 20 - mocht beginnen als leerlingschrijver bij een personeelsblad van
defensie, de Vliegende Hollander. Dat was in 1977. Later stapte hij over naar de
defensiekrant. Pas tien jaar later zou hij zijn toenmalige baas Jaap van der
Ploeg voor de eerste maal verbazen.

    'Mat zei zo ineens: Ik ga weg', zegt Van der Ploeg. 'Maar waarom dan, vroeg
ik. Tsja, hij had een baan gekregen bij een katholiek familieblad, Manna. Goh,
zei ik nog, ik wist helemaal niet dat je zo katholiek was. Het was een
verrassing, en ook wel spijtig. We verloren een goede kracht.'

    Herben was echter zeker van zijn zaak. Hij had iemand met een visionaire
blik ontmoet; Piet Derksen, een man die een vermogen van twee miljard gulden had
verdiend als oprichter van Center Parcs. Derksen had een goddelijke missie: het
katholieke geloof verspreiden. Daar hoorden enorme investeringen bij in een
tv-zender voor nonnen, de oprichting van een Katholiek Nieuwsblad en een
familieweekblad, Manna. Doel: jongeren weer enthousiast maken voor de kerk.

    Drie jaar zou het katholieke avontuur duren, tot het moment dat Derksen de
stekker bij Manna eruit trok. Het blad bereikte niet de juiste doelgroep, vond
de filantroop. Ed Arons, hoofdredacteur van het Katholiek Nieuwsblad en destijds
Manna-directeur, maakte eindredacteur Herben van nabij mee. 'Mat, leider van een
politieke partij? Ga weg! Ik had het nooit verwacht. Hij sprong er niet uit qua
politiek engagement. Maar Manna was hem wel op het lijf geschreven. Niet
polemisch, inhoudelijk en met veel aandacht voor vormgeving. Daar had hij lol
in. Hij wist veel. Hij was de wandelende encyclopedie, je kent ze wel.'

    Herben fungeerde er zelfs nog een tijd als ghostwriter; hij hielp
schaatsster Yvonne van Gennip bij het schrijven van een vaste column. Ook Van
Gennip bewaart leuke herinneringen aan hem, zegt ze. 'We zijn zelfs nog samen
naar de Paus geweest! Dat was een idee van Mat, geloof ik. Samen zijn we
afgereisd, en toen we aan de beurt waren hebben we snel mijn schaatsen laten
inzegenen. Die zouden worden verloot. Mat ken ik als een vrolijke man, een blije
katholiek. Het is lachen dat hij nu ineens aan tafel zit bij de formatie. Wie
had dat ooit kunnen denken!'

    Toen Manna werd opgeheven, zag Herben geen heil meer in reli-miljardair
Derksen. Hij raakte aan de praat met zijn oud-collega's bij defensie en kon
gelijk terugkeren. Tussen 1990 en begin dit jaar klom hij er op tot algemeen
hoofdredacteur van alle personeelsbladen. Hij wist die bladen af en toe tot
spannende lectuur te maken. Vooral als hij verslagen bracht van oefeningen;
alsof het oorlogsjournalistiek betrof.

    Buiten zijn werk om stak en steekt hij nog steeds veel tijd in zijn twee
grote hobby's: het bekwamen van zijn kwaliteiten als scherpschutter op de
schietbaan, en zijn lidmaatschap van de vrijmetselaars. Herben is sinds 1986 lid
van een van de 144 loges in ons land, de 40 man tellende Via Lucies (weg van het
licht) in Den Haag. Elke twee weken komen ze bijeen. De loges zijn, zoals dat
heet, gericht op geestelijke groei en onderlinge solidariteit.

    Huisvriend en medevrijmetselaar H. Kuijk is een van de weinigen die de
nieuwe carriere van Herben begrijpt. 'Mat is een ambitieus iemand, hoor', zegt
hij. 'Bij ons is hij opgeklommen van leerling tot gezel tot meester. Momenteel
is hij Oppermeester, voorzitter zegmaar. Hij is ons Geweten. Hij oordeelt over
voordrachten. Ook geeft hij advies aan de loge en ons persoonlijk. Hij heeft
voor de leden van onze loge zelfs een leuk herinneringsboekje gemaakt.'

    Kuijk heeft Herben als een warme en betrokken man leren kennen, 'meer dan
een vriend, namelijk een broeder'. 'Over zijn politieke leven wordt bij ons niet
gesproken. Politiek en religie houden we buiten de deur. Wij zijn er voor
elkaar; om onszelf bij de vrijmetselaars, het Grootoosten, te verbeteren zodat
we beter terugkeren naar het Westen, de gewone wereld. Zoals de politiek.'

    Maar waar komt Herbens politieke ambitie vandaan? Weinigen kunnen het
duiden. Even leek hij in zijn woonplaats Linschoten politiek actief te worden,
maar dat was van korte duur. M. de Kok van de gemeente Montfoort: 'Mat Herben
heeft ooit de oprichting van Leefbaar Linschoten aangekondigd. Maar dat was toen
de gemeente een braakliggend terrein, een poepveldje, achter zijn huis wilde
herinrichten. We hebben destijds enkele emotionele brieven van hem gehad, ook
zamelde hij handtekeningen in. Ineens waren er de meest zeldzame dieren gezien:
steenmarters, uilen. Toen de gemeente van de plannen afzag, was de oprichting
van de partij van de baan. Die is er nooit gekomen.'

    Het bleek niet de kiem voor een politieke carriere. Pas toen vorig jaar
opnieuw een man met visie, Pim Fortuyn, op zijn weg kwam, sloeg de vonk over
tussen Mat Herben en de politiek. Hij melde zich bij Leefbaar Nederland en
volgde Pim Fortuyn, toen die voor zichzelf begon. De rest is geschiedenis;
sindsdien waakt hij over diens geestelijke erfenis.

    In de voetsporen van de excentrieke en extraverte Pim Fortuyn, stapte de
gewone man. Onvoorstelbaar, zeggen bekenden. Ineens onderscheidde Mat Herben
zich van honderdduizenden andere kantoormannen. Waar zij zouden hebben gekozen
voor de veilige weg, zette Herben alles opzij wat vertrouwd was. Alles of niets.
Er is een LPF-leider. Hij.

    Zijn oud-klasgenootje Rob Gerritsen ziet het met genoegen, als hij Mat
Herben bij het zappen op tv tegenkomt. 'Het is niet dat ik zijn gedachtegoed
deel, maar als ik hem daar zie discussieren met journalisten en politici, vind
ik dat heel bijzonder. Kijk, Patty Brard heeft ook bij ons op school gezeten,
maar dit is toch anders.'

    FOTO ANP

    Politieke partijen; Parlement; Recht; Politiek en Staat; Staatsrecht;
Gemeenten; Binnenlandse Politiek; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               40 of 76 DOCUMENTS

                                Algemeen Dagblad

                                  May 29, 2002

Aangiften (7)

BYLINE: I.W. NOORDERGRAAF, GARNWERD.

SECTION: Trefpunt; Pg. 9

LENGTH: 179 words


    Eind vorig jaar kreeg ik een bekeuring voor parkeren in de stad Groningen.
Omdat ik meende dat mijn auto daar op een stukje prive-terrein stond en er ook
nog eens een verkeerde straatnaam op de beschikking stond, stuurde ik een
protestbriefje. Reeds 3 maanden later kreeg ik tot mijn verbazing een compleet
dossier teruggestuurd, waarin met situatieschetsen, verklaringen onder ambsteed,
uitgebreide toelichting van de Officier etcera haarfijn duidelijk werd gemaakt
dat er wel een randje van mijn bumper heel stout boven de stoep moest hebben
gehangen. Dat zo'n straatnaamfoutje alleen telt als het om boeven gaat, niet om
gewone burgers, en dat er dus vooral betaald diende te worden. Conclusie: bij
Justitie worden kosten (!) noch moeite gespaard om 40 eurootjes te kunnen
snaaien. En nu verbaast het mij ook helemaal niet dat er geen tijd of mankracht
is om 'onbelangrijke' zaken als inbraken en berovingen met geweld en aftuigingen
etcetera aan te pakken! Zou een nieuwe regering nu eens iets aan die voor
zovelen stuitende prioriteiten kunnen veranderen?

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               41 of 76 DOCUMENTS

                                Algemeen Dagblad

                                  May 28, 2002

Advocaat versus 'sukkels' ; 'Aan de mening van de deken hechten wij niet echt'

BYLINE: DOOR BOB VAN 'T KLOOSTER

SECTION: Binnenland; Pg. 2

LENGTH: 1023 words

DATELINE: Rotterdam


    Collega-advocaten worden gek van de aanduiding 'topadvocaten' als het gaat
om juristen die voortdurend in de spotlights staan. Steradvocaten Gerard Spong
en Oscar Hammerstein maken zich de laatste tijd niet populair in het gilde.
'Laat ze lekker doormodderen', aldus Hammerstein.

    De Amsterdamse advocaat Oscar Hammerstein (48) staat deze maand als
centerfold in zijn onderbroek in het maandblad Quote. 'Ik vind het fijn als
mensen mijn lichaam bewonderen', zegt hij in het blad.

    Advocaten die minder in de schijnwerpers staan, kunnen rekenen op een sneer
van hem. 'Ze zijn ons totaal onbekend', zegt Hammerstein desgevraagd over de
Amersfoortse advocaat Martin de Witte en zijn vier collegae die vinden dat het
advocatenduo de advocatuur een slechte naam bezorgd. 'Het zijn vijf sukkels die
ook eens een keertje in de publiciteit willen komen.'

    De vijf advocaten hebben de Amsterdamse Orde van Advocaten gevraagd te
onderzoeken of een tuchtzaak kan worden begonnen tegen Hammerstein en Spong. Zij
achten de aangifte wegen aanzetten tot haat (tegen Pim Fortuyn), die tegen
journalisten (Marcel Van Dam) en politici (Thom de Graaf, Bas Eenhoorn, Rob
Oudkerk) is ingediend, bij voorbaat kansloos. En volgens deze advocaten kunnen
Spong en Hammerstein dat weten. Door desondanks aangifte te doen, en daarmee
steeds de publiciteit te zoeken, maakt het duo zich volgens hen schuldig aan
smaad. 'De betrokken politici en journalisten worden steeds te kijk gezet. Ook
al komt het nooit tot een rechtszaak dan nog lijden zij schade', zegt De Witte,
onder andere letselschadeadvocaat van slachtoffers van de Enschede-ramp.

    Dat Hammerstein hem vanuit zijn vakantieadres 'een sukkel' heeft genoemd,
laat hem koud: 'Erg inhoudelijk is die reactie niet. Meneer Hammerstein gaat
niet in op onze kritiek dat hij twee dagen voor de verkiezingen een kansloze
aangifte doet tegen politici en hen daarmee in de media zwart maakt. Dat mag je
als gewone burger misschien doen, maar niet als advocaat. Het is niet in
overeenstemming met de gedragsregel dat advocaten zich vrij en onafhankelijk
moeten opstellen. Het vertrouwen in de advocatuur is hiermee geschaad.'

    Oscar Hammerstein vindt de aanklacht onzin. 'Ze hebben geen enkel belang in
deze zaak, op een algemeen belang voor de advocatuur kunnen ze zich in het
tuchtrecht niet beroepen, dat is onzin. Zij schaden met deze klacht juist de
advocatuur, niet wij.'

    De Amsterdamse deken H. Doeleman heeft de klacht van De Witte gisteren
ontvangen. Hij wil geen commentaar geven voordat het gebruikelijk hoor en
wederhoor is verricht. Als vuistregel geldt dat binnen drie maanden uitspraak
zal worden gedaan.

    Nogal wat advocaten spreken ondertussen in eigen kring hun sterke
bedenkingen uit over de wijze waarop de twee 'glamouradvocaten' in de media
optreden. Maar de stap die De Witte en zijn collegae hebben gezet, durven de
meesten niet aan. 'Ik pas ervoor dit in het openbaar te zeggen, voor je het weet
heb je een strafklacht aan de broek en staat je naam in alle kranten', zegt een
partner bij een gerenommeerd advocatenkantoor. Dat klopt. Hammerstein meldt dat
De Witte en de zijnen een tegenklacht te gemoed kunnen zien.

    Dat overkwam ook de landelijke deken van de Orde van Advocaten. W.
Guensberg. Hij sprak vorig jaar zijn afkeer uit over het optreden in de media
van sommige 'topadvocaten' en noemde daarbij Spong met name. Hij werd door Spong
meteen tuchtrechtelijk en strafrechtelijk aangeklaagd wegens smaad. De klacht
werd later weer ingetrokken, maar het betekende toch minder aangename
publiciteit voor de deken. Guensberg blijft ondertussen een grondige hekel
houden aan het begrip 'topadvocaten'. 'Kom je als advocaat veel op de tv of in
de krant of ben je vaak te horen op de radio, dan wordt je, of je wil of niet
gepromoveerd tot 'topadvocaat'. Die aanduiding hoeft echter niet te betekenen
dat de betrokkene ook topkwaliteit levert.'

    Hammerstein kan weinig met de kritische opmerkingen van Guensberg. 'Dat hij
voordat hij deken werd, nooit is opgevallen, is niet mijn schuld. Aan zijn
mening hechten wij dan ook niet echt.'

    Dat Hammerstein als 'topadvocaat' wordt aangeduid, noemt hij 'niet zonder
reden'. 'Mijn collega Spong wordt al negen jaar achter elkaar door zijn
collega's tot beste strafpleiter verkozen. Zelf ben ik vooral veel met civiele
zaken bezig.'

    Zijn grote media-aandacht is echter niet afkomstig van geslaagde civiele
zaken. In 1994 kreeg hij als 'Oscar H.' landelijke bekendheid toen justitie hem
in de gevangenis stopte op verdenking dat hij samen met een andere advocaat een
valse verklaring had opgesteld die verdachten van drugshandel in staat stelden
17,5 miljoen gulden aan een faillissement te onttrekken. Hammerstein werd van
alle schuld vrijgepleit, eiste een miljoen gulden smartengeld van het dagblad De
Telegraaf - die zeer belastend over hem had geschreven - en klaagde bovendien
zijn toenmalige werkgever kantoor Boekel de Neree aan, omdat die hem genadeloos
op straat hadden gezet. Ook eiste Hammerstein tevergeefs van de justitie een
schadevergoeding. Hetzelfde jaar kwam Hammerstein weeer in het nieuws, nu in
verband met de bomaanslag op de BMW van kunstenaar Rob Scholte. Die bom zou
mogelijk voor Hammerstein zijn bedoeld. Die heeft precies dezelfde BMW en was
volgens eigen zeggen met de dood bedreigd. Sinds hij in 2000 met zijn vriend
Gerard Spong een kantoor heeft geopend, is hij toegetreden tot het gezelschap
'topadvocaten'.

    Of de vijf onbekende advocaten en de steradvocaten Hammerstein&Spong straks
tegenover elkaar komen te staan voor de tuchtcommissie, hangt af van het
onderzoek van de deken. 'Onze klacht tegen journalisten en politici wordt door
zeer hooggeleerde heren ondersteund. We noemen de namen nog niet want anders
worden die ook steeds gebeld. Maar ik kan je wel zeggen dat die 5 figuren geen
schijn van kans hebben. Ze moeten gewoon in het Amersfoortse doormodderen en
zich nergens mee bemoeien.'

    Oscar Hammerstein

    FOTO HENDRIK KERSTENS/QUOTE

    Moord en doodslag ; Dienstverlenende beroepen ; Recht ; Economie ;
Beroepsgroepen ; Criminaliteit ; Delicten ; Geweldsdelicten

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               42 of 76 DOCUMENTS

                                Algemeen Dagblad

                                  May 25, 2002

Voetjevrijen met Peter de Grote

BYLINE: JIKKE ZIJLSTRA

SECTION: Reizen; Pg. R7

LENGTH: 391 words

DATELINE: Rotterdam


    Helemaal decibelvrij is het er niet. Af en toe klinkt het gekrijs van een
meeuw of het uiteenspatten van een golf tegen de kade. Een gehavend zeildoek
klappert in de wind, een vrachtschip ploegt zich brommend een weg door de Nieuwe
Maas. Klanken die rustgevend werken, zelfs bij mensen zonder maritiem hart.

    Minstens zo verstillend, en maritiem, is het uitzicht vanaf het 'geheime'
plekje in het Scheepvaartkwartier. Links de Erasmusbrug en de luxe jachten in de
chique Veerhaven, rechts de hijskranen van de Rotterdamse haven aan de horizon,
half verscholen achter de bomen op de hobbelige Westerkade.

    Aan de overkant van de rivier staat het moderne World Port Centre naast
Hotel New York, het voormalige directiekantoor van de Holland Amerika Lijn.
Achter ons houdt het forse standbeeld van tsaar Peter de Grote - een cadeautje
van de Russische regering - een oogje in het zeil van de bijna 90-jarige oude
driemaster Oosterschelde.

    Leunend tegen zijn immense bronzen schoenen, gehypnotiseerd door het almaar
deinende Maaswater, begrijp je waarom de Rotterdamse bestuurders hun stad zo
vaak trots Manhattan aan de Maas noemen. Tegen het vallen van de avond
overtreffen de Zwaan en Rooie Willem de allure van de Brooklyn Bridge en doen de
kantoorkolossen op de Kop van Zuid en Katendrecht niets onder voor de New Yorkse
skycrapers.

    Hoewel de havenbaronnen van weleer plaats hebben gemaakt voor gewone burgers
en studenten, ademt het nostalgische buurtje nog altijd de lucht van de verre
zeeen. Scheepsartsen houden hier hun spreekuur, het Caland-monument ter ere van
de bedenker van de Nieuwe Waterweg pronkt op het Veerplein, het Zeemanshuis en
de bibliotheek voor zeevarenden worden bezocht door zeelieden uit heel de
wereld.

    Dat geldt nog meer voor de Ballentent, het cafe dat steevast de prijs voor
de beste Rotterdamse havenkroeg wint, en de vele duistere nachtclubs. Het zijn
plekken waar de harten van zeebonken harder gaan kloppen, in tegenstelling tot
die van rustzoekers. Die dromen liever op de kade. Van de zee.

    Ook stil in Rotterdam:

    Museumpark: relaxen op het grasveld tussen de beelden en rozenstruiken in
het culturele hart van Rotterdam.

    Delftse Vaarthof: zittend op houten vlonders bij het gelijknamige watertje
vogels horen fluiten.

    Dorpen en steden ; Infrastructuur ; Ruimtelijke Ordening

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               43 of 76 DOCUMENTS

                                Algemeen Dagblad

                                  May 18, 2002

Verkiezingen roepen vragen op

BYLINE: DOOR JOOP VAN HOLSTEYN EN HUIB PELLIKAAN

SECTION: Trefpunt; Pg. 9

LENGTH: 913 words


    De kiezers hebben gesproken. PvdA, VVD en D66 verloren fors. Het CDA was de
meest verrassende winnaar. Maar de grootste winnaar was toch de Lijst Pim
Fortuyn, die geschiedenis schreef door in een klap op 26 zetels te komen.

    De kiezer heeft altijd gelijk, wordt wel beweerd. Nog los van de vraag of
dat werkelijk in alle gevallen zo is, roept die stelling vragen op. Akkoord, de
kiezer heeft wellicht gelijk in zijn partijkeuze. Zijn of haar stem op welke
partij dan ook telt, alle stemmen tellen, en ze tellen allemaal even zwaar.
Prima. Maar de vraag is natuurlijk ook wat de uitspraak van de kiezer betekent.
De kiezer heeft gesproken, maar wat heeft ie nou precies willen zeggen? Die
vraag is heel veel lastiger te beantwoorden.

    De Tweede-Kamerverkiezingen van 15 mei roepen tal van vragen op. Waar zijn
de 22 zetels verlies van de PvdA gebleven, en waarom? Is het zo dat de kleine
confessionele partijen last hebben gehad van strategische stemmers, die het CDA
aan zijn zo spectaculaire resultaat hielpen? Waarom heeft GroenLinks niet en de
SP juist wel gewonnen? En bovenal: wat heeft zo veel kiezers gedreven in de
richting van de Lijst Pim Fortuyn?

    Het is te vroeg om nu reeds een gedegen en gefundeerd antwoord te geven op
deze vragen. Daar is serieus wetenschappelijk kiezersonderzoek voor nodig. Dat
wordt momenteel gehouden, maar de resultaten daarvan laten nog enige tijd op
zich wachten. We moeten dus geduld hebben, maar wij zouden ter verklaring van
het electorale succes van de LPF graag de volgende redenering toetsen aan de
werkelijkheid.

    In de twee opeenvolgende paarse kabinetten zijn tot dan toe onverenigbaar
geachte partijen samengegaan. PvdA en VVD wisten zich, met D66, te verenigen in
hun afkeer van en verzet tegen het CDA. Na vier jaar werd de samenwerking
voortgezet, al was de politieke lol er een beetje vanaf en deden zich met het
vorderen van de tijd steeds vaker kleine botsingen voor. Paars bleek in staat
een aantal immateriele zaken te regelen. Maar voor het overige was men toch
beperkt in daadkracht, vanwege inhoudelijk verschillen van inzicht en de
kennelijke angst voor een stevig onderling debat.

    Dat de buitenwereld hierdoor mogelijk de indruk kreeg dat politiek toch
inderdaad een pot nat was, dat men niet bereid en in staat was vraagstukken op
en aan te pakken, en dat men bij voorkomende gevallen elkaar de hand boven het
hoofd hield, ach, een kniesoor die daar op let. De onvrede met 'de gevestigde
politiek', ironisch genoeg juist gericht tegen een paarse combinatie die in 1994
nog als o zo nieuw en verfrissend werd gezien, werd er niet minder om.

    Een van de problemen die nooit werkelijk op de politieke agenda kwam, was
het probleem van de minderheden, de asielzoekers, de allochtonen, de
multiculturele samenleving, de buitenlanders, of geef het een naam. Het is een
politieke tijdbom gebleken. Al veel langer dan de laatste maanden bestond er ten
aanzien van dit vraagstuk, dat ons inziens weinig met immigratie en alles met
integratie te maken heeft, grote maatschappelijke onvrede en ongerustheid.

    Tijdens het eerste paarse kabinet bleef het probleem sluimeren, als een
veenbrand. Wie het er als gewone burger over had was bijna een racist. Al was er
gelukkig op het niveau van de politieke elite altijd nog een Bolkestein, die op
zijn manier bij herhaling zijn zorg over dit vraagstuk uitsprak. En verder kon
je er als kiezer niet veel mee, want Janmaat stemmen, tja, dat ging nou ook weer
net te ver.

    Met het vertrek van Bolkestein uit de Kamer kort na de verkiezingen van 1998
en het verdwijnen van Janmaat en de zijnen van het politieke speelveld, ontstond
er een vacuum. Het 'buitenlanderprobleem' bestond op maatschappelijk niveau nog
altijd, maar de politiek leek het niet te zien. Of te willen zien. De
maatschappelijk onvrede werd niet meer verwoord.

    Tot Pim Fortuyn kwam. Hij bleek als geen ander voor hem in staat een mengsel
te brouwen van de bestaande onvrede ten aanzien van de gevestigde politiek, en
dan vooral Paars, en de voortdurende zorg over hoe om te gaan met medelanders,
om nog maar eens een andere term te gebruiken. Hij maakte manifest wat lange
tijd latent aanwezig was. Hij zei wat velen dachten, of althans wat velen
dachten dat zij dachten, of wat velen dachten dat Fortuyn dacht.

    Hij klaagde 'de politiek' aan, de gevestigde politiek, de paarse partijen
voorop. En in zijn aanklacht speelde het minderhedenvraagstuk geen exclusieve
maar zeker een voorname rol. Wat hij zei werd herkend. Zijn woorden waren ook
erkenning. Eindelijk, eindelijk een politicus die het ook vindt! En een
politicus die het goed zeggen kan, en soms nog een grapje maakt daarbij. En zich
niet laat wegzetten door die gladde, gehaaide vertegenwoordigers van de
gevestigde partijen. Met zijn verzet tegen de gevestigde politiek gecombineerd
met het aansnijden van een door velen als zodanig beleefd groot maatschappelijk
probleem, bleek hij electoraal goud in handen te hebben. Goed voor 26 zetels in
de nieuwe Tweede Kamer.

    Zoiets, zo'n soort redenering zouden wij willen toetsen. Misschien hebben de
kiezers dat willen zeggen, zo ongeveer. Het blijft nog even de vraag, maar dit
antwoord lijkt ons meer dan de moeite van het verder onderzoeken waard.

    Joop van Holsteyn en Huib Pellikaan zijn als universitair docent verbonden
aan het departement Politieke Wetenschap van de Universiteit Leiden.

    Regering ; Verkiezingen ; Recht ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               44 of 76 DOCUMENTS

                                Algemeen Dagblad

                                  May 11, 2002

Culinaire tobberijen op de Floriade ; De salade blijkt vetter dan je wilt dat
'ie is

BYLINE: DOOR KARIN KUIJPERS

SECTION: Cultuur & Media; Pg. 16

LENGTH: 1051 words

DATELINE: Haarlemmermeer


    Charlie (3), Annabel (15) en de culinaire verslaggeefster (43) van deze
krant togen naar de Floriade om hun buiken te vullen en de portemonnaie te
legen. Charlie: 'Jippie, ik ruik de patatjes al!'

    De weg naar de Floriade in de Haarlemmermeer leidt door een onbekend stuk
Nederland. Je krijgt, al rijdend, een beetje het Almeregevoel: te zijn in een
futuristisch landschap waar architecten hun goddelijke gang zijn gegaan. Een
landschap dat past bij de wereldtuinbouwtentoonstelling, begrijpen we later.

    Want de Floriade verwelkomt de bezoeker ook groots en meeslepend. Een
architectonisch beest kijkt je al vanuit de verte aan vanaf de top van een
groene berg (een alternatief voor de piramide van Cheops). En even verderop is
er een loopbrug die graffiti-art laat zien. En dan ben je nog niet eens binnen.

    De Floriade is een wereldtuinbouwtentoonstelling die eens in de tien jaar in
Nederland wordt gehouden. Naar verwachting zullen tot 20 oktober drie miljoen
mensen de plek bezoeken. Genoeg aanleiding dus om eens te kijken wat deze
publiekstrekker op culinair gebied heeft te bieden. Zeker als we weten dat vele
landen van de wereld er een eigen paviljoen hebben met groenten, planten en
bloemen. Als de sfeer zo internationaal is, zul je er ook wel werelds kunnen
eten, is de gedachte.

    Charlie (3), meisje, blond, eigenwijs, is mee voor het kindereten. Haar
doel: patatjes met kepsjup. 'Nee Charlie, het is ketchup', brengen wij in. Maar
dat is niet wijs. Charlie wordt rood van woede en begint te schreeuwen dat het
'kepsjup' is. Oke, oke, oke, het is kepsjup, sussen wij. We moeten immers nog de
hele dag.

    Annabel (15), meisje, brunette, sportvrouw, eigenwijs, is in deze fase van
haar leven dol op koolhydraten. Zij krijgt nooit genoeg van pasta en taart. En
de verslaggeefster is belust op lekker, maar calorie-arm eten.

    Bij de ingang vallen we met de neus in de boter. Nog voor de kassa voert een
richtingsbord ons naar restaurant Mondial waarover we al goede berichten hadden
gehoord. Helaas, dat blijkt een restaurant voor culinaire hoogstandjes waar de
gewone man niet welkom is. Om hier te eten moet je tuinbouwbobo zijn.

    Graag of niet, vinden wij en passeren de kassa waar het eerste deel van de
portemonnaie wordt geleegd. Twee keer 17 euro, Charlie mag voor niks mee naar
binnen. Na de ingangspoortjes roept Charlie: 'Jippie, ik ruik de patatjes al!'
En verdraaid, ze heeft gelijk, links van ons ligt restaurant het Floriade
Festival. De vetlucht die Charlie herkende, voorspelt niet veel goeds, maar
binnen ziet het er fris en uitnodigend uit. Er is een saladbar, een juicebar,
een sandwichhoekje met panini's, een warm buffet voor hamburger en
wienerschnitzel en een patisseriedeel.

    We slaan toe: 1 tomatensoep (3,50 euro), 1 Granny's apple pie (2,25), 1
hamburger met frites (6,50), 1 kleine salade (3,50). Aan de kassa is het toch
even schrikken. Met cola, kepsjup en spa rood betalen we 26,40 euro. Wel metalen
bestek. We gaan buiten zitten, want de zon schijnt gul. De tafels zijn schoon en
dat is bij massa-evenementen al heel wat.

    Charlie heeft de kepsjup gevonden en zit binnen een mum van tijd onder. Hoe
ze de frietjes vindt? 'Lekker.' Annabel is het met haar eens. Alleen vindt ze
die hamburger niet weg te krijgen. 'Chemisch, en dan met die ongevraagde vette
wortelsalade eronder.' Charlie vindt 'm 'een heel klein piepje lekker' en de
verslaggeefster vindt de hamburger lang zo vies niet als de andere leden van het
testteam. Hij is smeuig en smaakt naar vlees.

    Voor de appeltaart van grootmoeder heeft Annabel evenmin een goed woord
over: 'De vulling is veel te nat en de korst is niet knapperig.' En zij kan het
weten, want ze bakt regelmatig zelf appeltaart. De salade blijkt vetter dan je
wil dat 'ie is, terwijl er nog geen spat vinaigrette op zit. Het wortel/celeri
deel komt uit een pot en is gedrenkt in mayo, de komkommer is ook door de room
gehaald en alleen het groene deel doet denken aan laag-calorisch.

    Na de maaltijd wandelen we via de shops (waar stroopwafels in een
delftsblauwe doos het best verkocht wordt) door het park op zoek naar meer
restaurants. Veel bloemen, heel veel bloemen wat we hadden kunnen verwachten. En
ook heel veel buitenlanders. Duitsers, Engelsen, Japanners, Fransen. Je zou
denken dat bloemen ook een thema in het eten zou zijn, maar zo ver is niet
gedacht. En de gedachte dat Fransen of Japanners misschien ook iets van hun
eigen eetcultuur zouden mogen terug vinden, blijkt evenmin opgekomen.

    Bij de volgende zaak, Great taste, wat een andere party cateraar blijkt,
vinden we ook weer panini's, pasta, sandwiches, muffins en wraps. Weinig nieuws
onder de zon. We kopen een wrap (4 euro), pasta normaal (7), een voorverpakte
sandwich bacon met ei (3,50), een appeltaart (2,20) en twee drankjes en betalen
22,20 euro. We schrikken weer een beetje. Met plastic bestek. Riekt dit niet
naar commerciele uitbuiting?

    Het thema Feel the art of nature van de Floriade blijken we ook in de
gekochte pasta terug te vinden. De bakjes pasta worden namelijk warm gehouden
onder lampen en daar vinden vliegjes het ook fijn bivakkeren. Tussen de pasta en
de tomatensaus vinden we kleine zwarte levende insecten. 'Het beweegt', zegt
Charlie. 'Yek', zegt Annabel. Dan maar de sandwich. Het brood sopt door de sla,
het beleg is minimaal. Als dit Great taste is? De wrap is het enige product dat
nog een voldoende haalt.

    De pannenkoekentent blijkt nog het beste toeven, hoewel de poffertjes (vers
gebakken, 4 euro kleine portie) er lekkerder bleken dan de voorverwarmde
pannenkoeken. Onderweg kopen we nog een broodje hotdog. We schrikken wederom van
de prijs, 3,50 euro, maar zijn alle drie enthousiast over de smaak. Lekker vet,
lekker zout, lekker krokant en een lekker knapperig pistoletje.

    Na uren lopen komen we bij het Azie-gedeeltje waar het Indonesisch buffet
net op een laag pitje is gedraaid. Hoewel onze buiken ondertussen bomvol zitten,
kopen we nog een dim summetje (4,50 euro). Zacht van binnen en goed gefrituurd,
gloort er eindelijk iets van tevredenheid. Maar dan bevindt je je wel op het
zuidelijkste puntje van het park.

    Eten op de Floriade: duur, maar hier en daar best lekker.

    Foto PIM RAS

    Horeca ; Evenementen en manifestaties ; Algemeen ; Economie ; Bedrijfstakken

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               45 of 76 DOCUMENTS

                                Algemeen Dagblad

                                  May 10, 2002

De 151ste zetel voor Pim

BYLINE: DOOR HENRI BEUNDERS

SECTION: sport; Pg. 27

LENGTH: 966 words


    Pim Fortuyn, de politicus die maandag in Hilversum op 54-jarige leeftijd
werd vermoord, was en is een volksheld, nu al van mythische proporties. Hoe eert
het volk hem, en hoe eert de politiek hem?

    Hoe eert het volk Pim Fortuyn, de Nederlandse 'people's prince'? Dit kunnen
we elke dag zien op tv. Bloemen, eindeloze rijen voor het stadhuis, zijn huis en
de kathedraal waar hij tot vanmorgen lag opgebaard. En op internet, het medium
van Fortuyns volk, waar de teller van het aantal handtekeningen op de officiele
condoleance-site gisteren de 150.000 passeerde. En de teller tikte maar door,
sneller dan de secondenwijzer van de klok.

    Hoe eert 'de politiek' Pim Fortuyn, de plaaggeest van het bestel? Met
ontsteltenis en verlamming. Aan die verlamming moet een einde komen, ten behoeve
van de democratie, de tolerantie en het behoud van de vrede. En ook van de
komende verkiezingen. Met een blijvend symbool.

    Hoe moeten we deze moordaanslag op de democratie en de vrijheid van
meningsuiting blijvend zichtbaar maken als een onacceptabele daad, die nooit had
mogen gebeuren, maar helemaal nooit meer mag gebeuren? Met het omdopen van het
G.W. Burgerplein in Pim Fortuynplein? Met een standbeeld op het grasveldje
ervoor? Het zal ongetwijfeld gebeuren, maar het is niet genoeg. Niet als uiting
van respect voor wat hij heeft losgemaakt. En niet als waarschuwing aan allen,
voor- en tegenstanders van het gedachtegoed van Fortuyn, die nu in de verleiding
zouden kunnen komen, uit emotionele haat of kille berekening, ook geweld te
gebruiken om andermans mening te smoren.

    Respect, het rehabiliteren van de democratie en staatsbelang vereisen een
krachtiger symbool dat 'de politiek' nu begrepen heeft en zal blijven begrijpen
dat ze er is om het volk te dienen. Daarom is een groots gebaar gewenst: een
151ste zetel in de Tweede Kamer installeren die altijd leeg zal blijven. Niet
zozeer voor Pim Fortuyn zelf, die woensdag postuum gekozen zal worden. Maar
vooral als tastbaar monument in het hart van de democratie. En als waarschuwing
aan iedereen die denkt dat door taboeisering, onbegrijpelijk jargon of geweld
het volk kan worden negeeerd op de bekende wijze 'zonder u en over u'. Maar,
even urgent, ook als waarschuwing aan Fortuyns partij LPF, om geen misbruik te
maken van haar vermoorde leider. Die lege stoel is van heel het volk.

    En, nog urgenter, die stoel kan ook als waarschuwing dienen aan die
extremisten die met de foto van 'martelaar' Fortuyn in de ene hand, en een
knuppel of pistool in de andere hand rekeningen willen vereffenen met 'de
schuldigen' uit 'de media' en 'de politiek', de PvdA voorop. Want temidden van
alle ontroerende rouwteksten op het Mediapark en in Rotterdam kon men ook
teksten lezen als 'PvdA-Moordenaar'.

    Hoe onterecht deze aanklachten ook mogen zijn, ze zijn er en zijn uitermate
verontrustend. De demissionaire regering, die sinds maandagavond uitstekend
crisismanagement heeft laten zien, en de PvdA zijn machteloos. In de huidige
golf van emoties valt bijna elk woord, elk gebaar van hun kant verkeerd bij de
rouwenden om Fortuyn: het bijwonen van de begrafenis door ministers en
lijsttrekkers is 'schijnheilig', wegblijven is 'laf' en bewijs van hun afkeer
van 'het gewone volk'. De regering en de PvdA kunnen zich met het grootse gebaar
van de 151ste zetel bevrijden uit deze machteloze situatie. En dan kan de
verkiezingscampagne weer van start gaan. Ook nu moeten de politci zichzelf niet
de mond snoeren, en spreken.

    De moord op Pim Fortuyn is de eerste politieke moord in Nederland sinds de
moord door 'het orangistische volk' op de twee leiders van de regentenklasse, de
gebroeders De Witt, in het 'rampjaar' 1672. Een tijdgenoot vatte de
oorlogssituatie en de gruwelijke lynchpartij op 't Groene Zootje vlak bij het
Binnenhof samen in de beroemde zin: 'De regenten waren radeloos, de staat
reddeloos, het volk redeloos'. Het eerste geldt ook nu, het laatste niet. Het
volk wil zijn held eren op een waardige wijze. Maar de emoties zijn van een
brisant mengsel en hebben een veel politieker karakter dan die van de Britten na
de dood van Lady Di in 1997. De stille tocht dinsdagavond bij het Rotterdamse
stadhuis, waar werd geklapt en gescandeerd, was en vertrouwd, maar ook het begin
van een politieke demonstratie. De relschoppers voor datzelfde stadhuis na de
voetbalfinale woensdagnacht braken abri's af, maar trokken zorgvuldig om de
bloemenzee heen: de tv-beelden ervan bezorgden acuut kippenvel, van ontzag maar
ook door het besef van wat had kunnen gebeuren. Of nog kan gebeuren.

    De moord op Pim Fortuyn en de emotionele turbulentie vereisen een groots
gebaar van 'de politiek' naar de man die hen zo belaagde. Fortuyn deed meer, hij
maakte met zijn slogan 'Ik zeg wat ik denk, en ik doe wat ik zeg' ook een einde
aan een tijdperk van politiek correct denken en een niet voltooide democratie.
Fortuyn heeft niet mogen zeggen wat hij dacht, en niet mogen bewijzen dat hij
deed wat hij zei. Een 151ste zetel - gekleurd van stof - zal alle politici, nu
en in de toekomst, eraan herinneren dat ze er niet voor zichzelf zitten, maar
gekozen zijn in dienst van het volk.

    En dat ze ook niet moeten aarzelen dingen te zeggen die 'het volk' niet wil
horen. Want ook dat deed Pim Fortuyn. En toch was hij de held van het volk. Dat
is misschien wel de mooiste erfenis die hij achterlaat: het bewijs dat met
heldere taal en een samenhangende visie je de mensen niet naar de mond hoeft te
praten. Die lege zetel in de Tweede Kamer zal ook daar het symbool van zijn.

    Dr. Henri Beunders is hoogleraar geschiedenis van maatschappij, media en
cultuur aan de Erasmus Universiteit

    Parlement ; Moord en doodslag ; Verkiezingen ; Recht ; Politiek en Staat ;
Staatsrecht ; Criminaliteit ; Delicten ; Geweldsdelicten

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               46 of 76 DOCUMENTS

                                Algemeen Dagblad

                                  May 4, 2002

Truckers in tranen op de Krim ; Dit is een dummy-onderkop bij de trackers van
Carel

BYLINE: DOOR CAREL BRENDEL

SECTION: Reporter; Pg. R3

LENGTH: 1707 words


    Een bijzondere kolonne vertrok onlangs uit Nieuw-Vennep. Een groep
toegewijde truckers reed met 17 vrachtwagens vol hulpgoederen naar Polen en
Oekraine. In de cabine van konvooileider Dick Nijssen reisde onze verslaggever
mee naar de Krim. Een bijna drie weken durend avontuur van grote sterke kerels
met een heel klein hartje.

    'Zit iedereen op de bok?' Met die vraag zet voorzitter Dick Nijssen elke
morgen de kolonne van de Stichting Polen-Oekraine (SPO) in beweging. Het gewone
volk heeft het 27mc-bakkie naar de rommelzolder verbannen, maar voor truckers
blijft het een onmisbaar werktuig. 'Bij de rotonde rechtsaf, is dat genomen!',
tettert de 60-jarige Nijssen door de microfoon. Waarna het tijd wordt voor de
gebruikelijke stoere taal over wodka, vrachtauto's en vrouwen.

    Op de tiende reisdag, 's middags in een buitenwijk van de Oekraiense
havenstad Cherson, staat definitief vast: het hulpkonvooi uit Nieuw-Vennep
betekent veel meer dan een gezellig uitje van bonkige kerels, die kilometers en
gehaktballen vreten, of graag een feestje bouwen met hun Poolse en Oekraiense
gastheren. In het kindertehuis van Tserupinsk vloeien de tranen in overvloed bij
de chauffeurs. Uit het verre Holland hebben ze knuffeldieren meegenomen voor de
Oekraiense kinderen, die in de kliniek revalideren van tuberculose en andere
longaandoeningen.

    Verwachtingsvol staan de kleintjes boven aan de trap als de weldoeners - na
de nodige aanvaringen met de plaatselijke douane - de vrachtwagen met bedden,
meubilair en andere hulpgoederen voor de kliniek hebben gelost. Het uitreiken
van de meegebrachte knuffels groeit uit tot het meest intense moment van de 19
dagen durende reis naar het verarmde oostblokland. De kinderen - onder hen een
groot aantal wezen - koesteren het speelgoed. Ze praten met hun nieuwe beer of
hond of geven hem een ereplaatsje op het kastje, dat hun schaarse bezittingen
bevat.

    Luid en overvloedig huilt de emotionele autohandelaar Hennie van Kempen
(55), met zijn ronde buik en wilde baard een opvallende verschijning. Hij is een
van de nieuwelingen in het gezelschap en beleeft elk moment in Polen en Oekraine
intens. Maar ook nuchtere veteranen als Ab Mol wordt het te veel. 'Een
kinderafdeling doet mij het meest, omdat kinderen altijd eerlijk zijn', zegt Mol
(56), chauffeur bij het Rotterdamse transportbedrijf Broekmans. Hij is een
ervaren trucker met het postuur van een bootwerker en tevens een vrijwiliger van
het eerste uur. In Tserupinsk beseft hij waarom hij zo veel vrije zaterdagen in
de weer is. 'Je staat hier oog in oog met kleintjes zonder toekomst.'

    Zijn maat Andre van de Bor (49), buschauffeur bij Connexxion, zit
ondertussen met twee kinderen op schoot. Deze zijn door hun armlastige
grootmoeder naar Tserupinsk gebracht. De moeder is overleden en de
alcoholistische vader kan niet voor zijn kroost zorgen. 'Je zou die kinderen zo
mee naar Holland willen nemen. Hier zien we pas goed waarvoor we het allemaal
doen.'

    Langzaam maar zeker verbetert met Nederlandse hulp de situatie in de
ziekenhuizen van Cherson en Simferopol. Moderne bedden komen in de plaats van de
armoedige britsen met vuile dekens. Het ziekenhuis van Cherson krijgt een nieuwe
wasinstallatie, zodat de met ijzerdraadjes en boutjes aan elkaar hangende oude
machine eindelijk naar de schroothoop kan. Veel werk is er nog te doen. Een
rondleiding door de aftandse operatiekamers van het regionale ziekenhuis van
Simferopol is angstaanjagend - hier moet je als het even kan nooit worden
opgenomen, hoe vakbekwaam de chirurgen misschien ook zijn.

    ***

    Het vertrek, op een mooie vrijdagmiddag vanaf het bedrijf van voorzitter
Nijssen, ligt dan al ver achter ons. Een bonte menigte zwaait de truckers uit:
hun vrouwen en kinderen, artsen van het hoofdstedelijke VU-ziekenhuis, keurig in
het pak gestoken leden van de Rotary Club Reeuwijk, de Oekraiense zaakgelastigde
Anatoli Burmakov en de plaatselijke drumband. VVD-Kamerlid en sportfanate Erica
Terpstra lost het startschot na een hartstochtelijke peptalk in de kantine. Dan
draaien de 17 kolossen de straat op, op weg naar de A4 en de lange weg naar het
oosten.

    Aan kop gaat de Mercedes van voorzitter Dick Nijssen. 'Zonder mijn
chauffeurs kan ik niets doen', verkondigt de expeditieleider voortdurend, maar
voor vriend en vijand staat vast dat hij de ziel is van het jaarlijkse
transport. De tegendraadse ondernemer, transporteur en handelaar in fourages en
oud papier, raakte meer dan 10 jaar geleden betrokken bij de hulpacties, toen
hij voor een van de wagens de gasolie sponsorde.

    Nijssen is een kort aangebonden man van weinig woorden, die behoorlijk uit
zijn slof kan schieten. 'Hij komt onbehouwen over, maar heeft een gouden hart',
legt Ab Mol uit. Maar op moeilijke momenten weet Nijssen zijn chauffeurs tot
bovenmenselijke prestaties op te peppen.

    In het konvooi lopen meer kleurrijke types rond. Zoals automonteur en
-handelaar Piet Turk (53) uit Leimuiden, die zich onmisbaar heeft gemaakt als
transportcoordinator. Op gezette tijden tovert hij zijn cowboyhoed te
voorschijn. Met genoegen ziet hij dat de verslaggever steeds meer respect krijgt
voor de prestaties van de truckers. 'Na afloop van deze reis koop je ook zo'n
hoed en ga je zwerven langs de wegen.' Ooit liet hij zich door Nijssen met
moeite overhalen om mee te gaan als de technische man. 'Nu kan ik het niet meer
missen. Niet alleen de reis en de sfeer onderweg, maar ook alles eromheen. Het
hele jaar werk je toe naar dit transport. De laatste zes weken ervoor ben je met
niets anders bezig.'

    Met zijn zwarte hoed en slobberige pak valt Laurent Nouwen (58) evenmin over
het hoofd te zien. Hij is voorzitter van de Henri Nouwen Stichting, genoemd naar
zijn oudere broer de priester, die een carriere aan de Harvard Universiteit
opofferde voor een plekje in een leefgemeenschap van geestelijk gehandicapten.
In de geest van Henri probeert Laurent de hulp voor de zwakzinnige medemens in
Oekraine van de grond te krijgen. Als ex-advocaat bij een groot Rotterdams
kantoor weet hij regelmatig afgedankte computers te 'scoren' die in het oosten
nog jaren dienst kunnen doen. Dit jaar rijdt hij voor het eerst zelf op de truck
naar Lviv. 'In militaire dienst heb ik mijn groot rijbewijs gehaald en heb ik
het rijden bijgehouden. Voor mij gaat een jongensdroom in vervulling.'

    Totaal in dienst van de groep stellen zich Bouk en Derkje Lodewijk (68 en 65
jaar oud), die elk jaar met een oude autobus hulpgoederen naar Wit-Rusland
brengen. Daarbij gesteund door twee plaatsgenoten uit Leimuiden: buschauffeur
Hans Schollaardt (55) en de Oekraiense Olga Andreyeva (46). Oud-monteur Lodewijk
kreeg de bus ooit cadeau van de NZH, met een lekke koppeling, en wist het
voertuig rijklaar te krijgen. De bus gaat mee naar de Krim als leverancier van
zware truckerskost: biefstuk, gehaktballen, boerenkool met worst, bami, nasi en
erwtensoep en eindeloze hoeveelheden koffie. De Lodewijks ontpoppen zich als
schatten van mensen met een warm gevoel voor de zwakkeren in de voormalige
Sovjet-Unie. Dat geldt eigenlijk voor de hele groep: de noeste werkers uit
Nieuw-Vennep en Leimuiden tonen in wezen meer sociaal gevoel dan de
'progressieve' elite.

    ***

    De eerste dagen verlopen volgens plan. De nieuwelingen wennen aan het slapen
in de nauwe cabines van de trucks, aan het douchen in eenvoudige truckstops en
aan het poepen in de berm of boven gaten in de grond. De Nederlandse en Duitse
autosnelwegen maken plaats voor hobbelige Poolse binnenwegen. Na de overnachting
op het dorpsplein van Krzeszow, de bakermat van de stichting, doemt de eerste
echte hindernis op: de Oekraiense grens.

    Hier heerst een volslagen chaos. Het hulpkonvooi heeft voorrang, maar toch
duurt het uren voor de Nederlanders een gaatje naar de grenszone vinden. De
Polen opereren soepel, de Oekraieners daarentegen vinden steeds weer nieuwe
vragen en procedures uit. In de avonduren is de kans op een snelle doortocht
voorgoed verkeken. Steen des aanstoots zijn de vijf ton aardappelen in de truck
van Nijssen. Zonder toestemming uit Kiev mogen die het land niet in en een fax
vanuit het ministerie komt op zijn vroegst de volgende dag. Problematisch is ook
het verschil in gewichten. Sommige wagens wegen op papier zeven, maar in
werkelijkheid 20 ton. Het resultaat is dat alle trucks in het holst van de nacht
naar de weegbrug worden gestuurd. Het wordt een ellendige nacht, waarin sommige
chauffeurs geen oog dicht doen. De tolken Andy Wallak (45) en Olga Andreyeva
zien grauw van vermoeidheid. Pas in de loop van de volgende middag, na 30 uur
wachten, mag Nijssen als voorlaatste rijder de grens oversteken.

    Dio Middelkoop (46), leider van het konvooi voor Lviv en omgeving, staat dan
nog stil. De ontvanger van zijn goederen, een tehuis in Sambir, beschikt niet
over een registratienummer en laat het vervolgens afweten. 'Die krijgen never
nooit meer wat', scheldt Nijssen. Met nieuwe documenten mag Middelkoop na 47 uur
wachten uiteindelijk door naar een andere instelling in Sokal.

    De negen trucks voor de Krim komen pas aan het eind van de dag in beweging.
'Laten we stoppen, het is toch een verloren dag', klinkt het eerst nog door de
bakkies. Maar rond zes uur slaat de stemming om. Iedereen wil rijden. Het
resultaat is een unieke uitputtingsslag. Voorafgegaan door een politiewagen met
zwaailicht razen de truckers met 70 kilometer per uur over de onverlichte wegen.
Pas om half vijf 's nachts gunnen ze zichzelf rust in de omheinde truckstop van
Uman. De verloren tijd is ingehaald. 'Voor een baas zouden we dit nooit doen',
zegt Andre van de Bor.

    Na 19 dagen en 6000 kilometer, met een omweg om retourvracht op te halen in
Tsjechie, keren de Krim-gangers op Koninginnedag terug in Nieuw-Vennep. Familie
sluit de geliefden in de armen. Nijssen spreekt nog een keer zijn mannen toe.
Hij krijgt een snik in de stem als hij praat over de kinderen in Cherson. Een
ding weet hij zeker: 'Volgend jaar gaan we weer.'

    De truckers uit Nieuw-Vennep op weg naar de Krim

    Foto's Wil Wassink

    Andre van de Bor in de kinderkliniek van Tserupinsk.

    Een warme maaltijd tussen de vrachtwagens.

    Het konvooi nadert Cherson.

    Humanitaire hulp ; Rampen en Ongevallen ; Hulpverlening

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               47 of 76 DOCUMENTS

                                Algemeen Dagblad

                                  May 2, 2002

'Hallo, dit is de grotemensenwereld' ; Directeur Pagano:

SECTION: Binnenland; Pg. 3

LENGTH: 633 words

DATELINE: Amsterdam


    Opnieuw ligt Foster Parents onder vuur. Nu door klokkenluiders uit het
personeel, die het topsalaris van de nieuwe directeur onverteerbaar vinden.

    Over zijn overhemd heeft hij demonstratief een T-shirt getrokken. Plan
Nederland, staat erop. Naast zijn bureau zit zijn souffleur, een inderhaast
opgetrommelde 'externe public relations adviseur'. Al na enkele minuten barst de
bom. 'Ze bestaan niet', zegt hij. 'Je liegt. We hebben hier geen klokkenluiders.
Waar werken ze dan? Hier in dit gebouw? Staan ze bij ons op de loonlijst? Nee,
het is ronduit schandalig wat hier gebeurt, dit stuit me tegen de borst.'

    De interim-directeur is boos. Nee, ziedend. Even is hij vriendelijk, en dan
loopt hij weer rood aan. Reden: de hoogte van zijn vergoeding ligt op straat.
18.000 Euro per maand, voor drie dagen werken in de week. 'Hier zijn dus 136
kinderen de dupe van', zegt hij dramatisch. 'En misschien nog wel meer. Ja, in
de arme landen draaien ze er nu voor op, dat hier zo'n beeld is ontstaan, besef
dat goed. Wat moet iemand met een AOW'tje, die elke maand 20 euro overmaakt,
hier van denken? Die mensen lopen weg.'

    Natuurlijk, elke maand krijgt hij 18.000 euro op zijn rekening. Dat klopt.
'Maar we praten over een vergoeding voor interim-management. Hallo! Dit is de
grotemensenwereld. Elders kan ik echt nog meer verdienen dan hier, maar dat doe
ik niet. Dat komt omdat ik hart heb voor de zaak. Ik wil Foster Parents weer op
de rails krijgen.'

    Waarom, zegt Pagano, beseft niemand dat goede bestuurders hun prijs hebben?
Ja, collega's, die snappen het. Maar de gewone burger natuurlijk niet. 'Bij
dezen dan een les in interim-management. Ik vraag 173 euro per uur, dat is
normaal in mijn sector. Kijk, ik ben niet zo verwaand dat ik zeg dat ik een
goede manager ben, maar ik zit qua prijssegment wel in die categorie.'

    Dat hij bij een hulporganisatie werkt, en niet bij een megaconcern, weet
hij. 'Dat vind ik een interessante discussie. Dit werk is namelijk nog veel
moeilijker. Dus heb je ook een topbestuurder nodig, en dan kom je niet weg met
een kleine vergoeding.'

    Sinds zijn komst naar Foster Parents is hij bovendien, onderstreept hij,
'ook een idealist' geworden. Daarom was hij blij dat hij werd gevraagd als
nieuwe directeur. Per 1 juli is hij in functie. Tot die tijd loopt zijn
management fee door. 'Let wel. Ik moet daar alles van betalen. Als ik een dag
ziek ben, dan is er voor mij geen Ziektewet. Daarin ben ik transparant.'

    Zijn nieuwe salaris gaat daarentegen niemand wat aan. 'Het hoort bij de
mores dat die gegevens niet worden verstrekt. Zeg, ik laat me toch niet
chanteren om dat bedrag vrij te geven. Nee, de donateur heeft daar geen recht
op. Waar gaat het nu om? Het draait er toch om dat we een beetje verschil maken
in de arme landen? Dit is zo ordinair!'

    Later geeft het bestuur alsnog zijn nieuwe salaris vrij. Pagano gaat vanaf
deze zomer evenveel verdienen als de minister-president, 116.000 euro per jaar,
een stuk minder dan hij gewend was. Daarentegen is er wel ruimte om ook nog
'andere dingen te doen'. 'Als er een goed voorstel komt voor televisie wil ik er
zeker serieus naar kijken', zegt hij

    'Probleem, er is geen probleem', zegt hij. 'Met mijn aantreden is er zelfs
een flinke kostenbesparing', zegt hij. 'Toen ik kwam, stonden er twee
directeuren op de loonlijst. De facto ben ik straks in mijn eentje toch
goedkoper.' Hij heeft er zin in, hoewel dagen als deze niet de gemakkelijkste
zijn. 'Tsss, ik zou mijn salaris moeten verdubbelen voor wat mij nu wordt
aangedaan. Ik voel me ontzettend gepakt.'

    Interim-directeur Pagano van Foster Parents Plan: 'Ik voel mij ontzettend
gepakt.'

    FOTO PIM RAS

    Ontwikkelingshulp ; Management ; Economie ; Bedrijfsleven ; Politiek en
Staat ; Buitenlandse Betrekkingen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               48 of 76 DOCUMENTS

                                Algemeen Dagblad

                                 April 10, 2002

Doorsnee Feyenoorder is sociaal maar ongeduldig

BYLINE: DOOR BERT VAN DER LINDEN

SECTION: Sport; Pg. 17

LENGTH: 691 words


    Rotterdam - Hij is getrouwd of woont samen, heeft havo gedaan, kijkt het
liefst naar comedy's als Friends, heeft de steenbok als sterrenbeeld, golft in
zijn vrije tijd, leest vooral kranten en tijdschriften en vindt zichzelf sociaal
maar ongeduldig. Voila, de Feyenoorder in een notendop.

    Dit beeld is het gemiddelde van alle spelersprofielen op de internetsite van
de club (www.feyenoord.nl). De gegevens bieden een aantal interessante inkijkjes
in het sociale, culturele en maatschappelijke gedrag van de spelers, die dezer
dagen als helden door het leven gaan en morgen de eer van Nederland hoog moeten
houden in de Europa Cup.

    Een stabiele thuissituatie is goed voor profvoetballers, zeiden toptrainers
als Rinus Michels ooit. Bij Feyenoord lijkt dat wel snor te zitten. Ruim 70
procent is getrouwd of woont samen. De helft daarvan heeft kinderen. In totaal
hebben de Feyenoord-spelers 17 nazaten op de wereld gezet, met als opvallend
detail dat er meer meisjes (11) dan jongens (6) tussen zitten. Voor de
vrouwelijke fans: vier spelers zijn nog zonder partner: de Zweed Johan Elmander,
de Belg Pieter Collen en de talenten Civard Sprockel en Said Boutahar.

    Het gemiddeld opleidingsniveau is met havo hoger dan veel mensen denken,
maar lang niet alle Feyenoorders hebben hun school ook afgemaakt. Bolleboos van
de selectie is Tomasz Rzasa. De 29-jarige Pool, die met succes het gymnasium
afrondde, heeft als enige Feyenoorder gestudeerd. Net als zijn vader en broer
wilde hij ingenieur worden, maar een carriere als profvoetballer genoot
uiteindelijk zijn voorkeur. Jon Dahl Tomasson en Pieter Collen zaten ook even op
het gymnasium, maar zij haakten af toen het voetbal te veel tijd opslokte.

    Op cultureel vlak lijken de Feyenoorders op gewone Nederlanders. Lezen doen
ze, maar vooral tijdschrijften en kranten. Voetbal International is het
populairst en bij de kranten staat Algemeen Dagblad stijf bovenaan, gevolgd door
de Krant van Feyenoord. Belezen is de ploeg niet. De meeste spelers komen er
ronduit voor uit nooit een boek te lezen. 'Boeken boeien me niet', verklaart
Patrick Paauwe. Van Wonderen ('Mijn beste boek is het Boek van de Weg), Pieter
Collen ('Ik hou niet van lezen'), Brett Emerton ('Ik ben niet zo'n fan van
boeken') en Ramon van Haaren ('Donald Duck, veel verder ben ik nooit gekomen')
denken daar min of meer hetzelfde over.

    Rzasa blijkt de grootste literatuurliefhebber. Hij heeft alles van
Dostojevski en Tolstoj gelezen. Opvallend is dat het boek De ontvoering van
Freddy Heineken van Peter R. de Vries, dat door veel voetballers is gelezen, bij
Feyenoord maar door een speler (Zoetebier) wordt genoemd.

    Wat betreft muziekvoorkeuren zitten de spelers van Feyenoord niet bepaald op
een lijn. De 28 selectiespelers luisteren naar uiteenlopende muziek, met R&B,
house en top-40 als populairste genres. Paul Bosvelt en Patrick Paauwe zouden
muziekmaatjes kunnen zijn en elkaars cd's kunnen lenen. Beide routiniers hebben
een voorkeur voor het ruigere gitaargenre, gespeeld door bands als Creed, Pearl
Jam en Metallica.

    Golf is favoriet bij de spelers bij het invullen van de vrije tijd. Acht
Feyenoorders staan geregeld op de green. Populaire activiteiten zijn verder
tennissen, naar de bioscoop gaan en aandacht aan het gezin besteden. De Rus Igor
Korneev houdt er de opvallendste hobby's op na: pistoolschieten en kijken naar
woonprogramma's van de BBC.

    Aardig is ook de rubriek Beste en Slechtste eigenschappen. Bij de eerste
scoort sociaal het hoogst, gevolgd door rustig, eerlijk en betrouwbaar. Te snel
geduld verliezen staat het hoogst genoteerd bij de mindere
karaktereigenschappen. Een aantal spelers noemt zich verder eigenwijs en
nochalant. Shinji Ono geeft in deze categorie het opvallendste antwoord.
Blijkbaar had de Japanner (beste boek: 'Code Nederlands, mijn cursusboek') de
vraag niet goed begrepen, want hij zegt over zijn slechtste eigenschap: 'Mijn
uiterlijk'. Daar staat tegenover dat Ono altijd vrolijk is en dat Feyenoord zijn
favoriete club is.

    De doorsnee Feyenoorder

    Copyright Algemeen Dagblad 100402

    Voetbal ; Toeschouwers ; Algemeen ; Sport

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               49 of 76 DOCUMENTS

                                Algemeen Dagblad

                                 April 4, 2002

Verweer tegen 'onzinboetes' ; 'Onterecht bekeurd' legt 40% van de gevallen
direct naast zich neer

BYLINE: DOOR PAUL HOVIUS

SECTION: Uw goed recht; Pg. 35

LENGTH: 1202 words


    De stortvloed aan bekeuringen voor kleine verkeersovertredingen roept
weerstand op en dus een tegenreactie. Onder de naam 'Onterecht bekeurd?' wijst
een voormalig politieman duizenden burgers op de zwakke schakels in het systeem
en helpt hij bij het schrijven van een formeel bezwaarschrift.

    De situatie zal veel automobilisten bekend voorkomen. De snelweg tussen
Utrecht en Woerden. Vier rijstroken breed, een uur of negen 's avonds en het is
rustig op de weg. Onwillekeurig gaat het gaspedaal iets dieper en ja hoor,
flits. Als de acceptgiro van het Centraal Justitioneel Incassobureau volgt,
blijkt dat is vastgesteld dat na correctie wel 124 in plaats van de toegestane
120 kilometer per uur is gereden. De sanctie voor het op deze wijze 'in gevaar
brengen van de verkeersveiligheid dan wel schade toebrengen aan het milieu' in
toen nog guldens: [f]60.- (28 euro)

    In de begeleidende brief attendeert Justitie de overtreder op het feit dat
het mogelijk is bezwaar tegen de beschikking aan te tekenen. Uit
verontwaardiging over dit soort 'onzinboetes' gaat de automobilist op zoek naar
mogelijkheden om onder de bekeuring uit te komen. Enig denkwerk brengt hem op de
vraag: ik ben geflitst vanuit de middenberm. Maar mocht die politieauto daar wel
parkeren? Een normaal mens mag zijn auto daar ook niet neerzetten. Mag zo'n
geitenbreier dat dan wel?

    Bekend is dat de politie zich bij de opsporing van strafbare feiten zaken
mag permitteren die voor de gewone burger zijn verboden. Wat is toegestaan, is
nauwkeurig omschreven. Zo mag een politieauto 'bij de uitoefening van een
dringende politietaak' de maximumsnelheid overtreden en door rood licht rijden
op voorwaarde dat hij licht- en geluidssignalen voert. Bij passieve
overtredingen van het Reglement verkeersregels en verkeerstekens, zoals het
stoppen bij een parkeerverbod, geldt als rechtvaardiging eveneens de
'uitoefening van een dringende politietaak'.

    Altijd zal er een evenwicht moeten bestaan tussen de overtreding die de
politieman begaat en de ernst van de zaak waar hij aan werkt. De vraag is of het
opsporen van snelheidsovertredingen op dat tijdstip en onder die omstandigheden
voldoende dringend is om een rechtvaardiging te vormen.

    De kwestie is een kolfje naar de hand van Bert Bijl, het brein achter de
website www.onterechtbekeurd.nl Met zijn bedrijf adviseert Bijl mensen die van
mening zijn dat zij ten onrechte een bekeuring hebben ontvangen. Bijl: 'Het is
een statistisch feit dat als de overheid per jaar 9,1 miljoen bekeuringen
uitschrijft er tijdens de verwerking het een en ander mis moet gaan. Dat kan een
administratieve vergissing zijn, maar ook een menselijke fout. Wij richten ons
op die hele grote groep mensen die ten onrechte een acceptgiro in de bus krijgt,
maar die niet de kennis en/of energie heeft zich daartegen te verweren. Immers,
voor een boete van een paar tientjes neem je geen advocaat in de arm. Wil je je
anderszins verweren dan kost dat een hoop tijd en gedoe. Alleen om van het
gezeur af te zijn betalen veel mensen. Maar het gevoel van onrechtvaardigheid
blijft.'

    Voorbeelden van ten onrechte uitgeschreven bekeuringen zijn de
vrachtwagenchauffeur die in zijn op 85 kilometer begrensde wagen wordt geflitst
op 126 kilometer per uur. Op de foto is nog net een stukje van de bumper van de
echter boosdoener te zien.

    Of neem de man die met vakantie gaat, zijn auto voor de deur laat staan en
thuis terugkomend ontdekt dat er parkeren voor vergunninghouders is ingevoerd.
Zeven bonnen! Waarvan er na bezwaar zes de prullenbak ingaan.

    En de zakenman die een vergadering in Utrecht heeft en tegelijkertijd in
Maastricht wordt geflitst. Allemaal zaken waarin Justitie bakzeil haalt. Bijl:
'De basis voor succes is een juridisch onderbouwd bezwaarschrift. Ik merkte dat
veel mensen niet over de kennis beschikken om een goed en doorwrocht
bezwaarschrift op te stellen.'

    Die vaststelling was voor de voormalig politieman de gedachte om zijn kennis
aan een breder publiek ten dienste te stellen. Dit in samenwerking met een
aantal politiemensen dat nog steeds in functie is en om die reden niet met naam
en toenaam naar buiten wil treden. 'Het gaat er ons niet om om Justitie een hak
te zetten, maar om recht te doen aan zaken die in onrecht kunnen eindigen. Ik
weet dat er websites zijn die mensen oproepen altijd bezwaar aan te tekenen met
als doel de gang van zaken bij Justitie te verstoren. Daar willen wij verre van
blijven. Maar in het spel tussen overheid en burger zijn regels vastgesteld.
Daarbij is het evenwicht, de gelijkheid van wapens, nu soms ver te zoeken. Wij
willen de burger daarbij op zijn rechten wijzen en terzijde staan.'

    Wie een beroep doet op 'Onterecht Bekeurd' vult op de website een uitgebreid
formulier in. Daarbij komen uiteenlopende zaken aan de orde als de aard van de
overtreding, het handelen van de verbalisant en de omstandigheden waaronder werd
bekeurd.

    Bijl: 'Vervolgens beoordelen wij binnen drie dagen of er voldoende
juridische mogelijkheden zijn om met enige kans op succes een bezwaarschrift in
te dienen. Is dat niet het geval, dan houdt de zaak onmiddellijk op en bestaan
er wederzijds geen verplichtingen.'

    Dat zal het geval zijn bij simpele zaken waarbij de omstandigheden duidelijk
zijn en de schuld vaststaat. Wie in een moment van onoplettendheid door rood
rijdt, ontkomt niet aan betaling. Ook gaat Onterecht Bekeurd niet in op zaken
waarbij sprake is van een misdrijf, zoals rijden onder invloed. Bijl: 'Dat is
werk voor een advocaat. Wij zijn er voor de lichte overtredingen.'

    Zijn er wel mogelijkheden tot bezwaar, dan krijgt de bekeurde het verzoek
tien euro of bij bekeuringen hoger dan 104 euro tien procent van het boetebedrag
over te maken. Na ontvangst schrijft Onterecht Bekeurd een op de individuele
situatie toegespitst bezwaarschrift. Bijl: 'Wij leveren maatwerk, maar daarmee
houdt onze verantwoordelijkheid ook op. Betrokkene moet het bezwaarschrift zelf
indienen en eventueel ook zelf voor de rechter verschijnen.'

    In de paar duizend zaken die Bijl tot nu toe kreeg voorgelegd, legde hij
zo'n 40 procent onmiddellijk terzijde. In de rest van de gevallen volgde een
bezwaarschrift. 'Op de logische vraag in hoeveel gevallen dat tot succes leidde,
moet ik het antwoord schuldig blijven. Wij krijgen niet altijd afloopberichten.
Bovendien bestaat het zeer sterke vermoeden dat zaken waarin een gefundeerd
bezwaarschrift werd ingediend terzijde zijn gelegd zonder dat Justitie een
sepotbericht verstrekte. Mensen horen gewoon niets meer.'

    De zaak van de eerder genoemde geflitste automobilist bevindt zich volgens
Bijl in een schemergebied. 'Politiemensen slingeren elkaar voor dit soort
overtredingen niet op de bon, dus bestaat er eigenlijk ook geen jurisprudentie.
Er bestaat een gerede kans dat de ambtenaar in overtreding was. Feit is dat er
ook te hard werd gereden. De open vraag is of de rechter dat als onterecht
verkregen bewijs zal beoordelen.'

    En daarmee wordt eigenlijk gezegd dat het in een dergelijk geval de moeite
loont om de vraag aan de rechter voor te leggen.

    ILLUSTRATIE ERIC HEUVEL /COMICHOUSE OOSTERBEEK

    Verkeersdelicten ; Recht ; Criminaliteit ; Delicten

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               50 of 76 DOCUMENTS

                                Algemeen Dagblad

                                 April 4, 2002

KRO controleert politieke partijen op woord en daad

BYLINE: VAN EEN ONZER VERSLAGGEEFSTERS

SECTION: Cultuur & Media; Pg. 9

LENGTH: 491 words

DATELINE: Amsterdam


    Een stem baseren op feiten. Dus niet op dromen, plannen en toekomstvisies,
maar op prestaties en uitgevoerde beloftes. Dat is wat de KRO onder de titel
'Wat waren uw daden?' de kijker wil meegeven.

    'We hebben verzuimd naar de stemlozen te luisteren en weer te geven wat zij
willen. En zij willen duidelijkheid en controleerbaarheid. De politiek is
tegenwoordig zo ingewikkeld dat de gewone burger niet meer kan controleren of de
gedane beloftes zijn uitgekomen', vertelt Ton Verlind, mediadirecteur van de
KRO.

    Om dit te bereiken heeft deze omroep in samenwerking met het Instituut voor
Publiek en Politiek (IPP) een website ontwikkeld, www.geenwoorden.nl, waar alle
partijprogramma's van vier jaar geleden kort worden samengevat. Daarnaast hebben
de partijen de kans gekregen om te vertellen wat ze de afgelopen
regeringsperiode hebben gepresteerd. Elke week komt een ander thema aan bod, als
de multiculturele samenleving, onderwijs en zorg.

    Het meest verhelderend zijn de ervaringsdeskundigen. Elke week komt een
panel van ongeveer acht experts, varierend van functie, rondom dit onderwerp aan
het woord. Zo geven in de eerste week een hoogleraar migratie- en
integratiestudies, een beleidsmedewerker bij een mensenrechtenorganisatie en de
directeur van een zwarte basisschool hun mening. Zij laten per partij hun licht
schijnen over het gevoerde beleid. Deze conclusies zijn verrassend, eerlijk en
drukken de lezer met de neus op de feiten. Zo concludeert Ton Gloudemans,
schoolhoofd van basisschool de Bijlmerhorst dat het beleid van de VVD met
betrekking tot de multiculturele samenleving 'voor de tijdschriftenmap van de
kapper is geschreven'.

    De website is wat de Jerome Scheltens, projectmedewerker bij IPP, geen
eenmalig project. Ook Verlind overweegt het voortbestaan. Scheltens: 'Waarom
alleen de politiek onder de loep nemen als er verkiezingen zijn? Ik ben er voor
elk jaar te evalueren. En dan de thema's uitbreiden naar 12, iets wat nu niet
mogelijk was in verband met de krappe tijdsplanning van zes weken.'

    Ook de televisie- en radioprogramma's, zelfs op jongerenzender 3FM, krijgen
een politiek tintje. Deze uitzendingen staan echter meer in het teken van de
komende verkiezingen. Zo zijn er lijsttrekkersdebatten in Netwerk, en geven de
politieke voormannen bij Kruispunt, net als vier jaar geleden, in zes minuten
hun visie op morele vraagstukken als euthanasie, klonen en geloof.

    Reporter brengt de problemen in het onderwijs in kaart, door bestuurskundige
Roel in 't Veld een maand lang als minister te laten fungeren. Ontbijt-tv volgt
vier jongeren die voor het eerst gaan stemmen en Sjaak Bral biedt in
consumentenprogramma Ook dat Nog! zijn politieke waar aan: paarse heide, een
doofpot, handboeien, borden en genetisch gemanipuleerde soja.

    Omroep ; Verkiezingen ; Politieke partijen ; Recht ; Politiek en Staat ;
Staatsrecht ; Gemeenten ; Binnenlandse Politiek ; Lokale Politiek ; Media

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               51 of 76 DOCUMENTS

                                Algemeen Dagblad

                                 April 4, 2002

Zij die bleven, zij die gingen ; Museum belicht talentrijke Hongaarse fotografen

BYLINE: DOOR ROOS TESSELAAR

SECTION: Uit!; Pg. 23

LENGTH: 1357 words


    Hongarije was jarenlang het land der fotografie. Maestro's als Robert Capa,
Andre Kertesz, Laszlo Moholy-Nagy en Brassai zetten hun eerste stapjes op
Hongaarse grond, maar trokken met hun camera al snel de wijde wereld in. Hun
fotobroeders achterlatend. Zij die bleven, zij die gingen, zij aan zij in
Gemeentemuseum Helmond.

    Ooit was de Hongaarse bodem rijk aan fotografisch talent. In dit
Midden-Europese landje groeiden onuitspreekbare namen op, die vetgedrukt en in
kapitalen terugkomen in de geschiedenis van de 20ste-eeuwse fotografie. Waar zou
de benjamin onder de kunstvormen zijn zonder eigenzinnige mannen als Robert
Capa, Andre Kertesz, Laszlo Moholy-Nagy en Brassai? De maestro's zijn dood, maar
hun gedachten en beelden leven voort. Iets wat je niet over de fotobroeders in
hun vaderland kan zeggen. Hun ster rees niet verder dan de Hongaarse grens, als
hij al rees.Voor een keer hangen zij die bleven en zij die gingen zij aan zij.
Muren vol zwart-witte vintage prints (originele afdrukken) laten zien wat de
Hongaren op fotogebied in de vorige eeuw hebben gepresteerd. De 250 beelden van
59 verschillende makers zijn afkomstig uit de reusachtige schatkamer van het
Hongaarse Museum voor Fotografie. De overzichtstentoonstelling, op tournee door
Europa, proeft als een genoegdoening. Jullie maakten alleen maar kennis met Capa
en consorten, maar wij, Hongaren, hebben veel meer te bieden! De foto's van
bekende en onbekende hand hangen dan ook gelijkwaardig door elkaar heen,
gerubriceerd naar thema's als humor, portretten, sport en traditie.

    Zowel letterlijk als figuurlijk is er geen onderscheid: het oog van de
achterblijvers is net zo scherp als dat van de emigranten. Alleen besloten zij
hun geboortegrond, en hun onderwerpen daar, trouw te blijven. Foto's van
sociaal-geengageerde zielen weerspiegelen vaak het Hongaarse leven van alledag,
een zwaar bestaan van zwoegen en armoede. Kinderen lopen op blote voeten, jassen
worden opgegeten door gaten en bijeengehouden door touwtjes, lichamen zijn
bedekt onder een laagje stof en ogen staren moe voor zich uit. Veel van deze
melancholische beelden zijn na de Eerste Wereldoorlog vastgelegd. Hongarije
behoorde niet langer tot de machtige Donaumonarchie, maar was een opgedeeld
stukje staat. Een arm land, waar de schaduw van het antisemitisme en
nationalisme langzaam overheen trok. Het onzekere heden en de nog onzekerdere
toekomst boden weinig troost maar het verleden, dat was toch zalig! De
verheerlijking van het voorbije was een goed cement om de ontevreden bevolking
bij elkaar te houden.

    Ook fotografen bekeken de wereld door een roze bril. Ze vereeuwigden in
pittoreske stijl landschappen, (dorps)bewoners, klederdracht, eigenlijk alles
waar de Made in Hungary-stempel op stond. Rudolf Balogh (1879-1944), een van de
aanhangers van de folkloristische 'Hongaarse stijl', wist zelfs van het kippen
plukken een romantisch plaatje te maken.

    Zijn collega Andre Kertesz (1894-1985) hield meer van de harde waarheid,
hoewel die hem verwondde tijdens de Eerste Wereldoorlog. Toen de vrede was
teruggekeerd, had de fotograaf vooral oog voor de gewone man in de straat, zoals
zijn beroemde Blinde muzikant (1920). Een beeld dat zo duidelijk weergeeft hoe
donker en grauw Hongarije die dagen was. Je hoort bijna de treurige melodieen
uit zijn viool komen, proeft de wanhopige sfeer.

    Op een dag in 1925 keerde Kertesz deze triestheid de rug toe. Hij vertrok
naar Parijs, het kunstwahalla. Al snel was de fotograaf een bekende verschijning
in de Franse hoofdstad en sierde zijn werk vele binnen- en buitenlandse bladen.
Henri Cartier-Bresson - toen een broekie, nu een van de allergrootste fotografen
op aarde - was fan van hem. De Parijse sferen deden de Hongaar duidelijk goed.
Hij fotografeerde er lustig op los. Wat zijn camera in beeld ving, werd een
gouden moment, al was het maar een vork op een bord.

    Kertesz' creatieve brein kreeg in Amerika, vanaf 1936 zijn nieuwe
woonplaats, een flinke dreun. Aan de andere kant van de Oceaan werd zijn werk
overduidelijk niet gewaardeerd. De foto van de hangende, melancholische tulp
drukt precies uit hoe Kertesz zich moet hebben gevoeld. Verdrietig, depressief
en eenzaam, verlangend naar het bruisende Parijs.Duizenden kilometers verderop
genoot zijn pupil Brassai (1899-1984) wel met volle teugen van het Franse
(nacht)leven. De Hongaar werd het oog van Parijs. Geinspireerd door Kertesz, die
hem had geleerd hoe je in het donker kon fotograferen, begon hij de nachten in
de liefdesstad te vereeuwigen: lonkende prostituees op de hoek van de straat,
politiemannen, verliefde stelletjes in cafes, feestjes van de beau monde - waar
hij graag van de partij was. Picasso, Miro, Man Ray, Max Ernst, Giacometti, de
hele kunstenaarskliek kwam bij hem over de vloer. Wat een wereld van verschil
met het troosteloze Hongarije.In dezelfde stad struinde vanaf 1933 ook Robert
Capa (1913-1954) een tijdje rond, die in Boedapest nog als Andre Friedman in de
wieg lag. Zijn linkse ideeen en joodse afkomst dwongen hem zijn geboortegrond te
verlaten. Zijn eerste grote Franse opdracht was de Spaanse Burgeroorlog, een
voorteken van hoe het leven, en de dood, van de fotograaf zou verlopen. Zijn
beeld van een getroffen soldaat ging de hele wereld over.Vele
oorlogsgetuigenissen zouden nog uit Capa's camera rollen. Zijn beelden van de
landing van de geallieerden in Normandie zijn uniek. Al moest hij door een muur
van kogels heen en dreven lijken van infanteristen voor zijn voeten, de
fotograaf bleef foto's schieten. Rolletjes vol. Uiteindelijk bleken van de 106
negatieven maar zo'n 8 geschikt voor gebruik. Zeewater? Trillende armen? Een
onoplettende technicus in de doca? Verschillende verhalen doen de ronde. De vage
beelden brengen in elk geval de doodsangst over die de soldaten moet hebben
verlamd. Capa zat zo dicht op de hel, dat het bijna zijn leven kostte. Jaren
later ging de pater familias van fotobureau Magnum alsnog aan zijn eigen credo
ten onder: 'Als je beelden niet goed genoeg zijn, dan ben je niet dichtbij
genoeg'. In Vietnam werd hij gedood door een mijn.

    Laszlo Moholy-Nagy koos, letterlijk en figuurlijk, voor een heel andere
richting dan de maestro's Kertesz, Brassai en Capa. Parijs liet hij links
liggen. De jood vertrok naar Berlijn toen de Hongaarse grond te heet onder zijn
voeten werd. Hier raakte de keurige geklede Hongaar - op de tentoonstelling
omringd door portretten van Picasso, Einstein, Eva Besnyo en het achterhoofd van
John F. Kennedy - in de ban van het constructivisme en dadaisme.

    De Hongaar beschouwde zichzelf niet als een fotograaf, en dat is goed
gezien. Hij heeft relatief weinig 'normale' foto's gemaakt, toch is Moholy-Nagy
een belangrijke pionier voor de moderne, experimentele fotografie geweest.
Close-ups, collages met delen uit foto's, montages, fotogrammen (afbeeldingen op
lichtgevoelig papier waar geen camera aan te pas komt), Moholy-Nagy's fantasie
kende geen grenzen.

    Het werk van de Vier Groten - zij die gingen - wordt in Helmond omringd door
foto's van nietszeggende namen - meestal van hen die bleven. Waarom werden
Brassai, Capa, Kertesz, Moholy-Nagy en andere Hongaarse avonturiers, zoals de in
Nederland wonende Eva Besnyo, bekend? Hebben ze hun visueel talent met de
Hongaarse paplepel ingegoten gekregen, of is het puur toeval dat hun wortels in
dit Midden-Europese land liggen? Zijn ze dankzij hun vertrek succesvol of hadden
ze ook vanuit hun vaderland internationaal naam kunnen maken? Op zulke vragen
geeft de tentoonstelling helaas geen antwoord. Wel zijn er wanden vol prachtige
en indrukwekkende foto's. Gemaakt door Hongaren, waar dan ook.

    Zij die bleven / zij die gingen. Helmond, Gemeentemuseum Helmond, t/m 16-6,
toegang Euro 2,50. Inl: 0492-587716 en www.gemeentemuseumhelmond.nl.

    Zigeunerfamilie, 1931,Eva Besnyo

    Parijs stel, rue de Lappe, Brassai

    Vision, 1938, Gyorgy Kepes

    A.Einstein, 1940, Lucien Aigner

    Kippen plukken, ca. 1934, Rudolf Balogh

    Oorlogsslachtoffer '44 K. Langer

    D-Day, Omaha Beach, 1944, Robert Capa

    Harlem, 1939, Cornell Capa

    Fotografie ; Kunst en Cultuur ; Kunst

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               52 of 76 DOCUMENTS

                                Algemeen Dagblad

                                 March 29, 2002

Vechteconomie lost niets op

BYLINE: DOOR LODEWIJK DE WAAL

SECTION: Trefpunt; Pg. 9

LENGTH: 776 words


    In werkgeverskring wordt positief gedacht over de mogelijkheid van een
coalitie VVD-CDA-Fortuyn. Voor Lodewijk de Waal, voorzitter van de FNV, is
Fortuyn geen serieus alternatief: 'Gewone burgers komen van de regen in de
zondvloed.'

    Er knaagt iets aan de poten van ons overlegmodel. Er lijkt een neiging te
bestaan in werkgeversland een harde toon aan te slaan. En dan bedoel ik nog niet
eens de wat onbehouwen pleidooien aan de vooravond van het cao-overleg voor een
nullijn in de lonen bij een inflatie van tegen de vier procent. Dat is een wat
onbeholpen ritueel.

    Erger wordt het al als werkgevers in de bouw pas over de cao willen praten
als je eerst de reisurenregeling inlevert. Maar ik schrik echt als op zichzelf
gewaardeerde tegenspelers nauwelijks verholen sympathie uiten voor rechts
populisme. Die stemming lijkt er in het land te zijn. Ik kom teveel werkgevers
tegen die 'Fortuyn wel begrijpen'.

    Ik heb de tekst opgevraagd van een radio-interview met de algemeen directeur
van VNO-NCW over een mogelijke coalitie VVD-CDA-Fortuyn. Hij zegt daarin
letterlijk dat VNO-NCW dat een coalitie vindt die goed werk zou kunnen doen: 'En
als je dan kijkt naar de onderdelen van het beleid waar het ons om gaat dan zie
ik daar wel een aantal aanknopingspunten, ja.' Later pleit hij onverbloemd voor
ingrepen in de zorg en het onderwijs, die een volgend kabinet zou moeten doen.
En dat zou dan eerder gebeuren in een kabinet met Fortuyn.

    Fortuyn maakt meer kapot dan mij lief is, en zijn radicale populisme zou wel
eens echt het einde van het overlegmodel kunnen inluiden. Zeker als CDA en VVD
onhelder blijven of ze met deze ideeen meegaan.

    Fortuyn zelf is helder genoeg in zijn boek: maatschappelijke organisaties
zijn niet meer representatief en de leiding ervan is ondemocratisch gekozen en
regentesk. Zowel werkgeversorganisaties als vakbonden, als organisaties op het
gebied van milieu worden afgeserveerd. Zij moeten invloed inleveren ten behoeve
van het kabinet-Fortuyn, waar de directeur van VNO-NCW zegt voordelen in te
zien. Heeft hij het boek eigenlijk wel gelezen? En wordt het niet tijd dat
professor Balkenende (expert in de christelijk-sociale leer) zich namens het CDA
hierover uitspreekt in plaats van een beetje mee te deinen op anti-paarse
golven?

    Als wij te maken zouden krijgen met een kabinet dat tienduizenden ambtenaren
wil ontslaan, dat wel klassen wil verkleinen, maar er geen geld voor uittrekt,
dat alleen nog vluchtelingen uit landen als Frankrijk en Duitsland wil opnemen
(als daar echt wat gebeurt), dat geen geld voor de gezondheidszorg wil
uittrekken ondanks de vergrijzing (dus oudere mensen laat stikken), dat
nauwelijks vredestaken meer wil voor het Nederlandse leger (en land- en
luchtmacht opheft), enzovoort, enzovoort, dan vallen er geen zaken meer te doen.
Dan wordt het mobiliseren en vechten. 'De onderwijsbonden kunnen hun borst wel
natmaken met al die vreselijke verworven rechten.' Dat schrijft Fortuyn. Zo gaat
hij een baan in het onderwijs aantrekkelijk maken...

    Nog een letterlijk citaat: 'Wat zit er scheef in de bovenkamer van de
uitkeringstrekker, dat hij kennelijk alleen nog het calculerende, materiele
perspectief hanteert.'

    Kankerpatienten niet meer in de WAO en de mensen moeten zichzelf maar
verzekeren om uit de bijstand te blijven. Het kost ieder individu 1400 euro per
jaar extra, terwijl ouderen en mensen met een chronische ziekte zich helemaal
niet zullen kunnen verzekeren. Dat is de lijn van Fortuyn. En zo verschuift hij
een hoop geld van werknemers naar de werkgevers, en jongeren, ouderen, vrouwen
en chronisch zieken moeten zich maar redden. Daar worden ze flink van, vindt
Fortuyn.

    Het wordt weer tijd voor heldere keuzes. Ik hoop dat de kiezers tijdig
inzien dat onvrede over de politieke cultuur ons niet op de glijbaan naar een
asociale samenleving moet zetten. Gewone burgers, werknemers en mensen met een
uitkering zullen met Fortuyn van de regen in de zondvloed komen.

    Ik hoop dat ook de werkgevers niet kiezen voor een vechteconomie van
kortetermijnvoordeeltjes ten koste van werknemers en uitkeringsgerechtigden.

    Want dan vinden zij de FNV recht tegenover zich. Het wordt voor iedereen
weer tijd om eens goed te bepalen waar het op staat. Een stem voor Fortuyn is
een stem tegen jezelf, tegen ouderen en uitkeringsgerechtigden, tegen
allochtonen. En het is bovendien gewoon slecht voor je eigen portemonnee, tenzij
je medisch specialist bent of nooit op onderwijs of gezondheidszorg zult zijn
aangewezen.

    Politieke partijen ; Regering ; Recht ; Politiek en Staat ; Staatsrecht ;
Gemeenten ; Binnenlandse Politiek ; Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               53 of 76 DOCUMENTS

                                Algemeen Dagblad

                                 March 26, 2002

Schilderijenroof uit Frans Halsmuseum

SECTION: Cultuur & Media; Pg. 13

LENGTH: 336 words

DATELINE: Haarlem


    Vijf waardevolle schilderijen zijn zondagavond gestolen uit het Frans
Halsmuseum in Haarlem. Het gaat om werken van Jan Steen, Cornelis Bega, Cornelis
Dusart en twee van Adriaan van Ostade. De inbrekers zijn binnengekomen door een
raam te forceren. De schilderijen hingen in twee verschillende zalen. In hun
haast weg te komen hebben ze een schilderij achtergelaten. De inbrekers gingen
door het zelfde raam weer naar buiten.

    Politiemensen kwamen vijf minuten na de alarmmelding bij het museum. Ze
waren net te laat om de inbrekers te kunnen aanhouden. Onderzoek in de omgeving
leverde niets op.

    Het museum schat voorzichtig dat de schilderijen een gezamenlijke waarde
hebben van 3 miljoen euro. Welk doek het meeste geld waard is, kan een
woordvoerder niet zeggen. De gestolen werken zijn: De kwakzalver van Jan Steen,
De muzikanten van Cornelis Bega, Drinkgelag van Cornelis Dusart en De kwakzalver
en De tevreden drinker van Van Ostade.

    Het gaat in alle gevallen om zogeheten boeren-genrestukken van rond 1650. Ze
geven een beeld van het leven van de gewone man in de zeventiende eeuw. De
kwakzalver van Jan Steen en De tevreden drinker waren het meest geliefd bij het
publiek. 'Wij zullen die ook in kunsthistorisch perspectief het meest missen,
aldus M. Kersten, hoofd museale zaken van het Frans Halsmuseum.

    Volgens hem zijn de dieven brutaal en gericht te werk gegaan. 'Ze wisten wat
ze zochten.' Het alarmsysteem heeft gewerkt en de politie was snel ter plaatse.
Kersten denkt dat het daaraan is te danken dat de inbrekers een schilderij, De
marskramer van Van Ostade, moesten achterlaten.

    Of het een diefstal op bestelling was, weet hij niet. Maar de schilderijen
zijn in elk geval zeer moeilijk te verhandelen. De werken zijn veelvuldig
gefotografeerd en in catalogi en kunshistorische publicaties verschenen. 'Ze
zijn dus bekend bij de kunsthandel'.

    Diefstal ; Schilderkunst ; Kunst en Cultuur ; Kunst ; Beeldende Kunst ;
Recht ; Criminaliteit ; Delicten ; Vermogensdelicten

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               54 of 76 DOCUMENTS

                                Algemeen Dagblad

                                 March 25, 2002

Zal deze moeder sterven door steniging?

BYLINE: VAN ONZE REDACTIE BUITENLAND

SECTION: Voorpagina; Pg. 1

LENGTH: 506 words

DATELINE: Abuja


    Ze is 35 jaar, maar ziet er veel ouder uit. Haar mond is tandeloos, haar
huid gerimpeld, haar ogen staan dof. Het leven is dan ook nooit gemakkelijk
geweest voor Safiya Husseini. Zij heeft haar vijf kinderen alleen moeten
opvoeden in het droge noorden van Nigeria, waar het leven hard en schraal is. En
nu zou het laatste kind dat zij het leven heeft geschonken, haar dood kunnen
worden.

    Safiya Husseini wordt beschuldigd van seks buiten het huwelijk. Het bewijs
van dat misdrijf ligt in de geboorte van haar jongste dochter Adama. In oktober
werd Safiya volgens de islamitische wet - de sharia - ter dood veroordeeld.

    De rechter heeft bepaald dat zij tot haar hals moet worden ingegraven en
daarna tot de dood toe met stenen moet worden bekogeld. De straf wordt
uitgevoerd zodra Safiya haar 11 maanden oude dochtertje niet meer zoogt.

    Het vonnis heeft een storm van internationaal protest ontketend. Vandaag
beslist de islamitische rechter in Sokoto of hij de uitspraak in hoger beroep
handhaaft. Deze keer wordt Safiya echter ter zijde gestaan door maar liefst 11
advocaten van internationale mensenrechtenorganisaties.

    Het leven was Safiya nooit goed gezind. Al op haar twaalfde werd zij
uitgehuwelijkt aan Youssouf Ibrahim. Het huwelijk was niet slecht en er werden
vier kinderen geboren. Youssouf verliet zijn vrouw na zeven jaar. Safiya trouwde
nog twee keer, maar beide verbintenissen bleven kinderloos. De kleine Adama werd
verwekt door een 60-jarige buurman.

    Het proces heeft plotseling een gunstige wending gekregen, omdat de regering
van Nigeria dreigt in te grijpen. Het ministerie van Justitie is overspoeld door
smeekbrieven. De Europese Unie hield een hartstochtelijk pleidooi voor de
veroordeelde vrouw, mensenrechtenorganisaties verhieven hun stem en ook gewone
burgers smeekten om genade voor Safiya.

    Minister Kanu Agabi (Justitie) heeft de 12 noordelijke staten van Nigeria,
die de sharia hebben ingevoerd, voorgehouden dat 'wij als gerespecteerd lid van
de wereldgemeenschap hier niet onverschillig tegenover kunnen staan'. Hij noemde
de sharia ongrondwettig. 'Moslims kunnen niet voor hetzelfde vergrijp strenger
worden gestraft dan hun niet-islamitische landgenoten.'

    Dat is een nieuw geluid in Nigeria, waar president Obasanjo vindt dat de
beste remedie tegen moslim-fundamentalisten is te doen alsof zij niet bestaan.

    Voor Safiya kan een gelukkiger leven aanbreken als de eerste uitspraak wordt
verworpen. Toen Youssouf Ibrahim, haar eerste man, hoorde van het doodvonnis
heeft hij haar onmiddellijk een huwelijksaanzoek gedaan in de hoop dat dit haar
zaak in hoger beroep gunstig zou beinvloeden. Safiya: 'Als ik word
vrijgesproken, keer ik naar hem terug en word ik opnieuw zijn vrouw.'

    De Nigeriaanse Safiya Husseini is door een islamitische rechtbank ter dood
veroordeeld omdat ze seks heeft gehad zonder getrouwd te zijn. Haar dochtertje
Adama is het levende bewijs van haar 'zonde'.

    FOTO SAURABH DAS/AP

    Mensenrechten ; Recht ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               55 of 76 DOCUMENTS

                                Algemeen Dagblad

                                 March 23, 2002

De verboden vruchten van de pop ; Platenbeurs spannend avontuur voor
bootleg-verzamelaars

BYLINE: DOOR ROBERT HAAGSMA

SECTION: Cultuur & Media; Pg. 17

LENGTH: 1034 words

DATELINE: Rotterdam


    Frank Zappa live in Rotterdam en The Rolling Stones BBC Sessions zijn nooit
officieel door een platenmaatschappij uitgebracht. Het zijn illegale platen -
bootlegs - die circuleren onder de meest toegewijde fans van deze acts. Ze
worden verhandeld via internet en op platenbeurzen, zoals die vandaag in
Rotterdam wordt gehouden.

    Bjorn (41) is al meer dan 25 jaar fan van de Rolling Stones. Naast een
honderdtal reguliere elpees en cd's heeft hij ongeveer evenveel bootlegs van de
Britse rockband rond Mick en Keith. Hetzelfde geld voor Arend (39), wiens geld
grotendeels opgaat aan het bijhouden van alle platen - legaal en illegaal - die
van zijn grote held Frank Zappa uitkomen. Nog steeds, ook jaren na diens dood.
Vanwaar deze niet te stillen honger naar de verboden vruchten van de popmuziek?

    Het tweetal beaamt dat de exclusiviteit een rol speelt. De doorsnee
liefhebber heeft meestal alleen de gewone platen. De ware fanaticus is te
herkennen aan kasten vol exotische persingen, obscure singles en allerhande
ongeautoriseerde uitgaven. Het is bovendien spannend. Er hangt nog altijd een
romantische sfeer van illegaliteit en mysterie rond de handel in bootlegs. Het
is handel die zich over het algemeen onder de toonbank afspeelt. Uit het zicht
van de gewone burgerman.

    Toch spelen ook muzikale motieven een rol. 'Wanneer Frank Zappa op tournee
ging, moesten zijn bandleden soms wel honderd composities uit het hoofd leren',
weet Arend. 'De meester was op die manier in staat elke avond een totaal ander
concert te geven. Dat maakt het voor ons fans alleen maar heel aantrekkelijk om
al die concertopnamen te verzamelen.'

    Iets dergelijks drijft ook Bjorn. 'Als een artiest tegenwoordig in een
studio werkt aan een liedje, kan hij of zij dankzij de digitale technieken net
zo lang knippen en plakken tot het resultaat op het gewenste niveau is. Er
verdwijnt dus niets in de prullenbak. Je ziet daarom dus ook zelden bootlegs van
Britney Spears of boybands. Vroeger, in de beginjaren van de Rolling Stones, was
dat anders. De jongens namen sommige nummers wel zes of zeven keer op, net
zolang tot ze tevreden waren.

    'Van bekende nummers bestaan dus allerlei versies: langzaam en snel, met en
zonder gitaarsolo. Soms met totaal andere teksten. Je kunt als fan horen hoe
bepaalde nummers stukje bij beetje werden opgebouwd. De heilige graal onder de
illegale opnamen is Cocksucker blues. Eind jaren 60 wilden de Rolling Stones af
van hun platencontract met Decca. Ze kregen van het deftige label te horen dat
ze nog een single af moesten leveren. Ze stuurden dat nummer op. Je kunt je
voorstellen hoe de bedaagde bedrijfstop daar op reageerde. Uiteraard is het
nooit officieel uitgebracht, maar het circuleert sindsdien wel op allerlei
bootlegs.'

    Het tweetal benadrukt dat bootlegs ook een kijkje achter de schermen bieden.
Er zijn concertopnamen te koop met gruwelijke fouten, oefensessies die op een
enorme ruzie uitliepen of grappen die nooit openbaar hadden mogen worden.

    Een bekend voorbeeld is Get Back van The Beatles, dat in een vroege versie
bestaat met een tekst die tamelijk onvriendelijk was voor de Pakistaanse
minderheid in Engeland. Ook op bootleg beschikbaar.

    Sommige bands, zoals de Amerikaanse rockband Grateful Dead, hebben geen
enkel probleem met bootlegs en moedigen deze zelfs aan door bepaalde plaatsen in
de zaal af te zetten voor mensen met bandrecorders. Het merendeel van de
artiesten moet echter niets hebben van de ongebreidelde handel in wat natuurlijk
nog altijd hun artistieke eigendom is.

    Overigens worden de verzamelaars Bjorn en Arend niet geplaagd door een
slecht geweten. 'We hebben de normale platen vaak al in drie of vier persingen',
meldt Bjorn. 'Wij benadelen dus niemand. Integendeel, wij zijn de beste klanten
die een platenmaatschappij zich kan wensen.'

    Frank Zappa, een veel door bootleggers geplaagd artiest, besloot zijn vijand
met eigen wapens te bestrijden. Hij kopieerde de muziek en verpakking van
tientallen bootlegs en bracht ze vervolgens zelf, voor veel minder geld, op de
markt. Hij bracht de schimmige sector daarmee een keiharde klap toe.

    De Amerikaanse rockband Pearl Jam deed onlangs iets vergelijkbaars door van
hun recente Europese en Amerikaanse tournee alle concerten op cd uit te brengen.
Ook hier maakten piraten geen schijn van kans meer.

    De meeste artiesten laten zich echter vertegenwoordigen door de
auteursrechtenorganisaties die in vrijwel elk land zijn gevestigd. In Nederland
is dat Buma/Stemra, dat een deel van de daadwerkelijke opsporing laat doen door
de Stichting Brein (Bescherming Rechten Entertainment Industrie Nederland).

    De medewerkers van Brein doen jaarlijks tientallen invallen bij markten,
beurzen en platenzaken. 'Het is illegale handel', benadrukt directeur Tim Kuik.
'Dus gaan we er achteraan. Het is muziek die een muzikant niet op de markt wil,
tenminste niet in die vorm. Hij krijgt er bovendien geen geld voor, net zo min
als de componist, de platenmaatschappij en andere rechthebbenden.'

    Hoeveel bootlegs er circuleren in Nederland, weet Kuik niet. Zelfs niet bij
benadering. Net zomin als de hoeveelheid geld die daarmee is gemoeid. Dat komt
deels omdat de handel grotendeels is verschoven van de openbaarheid van beurzen
en winkels naar de anonimiteit van het internet. 'Maar daar richten we onze
pijlen inmiddels ook al op', aldus Kuik.

    Wel meldt hij dat zijn medewerkers op de beursvloer regelmatig op een
vijftal hardnekkige handelaren stuiten. Hun activiteiten zijn schadelijk voor de
toch al noodlijdende muziekindustrie, maar ze vallen in het niet bij de veel
lucratievere handel in illegale kopieen van bestaande cd's.

    'Daar zitten vaak grote criminele organisaties achter. Het zijn
internationaal opererende bendes die de markt echt helemaal kapot maken en niets
schuwen om zoveel mogelijk winst te maken. Daarbij vergeleken is de handel in
bootlegs kleinschalig, het werk van verzamelaars. Maar verboden blijft het.'

    Informatie: www.anti-piracy.nl

    Platen & cd beurs, Rotterdam Ahoy', 23-3.

    Auteursrecht ; Popmuziek ; Handel ; Economie ; Bedrijfstakken ; Kunst en
Cultuur ; Kunst ; Muziek ; Civiel Recht ; Burgerlijk Recht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               56 of 76 DOCUMENTS

                                Algemeen Dagblad

                                 March 19, 2002

'Komen jullie allemaal voor mij?'

BYLINE: VAN EEN ONZER VERSLAGGEEFSTERS

SECTION: Sport; Pg. 17

LENGTH: 510 words

DATELINE: Amsterdam


    De grote vraag waarmee de verslaggevers op Schiphol gistermorgen worstelden,
was: Hoe herken je Marjorie van de Bunt (33), de onbekende Nederlandse skister
die in Salt Lake City bij de Paralympische Spelen een gouden (biatlon) en drie
zilveren medailles (5, 10 en 15 km langlaufen) veroverde?

    Nadat het 'gewone volk' het vliegtuig had verlaten en de overige sporters en
begeleiders haar waren voorgegaan, wandelde Van de Bunt het vliegtuig uit met
haar medailles om de nek. Alsof ze wilde zeggen: Hier ben ik dan, ik ben
Marjorie van de Bunt. Niemand die haar niet opmerkte.

    De succesvolste Nederlandse paralympische atlete aller tijden - ze behaalde
tijdens drie Olympische Spelen 10 medailles - kreeg meteen vier microfoons onder
haar neus gedrukt en bediende alle toegesnelde fotografen op hun wenken met haar
mooiste glimlach. 'Komen jullie allemaal voor mij?', was haar verbaasde reactie.
'Vier jaar geleden waren er alleen familie, vrienden en een fotograaf.' Ze had
meteen een nieuwtje. 'Het is nu wel mooi geweest, ik stop ermee', sprak de
ergotherapeute, die in Lillehammer al goud en driemaal brons won en in Nagano
werd geeerd met zilver en brons. 'Goud was nu mijn doel en dat heb ik bereikt.
Die andere medailles waren een leuke verrassing. Een mooier einde van mijn
carriere kan ik me niet wensen. Ik heb het wel gehad na 20 jaar aan de top.'

    Ze is getrouwd, heeft twee dochters, maar vond toch steeds tijd om 30 uur
per week te trainen. Marjorie van de Bunt leidde het leven van een topsporter en
voelt zich daarom niet minder dan Olympisch goudhaantje Jochem Uytdehaage. 'Ik
heb jaren keihard moeten trainen om dit te bereiken. Ik weet wat het is om af te
zien. Kijk, je kunt aangepaste sport niet vergelijken met valide sport, maar je
moet er wel waardering voor hebben. Als je niet professioneel met je sport bezig
bent, red je het niet.' Haar handicap betreft een afwijking aan een hand. Op
5-jarige leeftijd werd die te strak in het gips gezet en dat leidde tot ernstige
problemen. Haar linkerarm is tien centimeter korter dan de rechter, de pols
staat vast in een hoek van 90 graden en daardoor kan ze haar onderarm, pols en
hand slechts in beperkte mate bewegen. Ze langlauft dan ook met een stok.

    Nu Van de Bunt stopt, lijkt het voor Nederland een onmogelijkheid om de
komende jaren het succes van Salt Lake City te evenaren. Maar ze is niet
verloren voor de aangepaste sport. 'Ik heb 20 jaar ervaring, daarmee wil ik wel
iets doen. Gelukkig wordt onze sport nu al serieuzer genomen dan vier jaar
geleden. Mede dankzij de snelle integratie van aangepaste sporten bij NOC*NSF.
Maar het kan altijd beter. Misschien is er over vier jaar in Turijn wel een heel
leger verslaggevers aanwezig en staat daar een nieuwe Marjorie van de Bunt op.
Dat zou toch prachtig zijn.'

    Marjorie van de Bunt pronkt op Schiphol met haar medailles, behaald op de
Paralympics in Salt Lake City.

    FOTO JASPER JUINEN/ANP

    Ski sport ; Lichamelijk gehandicapten ; Gezondheid ; Gezondheidszorg ;
Gehandicaptenzorg ; Sport ; Wintersport

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               57 of 76 DOCUMENTS

                                Algemeen Dagblad

                                 March 16, 2002

De val van het rode bolwerk ; Rotterdamse sociaal-democraten waren geen dromers,
maar doeners; 'Typerend voor de stad zijn de uitbarstingen van sociale onvrede'

BYLINE: DOOR CAREL BRENDEL EN THEO GERRITSE

SECTION: Reporter; Pg. R2

LENGTH: 2527 words


    Een eeuw groeide en bloeide het socialisme in Rotterdam. Met praktische
politiek lenigden SDAP en PvdA de noden van het volk. Op 6 maart koos de
Maasstad voor Pim Fortuyn. Opkomst en ondergang van een rood bolwerk.

    Na de raadsverkiezingen kreeg tv-presentator en oud-Rotterdammer Koos
Postema een telefoontje van een oude kennis uit de Afrikaanderbuurt. Postema:
'Die man heeft altijd op de PvdA gestemd. Hij is opgegroeid met de Vara, Het
Vrije Volk en het NVV. 'Koos', zei hij, 'm'n hele leven heb ik geen stap in de
kerk gezet. En nou moest ik woensdag godverdomme gaan stemmen in de moskee.' Dat
was voor hem de laatste druppel om op Leefbaar Rotterdam te stemmen.'

    De Rotterdamse PvdA verkeert sinds woensdagavond 6 maart in een
shocktoestand. Totale verbijstering heerst er niet alleen vanwege de onverwachte
overwinning van Pim Fortuyn. Minstens zo schokkend voor rechtgeaarde
sociaaldemocraten is de constatering, dat zij voor het eerst sinds 1919 - de
eerste lokale verkiezingen met algemeen kiesrecht - niet meer de grootste partij
in de raad van Rotterdam zijn. Bijna een eeuw lang stond de Maasstad bekend als
het Rode Bolwerk, waar eerst de Sociaal-Democratische Arbeiders Partij (SDAP) en
na de Bevrijding de Partij van de Arbeid de politieke boventoon voerde. De PvdA
haalde zelfs vier keer de absolute meerderheid. Sinds 1986 is de aanhang meer
dan gehalveerd. Voor het eerst in haar bestaan dreigt de PvdA te verdwijnen naar
de harde bankjes van de oppositie.

    Voor de huidige generatie zal het een schrale troost zijn, dat de
socialisten in Rotterdam het wel eens moeilijker hebben gehad. In september 1886
maakte Ferdinand Domela Nieuwenhuis na zijn vrijlating uit de gevangenis - waar
hij had vastgezeten wegens belediging van koning Willem III - een toernee door
het land. De arbeiders in Den Haag en Amsterdam haalden hun geliefde 'verlosser'
als een held binnen.

    'Maar', zo schrijft de SDAP-voorman W.H. Vliegen in Die onze kracht ontwaken
deed, 'in Rotterdam werd dien avond het lokaal Binnenrotte 50, waar de huldiging
zou plaats vinden, door een woeste menigte bestormd, alles kort en klein
geslagen, de bezoekers mishandeld, zoodat Domela Nieuwenhuis door een
achterdeur, met een pet op, in veiligheid moest worden gebracht... Van vele
bekende socialisten werden de woningen opgezocht, het huisraad vernield en wie
niet op tijd wist weg te komen, mishandeld.'

    De Rotterdamse voorman Willem Helsdingen ontkwam bij toeval aan deze
'oranjefurie', Een van zijn buren op de trap had namelijk de nationale vlag
uitgestoken. De tapijtwever Helsdingen - zoon van een ontslagen politieman,
vader van 14 kinderen en uitgerust met 'een onverzadigbaren leesdorst' - was de
pionier van het socialisme in Rotterdam. Een lezing van Multatuli, aldus Vliegen
'wekte zijn revolutionair gevoel'. Hij sloot zich aan bij een van de eerste
vakbonden, het liberaal getinte Algemeen Nederlandsch Werkliedenverbond. Omdat
de liberale 'heeren' te weinig oog hadden voor de onvoorstelbare nood onder de
arbeiders, stapte hij over naar de Sociaal-Demokratsche Bond (SDB) van Domela
Nieuwenhuis.

    Helsdingen kan gelden als het prototype van de nuchtere, op praktische
resultaten gerichte sociaaldemocraat. Geen dromer, maar een doener, het soort
socialist waarop Rotterdam in latere jaren het patent zou krijgen. Hij was 'de
eerste der vooraanstaande propagandisten, die weigerde den anarchistische weg op
te gaan'. De Rotterdammer was een van de twaalf 'apostelen', die in 1894 de
stoot gaven tot de oprichting van de SDAP; andere gangmakers waren Vliegen,
Pieter Jelles Troelstra (de latere partijleider), de Groninger typograaf Hendrik
Spiekman en de Amsterdamse arbeider J.A. Fortuyn.

    De moeilijke begintijd voor de Rotterdamse socialisten had alles te maken
met de sociale en economische situatie van de stad. In 1850 had de Maasstad nog
maar 90.000 inwoners. 'Een handelsstad weliswaar', schreven prof. dr. P.J.
Bouman en W.H. Bouman in 1952 in hun boek De groei van de grote werkstad, 'doch
naar uiterlijk en levensomstandigheden toch provinciaal.' Met de voltooiing van
de Nieuwe Waterweg (omstreeks 1885) begon echter een onvoorstelbare groei. Deze
aanwas werd aangewakkerd door een hevige crisis in de landbouw. Verarmde boeren
en werkloze landarbeiders uit Brabant en de Zuidhollandse en Zeeuwse eilanden
zochten hun geluk in de nabije grote stad - 'aangetrokken door den lichtschijn
van het groote-stadsleven en met de hoop op goed geldverdienen', aldus
vakbondsman en SDAP-raadslid Hein Mol in Memoires van een havenarbeider. 'Het
was 'n soort sprookje, dat men vroeger over Rotterdam vertelde en de groote
menschens-kinderen van het platteland luisterden er naar met open mond en
ooren.'

    Via 200.000 rond 1890 groeide het aantal inwoners naar 500.000 in 1918. De
immigranten hadden hun handen vol aan het zoeken naar werk en onderdak. Mol
arriveerde als 17-jarige met zijn ouders en zes broers en zusters. Ze woonden
met negen mensen bij de haven op een etage van twee kamers met twee alkoven.
'Het was voor ons allen een ontgoocheling zoo'n huis te moeten betrekken. Aan de
straat konden wij geen ramen openzetten vanwege het stof, dat door den wind in
dichte wolken werd opgejaagd, terwijl achter, tusschen de broeiende muren, van
frissche lucht geen sprake was.'

    De nieuwkomers vonden - veelal onregelmatig - werk in de havens, de bouw, de
nieuwe scheepswerven en industrieen of als werkman bij de gemeente. Het werk was
zwaar en gevaarlijk, de werkdagen lang en de stuwadoorsbazen hadden de reputatie
dat ze hun arbeiders bedrogen bij het uitbetalen van de lonen. Het Rotterdamse
proletariaat zat niet te wachten op een vage socialistische revolutie, maar had
meer behoefte aan concrete verbeteringen: hogere lonen, kortere werktijden, vast
werk en goede woningen. Het duurde even voor de socialisten in deze moeilijke
omstandigheden voet aan de grond kregen. Zo kreeg de SDAP in 1911 al 12 mensen
in de Amsterdamse raad, terwijl zij in Rotterdam nog maar 4 zetels had. Pas in
1917, de laatste verkiezingen in het oude stelsel, bereikte de 'Roode
Springvloed' de oevers van de Nieuwe Maas.

    Rotterdam had in 1901 wel de primeur van het eerste SDAP-raadslid, de eerder
genoemde mede-oprichter Hendrik Spiekman. 'Niet het partijbestuur stelde hem
kandidaat, maar de plaatselijke vakbeweging', vertelt Dick Linders, die zich
heeft verdiept in de Rotterdamse SDAP. 'Dat zegt heel veel. De moderne
vakbeweging, zo'n stuk of 30 bij het NVV aangesloten bonden, was de eerste
pijler. Ze begonnen in 1900 met 3.000 mensen en hadden in 1940 bij elkaar 40.000
leden. De SDAP zelf had toen 10.000 leden. Dat was het werk van de
propagandisten en journalisten, die de mensen stimuleerden om ziekenfondsen,
fietsclubs, harmonieen, voetbalverenigingen en wandelclubs op te richten. Als
derde pijler kwam de cooperatie Voorwaarts met haar winkels voor brood, melk en
kruidenierswaren. De vierde pijler was de eigen pers. In 1920 begon de partij in
Rotterdam met het dagblad Voorwaarts, dat in 1940 60.000 abonnees had.'

    Rond de Rotterdamse arbeidersbeweging bestaan vele mythes, aldus Linders.
'De hardnekkigste is misschien wel dat de havenarbeiders ruw en onhandelbaar
waren. Ze waren politiek eerder volgzamer dan de industrie-arbeiders in
Amsterdam. Ze zagen goed in wat de mogelijkheden waren en waren vaak bereid zich
in compromissen te schikken. Niet altijd, want eveneens typerend voor Rotterdam
zijn de hevige uitbarstingen van sociale onvrede.'

    De Rotterdamse SDAP kreeg leiders, die geheel pasten bij deze mentaliteit.
Linders: 'Pas als je in de vakbond iets presteerde, werd je uitverkoren voor de
Coolsingel. Alle 'rooie wethouders', zoals Arie Heijkoop en Arie de Zeeuw kwamen
uit de vakbeweging. Ze zijn minder bekend dan de Amsterdammers Wibaut en De
Miranda, maar ze presteerden misschien wel meer. Ze werkten aan de woningbouw en
het vakonderwijs en hielden tegelijk de belangen van de haven in het oog, want
daar hing de werkgelegenheid van af. De grote strateeg en organisator was Johan
Brautigam, ook al een vakbondsman. Zijn blik reikte verder dan Rotterdam en
Nederland. Deze socialisten liepen voor de troep uit, maar keken altijd achterom
of de kudde wel volgde. Ze maakten propaganda voor de 8-urige werkdag. Toch, als
het moest namen ze genoegen met een vermindering van 12 naar 10 uur zonder het
doel van 8 uur te vergeten.'

    De voor Rotterdam zo traumatische Tweede Wereldoorlog veranderde in eerste
instantie weinig. De SDAP nam enkele kleinere partijen op en sleutelde wat aan
de beginselen, maar de nieuwe PvdA aan de Maas bleef een vakbondspartij. Uit
deze generatie stamt bijvoorbeeld Henk van de Pols (79), die in 1945 lid werd,
vervolgens NVV-bestuurder was in de Rotterdamse haven, in 1967 in de raad kwam,
en van 1970 tot 1986 als wethouder fungeerde.

    Het waren de jaren van een eerste poldermodel, waarin de gevestigde
vakbonden ter wille van de wederopbouw afzagen van het stakingswapen en in goed
overleg met werkgevers en regering genoegen namen met kleine stappen voorwaarts.
Harmonie heerste er ook in de gemeenteraad, waar onder leiding van vaderlijke
regenten als Van Walsum en Thomassen breed gedragen 'afspiegelingscolleges'
werkten aan de uitbouw van Rotterdam tot Grootste Haven van de Wereld. Helemaal
rustig was het overigens niet. In de haven en op de scheepswerven laaide
regelmatig de afgezworen klassenstrijd op; met als hoogtepunt de zeelieden- en
havenstaking van 1946, waartegen het kabinet-Drees zelfs het leger inzette.

    Pas in de jaren 60 begon dit beproefde model te kraken. Het Afrikaanderplein
was het epicentrum van een wilde stakingsgolf in de havens en op de
scheepswerven, die een radicaal einde maakte aan de geleide loonpolitiek. De
welvaart nam toe; de auto, de televisie en de caravan kwamen binnen handbereik
van de gewone man. Een gevolg was dat veel mensen zich losmaakten uit de
vertrouwde katholieke, christelijke en socialistische verbanden. De zwevende
kiezer verscheen op het politieke toneel.

    De banden tussen PvdA en NVV werden losser; het NVV zou later met de
katholieke KAB samensmelten tot FNV. Het Vrije Volk, ooit met 300.000 lezers de
grootste krant van Nederland, raakte in de problemen. In Amsterdam werd de 'Rode
Burcht' aan het Hekelveld gesloten. Door zich terug te trekken op Rotterdam
probeerde het socialistische dagblad te overleven. Op termijn was het een
hopeloze strijd. De kinderen van de Vrije Volk-lezers stapten massaal over naar
de partijloze concurrentie. Ook de achteruitgang van het PvdA-ledental zette in.
Van 13.000 leden in de jaren 50 tot naar schatting 2000 nu.

    Dick Pettinga (59), gewestelijk secretaris van 1974 tot 1989, herinnert zich
voorspellingen in de jaren 70 dat de PvdA ten dode was opgeschreven. 'Doorgaan
op de oude voet met een links profiel was geen optie door de individualisering
en de toenemende welvaart. We konden weinig anders dan ons omvormen tot een
moderne sociaal-democratische partij, een bestuurderspartij die met de
individualisering meegaat.'

    In eerste instantie slaagde de Rotterdamse PvdA in die opzet. Voor het eerst
kreeg ze grote groepen katholieke en protestantse kiezers achter zich.
Ex-wethouder Van de Pols: 'Dat kwam vooral door de vele inspanningen voor de
stadsvernieuwing. Het bouwen voor de buurt en de bewoners heeft ons in de jaren
70 veel stemmen opgeleverd.'

    Vervolg op pagina R5

    Ouderen blijven achter en voelen zich bedreigd

    Ouderen blijven achter en voelen zich bedreigd

    Vervolg van pagina R1

    Rode bolwerk

    Vier keer behaalde de PvdA de absolute meerderheid, het laatst in 1986, maar
sindsdien brokkelt het Rode Bolwerk af. De werkgelegenheid in de havens en de
industrie is verschrompeld, de dienstensector groeide fors door. Van de Pols:
'Eerst trokken de betere arbeiders naar de tuinsteden voor een woning met een
tuintje. Hun kinderen kregen het daarna nog beter en zijn vertrokken naar andere
gemeenten. Tegelijk zie je dat deze generatie - helaas - is vervreemd van de
arbeidersbeweging.' Koos Postema is niet de enige Rotterdammer uit een 'rood
nest', die doorleert, carriere maakt en de stad verlaat. In Soest stemt hij
overigens nog steeds PvdA. Na het vertrek van de jongeren, aldus de
oud-wethouder, zijn de open plaatsen ingenomen door nieuwkomers uit Marokko en
Turkije. 'De ouderen blijven achter en voelen zich bedreigd. Ze voelen zich
vreemdelingen in hun eigen stad. Ik woon in Charlois, ik hoor dagelijks de
verhalen bij de bakker en de melkboer over het vrouwtje van 80 die van haar
tasje is beroofd. We hebben te weinig gedaan aan de opvoeding en de inburgering
van de nieuwkomers. Fout is fout, en dan mag het niet uitmaken of de dader
zwart, bruin of wit is. De mensen, die over deze problemen klaagden, zijn te
snel als racisten bestempeld.'

    Pettinga gelooft niet dat zijn partij uit zelfgenoegzaamheid de ogen heeft
gesloten voor deze ontwikkeling. 'We zijn gewend geraakt aan onze machtspositie.
De uitstraling daarvan lijkt op arrogantie.'

    Johan Henderson, oud-wethouder in de stad en tegenwoordig voorzitter van de
deelgemeente Feyenoord, vindt wel dat zijn partij te weinig heeft geluisterd.
'Toen we in '94 op onze kop kregen van de kiezer, kwamen er in Amsterdam nieuwe
mensen die beter luisterden. Hier kwamen Haagse oudgedienden als Simons en
Kombrink. Ook de veranderingen in de structuur van de partij hebben gevolgen
gehad. We hebben minder voeling met wat er in de wijken leeft.'

    Tot overmaat van ramp volgde de affaire rond de bonnnetjes van Bram Peper.
'Dat heeft de zaak beslist geen goed gedaan', weet Van de Pols. 'In mijn tijd
gingen we niet met de credit card naar het buitenland, maar rekenden gewoon af
met bonnetjes. En in het binnenland declareerde ik niet, want mijn salaris was
hoog genoeg. Dat is kennelijk een verouderde opvatting.'

    De vervreemding tussen kiezersvolk en PvdA komt misschien ook, meent Van der
Pols, doordat het politieke bedrijf steeds ingewikkelder en technocratischer is
geworden. Van de Pols: 'Ik was de laatste niet academisch gevormde wethouder. Om
een uiteenzetting over de plannen voor de haven te kunnen volgen, moet je
scholing en inzicht hebben. Misschien heeft onze partij in de zoektocht naar
kwaliteit te weinig gelet op mensen, die niet zo geleerd zijn, maar wel voor een
stevig geluid in de Kamer of de raad kunnen zorgen.'

    Inspiratie putten ze dan wellicht uit het redenaarstalent van wethouder Arie
Heijkoop. Over hem schreef de NRC in 1929, lang voor het roemruchte
lijsttrekkersdebat van 6 maart 2002: 'Niet alleen dat Heijkoop het volksklavier
wist te bespelen op een wijze, die de massa aan zijn lippen deed hangen, ook in
het debat met politieke tegenstanders stond hij als woordkunstenaar en politieke
rattenvanger zijn man.'

    'Rood' in Rotterdam

    Copyright Algemeen Dagblad 160302 / KS

    Toen Rotterdam nog vanzelfsprekend de rode burcht was. Burgemeester Wim
Thomassen (PvdA) trapt een balletje voor het stadhuis aan de Coolsingel.

    Politieke partijen ; Lokale politiek ; Geschiedenis ; Kunst en Cultuur ;
Recht ; Politiek en Staat ; Staatsrecht ; Gemeenten ; Binnenlandse Politiek ;
Lokale Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               58 of 76 DOCUMENTS

                                Algemeen Dagblad

                                 March 7, 2002

Een aardverschuiving hangt in de lucht ; Analyse

BYLINE: DOOR HANS VAN DEN BROEK

SECTION: Binnenland; Pg. 5

LENGTH: 506 words

DATELINE: Den Haag


    De gevestigde politieke partijen kunnen hun borst nat maken. Niet alleen de
regeringspartijen - de VVD voorop - krijgen zware klappen, ook de oppositie
spint nauwelijks garen bij de onvrede onder de kiezers. Nieuwkomers aan het
politieke firmament als Leefbaar Nederland en Pim Fortuyn lijken er met de buit
vandoor te gaan. Een aardverschuiving hangt in de lucht.

    De jongste opiniepeiling van het bureau Interview naar het stemgedrag van de
kiezers bij de komende Kamerverkiezingen bevestigt nogmaals bovenstaand beeld.
De uitslag van de gemeenteraadsverkiezingen geeft evenmin aanleiding om eraan te
twijfelen dat een schisma in het politieke landschap onafwendbaar is, met alle
politiek-bestuurlijke gevolgen van dien.

    Pim Fortuyn heeft met een enorme winst zijn visitekaartje in Rotterdam
afgegeven, en ook Leefbaar Nederland - nota bene nog zonder lijsttrekker - mag
rekenen op de sympathie van de kiezers. Een enkele kanttekening is echter wel op
zijn plaats. De uitslag van gemeenteraadsverkiezingen is niet zonder meer te
vertalen naar Kamerzetels. Daarvoor doen in de gemeenten te veel typisch lokale
partijen mee. Bovendien is het aantal zwevende kiezers nog steeds groeiend en
staat bij de Kamerverkiezingen de vraag centraal wie gaat regeren.

    De opkomst ligt ongeveer gelijk aan 1998. Dat zal met de Kamerverkiezingen
een stuk hoger liggen. Met de deelname van Leefbaar Nederland en Pim Fortuyn
hebben de kiezers dan op z'n minst de indruk dat er meer te kiezen valt.

    Beiden weten een gevoelige snaar te raken bij de kiezer, niet alleen omdat
ze de taal van de gewone man of vrouw spreken, maar ook omdat ze feilloos de
onverwacht sterk gegroeide afkeer van paars verwoorden. De (financiele en
economische) verdiensten van paars ten spijt, te veel problemen zijn blijven
liggen, vooral op die terreinen die mensen in hun dagelijks leven raken:
wachtlijsten in de zorg, de aanpak van de criminaliteit, de integratie van
minderheden.

    De gevestigde partijen wisten zich ook gisteravond geen raad met het
eenzijdig opzeggen van de liefde voor paars. Zij konden alleen maar uitbrengen
dat er nog twee maanden campagne moet worden gevoerd, waarin de kiezer wellicht
weer 'bij zinnen' komt. Het zal een harde campagne worden, waarbij ook de
'Haagse' partijen uit hun schulp moeten komen in een ultieme poging het
voorspelde verlies af te wenden.

    Sommigen vrezen zelfs een 'smerige' campagne, waarbij het over en weer met
modder gooien de politieke boodschap zou kunnen overschaduwen. Tot nu toe hebben
de gevestigde partijen vooral Leefbaar Nederland en in het bijzonder Fortuyn
genegeerd, dan wel op beide afgegeven. De uitslag van gisteravond maakt
duidelijk dat de kiezer van die aanpak niet is gediend, of Fortuyn nu een keurig
partijprogramma heeft of niet. De kiezer heeft een eerste, niet mis te verstane
waarschuwing afgegeven.

    Verkiezingen ; Gemeentebestuur ; Parlement ; Politieke partijen ; Recht ;
Politiek en Staat ; Staatsrecht ; Gemeenten ; Binnenlandse Politiek ; Lokale
Politiek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               59 of 76 DOCUMENTS

                                Algemeen Dagblad

                                 March 2, 2002

Russische theater-revolutie

BYLINE: DOOR DORON NAGAN

SECTION: Cultuur & Media; Pg. 15

LENGTH: 518 words

DATELINE: Nijmegen


    Bij de opera van Tatarstan bestaat volgens de Nederlandse regisseur David
Prins de regie-afdeling uit een kast. De enige werknemer van deze afdeling is de
man die de kastsleutel beheert.

    Operaregie is in Tatarstan iets onbekends geweest onder het communisme.
Prins moet dat weten. Hij heeft er net Mozarts opera Le Nozze di Figaro
geregisseerd, een voorstelling die nu door Nederland reist. Prins moest dus
letterlijk alles uit de kast halen om de Tataarse zangers duidelijk te maken wat
opera buiten de voormalige Sovjetunie tegenwoordig is.

    Hetzelfde geldt voor orkest en zangers. Meer dan 30 jaar hebben ze bij de
Opera van Tatarstan geen opera van Mozart gebracht. In die tijd hebben we in het
westen geleerd dat je Mozart niet meer als Tsjaikofsky speelt, maar veel
lichter, veel helderder, scherper en actiever. De taak om Mozart uit de Tataarse
kast te halen, lag in handen van dirigent Vincent de Kort.

    Een revolutie, zou je kunnen stellen. En heel toepasselijk voor een opera
als Le Nozze, waarin ideeen van de Franse revolutie omtrent de opkomst van de
gewone man en vrouw (in de opera Figaro en Susanna, de bedienden van graaf
Almaviva) ten koste van de heersende klasse (de graaf) worden bezongen, tegen
een verder tragi-komische achtergrond van liefdesverwikkelingnen.

    Prins en De Kort zijn Nederlandse talenten die door impresariaat Euro Stage,
dat de Opera van Tatarstan al jaren naar Nederland haalt, ingehuurd zijn om deze
theaterrevolutie tot stand te brengen. En zie, tijdens de premiere in Nijmegen
wordt deze revolutie zichtbaar en hoorbaar.

    Omdat Mozarts Le Nozze eerst nog in Tatarstan werd gebracht, moest Prins
zoeken naar een regie die zowel voor de Russen als voor de Nederlanders
begrijpelijk zou zijn. Vandaar dat de koorleden eruit zien als Russische boeren
en boerinnen. Het decor oogt als burgerlijke flatfaCades uit de
prerevolutionaire Russische tijd, faCades die naarmate de opera vordert, steeds
meer open worden gebroken.

    Waar de revolutie werkelijk verbluffend lukt, is in de orkestbak. De Kort
haalt ongelooflijk genuanceerd en expressief Mozart-spel uit deze Russen.
Perfecte tempi, perfecte sfeer. Figaro's beroemde aria Se vuol ballare, waarin
hij besluit de graaf te pakken, klonk zelden zo vol agressie, het orkest kraakte
en knarste vol woede. Ook bij de zangers lukt die Mozart-stijl aardig, al hoor
je bij sommigen teveel Russische tongval in de Italiaanse teksten en zijn de
meeste stemmen niet meer dan gemiddeld. Nurzhamal Ussembaevan als de gravin komt
dicht in de buurt van wat Prins en De Kort zochten. Maar wie echt schittert in
deze voorstelling is de sopraan Tatjana Mazurenko als Susanna. Zij brengt glans
in zowel het theatrale als het muzikale van deze voorstelling.

    opera

    Opera: Le Nozze di Figaro door de Opera van Tatarstan. Regie David Prins.
Solisten o.a. Tatjana Mazurenko en Nurzhamal Ussembaeva. Koor en orkest van de
opera o.l.v. Vincent de Kort. Gezien 2-3 Stadsschouwburg Nijmegen. Vanavond
Nieuwe Luxor Rotterdam. Daarna tournee t/m 14-4.

    Opera ; Kunst en Cultuur ; Kunst ; Muziek ; Klassieke Muziek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               60 of 76 DOCUMENTS

                                Algemeen Dagblad

                                 March 2, 2002

Vier ruimtewagens ontworpen uit een model

SECTION: Mobiel; Pg. 39

LENGTH: 422 words


    Vier ruimtewagens van hetzelfde model staan volgende week te pronken op de
autoshow van Geneve. Twee van die vier zijn nu al 'onthuld': de Fiat Ulysse en
de Lancia Phedra, de nieuwe naam voor wat vroeger de Lancia Z heette. De twee
andere auto's in dit samenwerkingsverband zijn de Peugeot 807 en Citroen C8,
voorheen de Evasion.

    De ruimtewagens zijn aanzienlijk (ruim 29 cm) langer geworden. Ook in
breedte en hoogte zijn ze gegroeid. Dit heeft geleid tot aanzienlijk meer ruimte
voor de inzittenden en hun bagage, zodat er nu maximaal acht zitplaatsen
mogelijk zijn.

    Ook de vormgeving is aangepast, om tegemoet te komen aan de verwachtingen
van de klant die nu een echte reisauto krijgt voorgeschoteld. De ontwerpers
hebben er voor gezorgd dat de vier modellen in details duidelijk meer van elkaar
verschillen dan bij het vorige model. Het enige verschil was toen eigenlijk
alleen het merkembleem. Vooral bij de Phedra en de Ulysse zijn de verschillen nu
duidelijk zichtbaar

    De Phedra moet de luxueuze, stijlvolle ruimtewagen zijn voor zakenmensen en
managers, terwijl de Ulysse meer voor het 'gewone volk' is bedoeld. Toch
verschilt de uitrusting niet zo veel. Beide zijn uit te rusten met vijf tot acht
stoelen, alsmede draaibare voorstoelen, die op meerdere manieren zijn op te
stellen, weg te klappen, te verschuiven, op te vouwen tot een tafeltje of weg te
laten. Door de tweede en derde zitrij helemaal weg te laten onstaat (bijna) een
bestelauto met een laadruimte van 2948 dm¬3 en een laadlengte van 2,20 meter.

    Voor het gemak van de inzttenden zijn er 39 opbergruimten in het interieur
verwerkt en twee uitklaptafeltjes in de rugleuning van de voorstoelen. Ook is er
een gescheiden, automatische klimaatregeling, die bestuurder en bijrijder
onafhankelijk van elkaar kunnen instellen. Voor hun veiligheid zijn er zes
airbags, ABS met elektronische remkrachtverdeling, een antislipregeling en
stabiliteitscontrole (ESP).

    Voor al de vier modellen zijn twee benzinemotoren met vier kleppen per
cilinder beschikbaar, een 136 pk sterke 2,0 liter viercilinder en een 3,0 liter
V6 met een vermogen van 204 pk. Ook kan er worden gekozen uit twee moderne
turbodiesels met common-rail: een 109 pk sterke tweeliter en een 2,2 liter
diesel van 128 pk. Voor de Peugeot 807 en de Citroen C8 is tevens een nieuwe 2,2
liter viercilinder bezinemotor (160 pk) beschikbaar.

    Citroen C8

    Fiat Ulysse

    Peugeot 807

    Lancia Phedra

    De ruimtewagens zijn 30 cm. langer geworden

    Auto; Producten; Algemeen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               61 of 76 DOCUMENTS

                                Algemeen Dagblad

                                 March 1, 2002

Koningen, priesters en mensenoffers ; 3000 Jaar indiaanse cultuur in de Nieuwe
Kerk

BYLINE: DOOR L. OOMENS

SECTION: Service, Radio en Televisie; Pg. 15

LENGTH: 1133 words

DATELINE: Amsterdam


    Nooit eerder leenden de Mexicaanse musea zoveel van hun schatten uit voor
een tentoonstelling in Europa. In de Nieuwe Kerk is een spectaculaire expositie
te zien van pre-Columbiaanse kunst. Mensenoffers en militaire wreedheid
kenmerken de oude indiaanse culturen.

    Hoe mooi en rijk de tentoonstelling van pre-Columbiaanse kunst uit Mexico in
Amsterdam ook is, je moet de kunstvoorwerpen van de oude Mexicaanse culturen
eigenlijk in Mexico zelf zien, en niet in de Nieuwe Kerk. Niet zozeer vanwege
die locatie, want in Mexico zie je die kunst ook in musea. Maar als je buiten
die musea in het rond kijkt, zie je hoe indiaans Mexico nog steeds is. In de
gezichten op straat herken je de eeuwenoude indiaanse koppen uit de musea.

    Niet dat de Mexicanen graag voor hun indiaanse herkomst uitkomen. Iedereen
die maar een spoortje ander bloed heeft, noemt zich al niet meer indiaan.
Volgens de Mexicaanse definitie is iemand alleen nog indiaan als hij een van de
oude indianentalen spreekt. En dat is slechts 15 procent, of 20, of 30. De
tellingen lopen nogal uiteen.

    Tegelijk is er de paradox dat in Mexico de archeologen en etno-historici
beweren dat de oude indiaanse culturen nog doorlopen. De hakbijl die de
Spanjaarden van Cortes in 1521 zetten in de cultuur van de Azteken, heeft
weliswaar de politieke structuur van het volk vernietigd, en de priester- en
vorstenelite uitgemoord, maar cultuur is ook van het gewone volk, en dat is
gewoon door blijven leven. Van die dagelijkse cultuur zijn nog steeds resten in
Mexico te vinden.

    Voor de grote overzichtstentoonstelling in de Nieuwe Kerk gelden die moderne
inzichten nog helemaal niet. Felipe Solis, directeur en conservator van het
grote Antropologisch Museum in Mexico-stad en inrichter van de expositie in
Amsterdam, sympathiseert met de oude opvatting die in 1521 een absolute grens
ziet. Hij is ook meer een estheet dan een historisch antropoloog. En in
esthetisch opzicht maakten de Spanjaarden wel degelijk een eind aan de glorieuze
indiaanse cultuur in Mexico.

    In de Nieuwe Kerk zijn uit Mexicaanse musea meer dan 200 schitterende
objecten bijeengebracht. Uit het Volkenkundig Museum in Leiden zijn daar nog
eens tientallen pronkstukken aan toegevoegd. Samen levert dat een spectaculaire
expositie op. Omdat de meeste voorwerpen uit Mexico nog niet eerder op reis
mochten en dat de komende tientallen jaren ook niet meer zullen mogen, is deze
tentoonstelling voor iedereen die niet naar Mexico zelf kan een unieke
gelegenheid om iets van deze culturen te zien.

    In de Nieuwe Kerk worden vooral beelden en keramische voorwerpen
geexposeerd. Ze zijn afkomstig uit een veelheid van culturen die in de loop van
3000 jaar in Mexico tot bloei zijn gekomen. De oudste cultuur is die van de
Olmeken, maar die beslaat zelf al meer dan 1000 jaar, van 1700 tot 400 voor
Christus. De laatste culturen zijn die van de Azteken en de iets oudere Maya's.

    Van de Azteken weten we hoe hun bloeitijd tot een einde kwam, van geen van
de andere culturen weten we dat bij benadering. Wel is bekend dat al die
culturen deden aan mensenoffers en dat er daarom oorlog moest worden gevoerd om
aan die mensen te komen. Vooral de Azteken wisten daar wel raad mee. Om hun
militaire organisatie worden ze de 'Romeinen van Mexico' genoemd. In hun
tempelcomplexen werden iedere dag vele mensenoffers gebracht. Het bloed droop in
stromen van de trappen van de piramiden.

    Het lijkt wel of je de terreur waar iedereen mee te maken had aan de kunst
af kunt zien. Al die vertrokken grimassen van de beelden lijken pijn en angst
uit te drukken of wreedheid. Dit lijkt een cultuur zonder menselijkheid te zijn.
Bijna krijg je sympathie voor de Spanjaarden die aan al die wreedheid een einde
maakten.

    Maar dat klopt natuurlijk niet. De Spanjaarden waren tenminste zo wreed en
ze maakten in maar weinig jaren meer slachtoffers dan de Azteken in vele jaren
van mensenoffers. Bovendien stuurden de Spanjaarden wel heel schijnheilige
rapportages van die mensenoffers naar Madrid. Die dienden om de moordpartijen
onder de indianen te rechtvaardigen.

    Toch ervaar je de oudere cultuur van de Olmeken als een oase in de poel van
bloed. Ook de Olmeken deden aan mensenoffers, maar in hun kunstuitingen tonen ze
een menselijk gezicht. Tafereeltjes uit het dagelijks leven in keramiek van, zo
lijkt het, ook gewone mensen en niet alleen van goden, koningen en priesters.
Die zorgen voor de menselijke maat. De Olmeken maakten zelfs speelgoed voor hun
kinderen: figuurtjes op schommeltjes, of dierfiguurtjes op een plankje dat op
wieltjes kon worden voortgetrokken. Gewoon kinderspeelgoed, alsof het nu gemaakt
is in plaats van 3000 jaar geleden.

    Dat speelgoed maakt ook meteen een eind aan het fabeltje dat de indianen het
wiel niet konden uitvinden. Het wiel hadden ze net zo vroeg als de Europese
culturen. Maar daarmee hadden ze nog niet het gebruik van het wiel voor
transporten. Daar hadden ze overigens ook niet veel aan gehad: trekdieren als
ossen, ezels of paarden waren er niet op het Amerikaanse continent. Het grootste
zoogdier was de jaguar. De Spanjaarden brachten samen met paarden, rundvee en
ezels ook de eerste karren mee naar Mexico.

    In de cultuur van de Olmeken is in de loop van 12 eeuwen nogal wat
veranderd. Tot de wonderen op de expositie hoort een enorme stenen kop van een
krijger. Alles in zijn gezicht drukt macht uit. Van de helm op zijn hoofd, tot
zijn strenge blikken en de gespannen volle lippen. Zo'n militaire tronie staat
mijlenver, maar vooral eeuwenver af van de lieflijke keramiek uit de late
Olmekentijd.

    In alle indiaanse culturen in Mexico waren balspelen heel belangrijk. Die
spelen dienden ongetwijfeld een sacraal doel. Ofwel de winnaars ofwel de
verliezers en vermoedelijk beiden werden aan de goden geofferd. Die balspelen
hadden een grote varieteit. Soms leek het meer op het kaatsen zoals dat in
Baskenland en Friesland nog wordt beoefend, soms leek het een voorloper van ons
moderne voetbal. Balspelers waren belangrijk genoeg om ook uitgebeeld te worden.
In de Nieuwe Kerk is van die balspelers een heel stel te zien. Ze horen tot de
meest tot de verbeelding sprekende beeldjes op de tentoonstelling.

    Mexico. Een goddelijke reis. 3-3 t/m 30-6 in de Nieuwe Kerk in Amsterdam.
Open dagelijks van 10.00-18.00 uur (donderdag tot 22.00 uur). Inl. 020-6386909.

    www.nieuwekerk.nl

    Blikvanger van de tentoonstelling Mexico, een goddelijke reis in de Nieuwe
Kerk, is dit enorme stenen hoofd van een krijger. Omdat de meeste objecten
afkomstig zijn uit diverse Mexicaanse musea en nooit eerder op reis zijn
geweest, is deze tentoonstelling een unieke gelegenheid om iets van de indiaanse
culturen te zien. Foto Paul Vreeker

    Musea en galerieen ; Archeologie ; Kunst en Cultuur ; Geschiedenis

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               62 of 76 DOCUMENTS

                                Algemeen Dagblad

                                February 7, 2002

Als de hoge heren ontstressen ; Met carnaval grijpt het volk de macht

BYLINE: DOOR MIRJAM KEUNEN

SECTION: Voorpagina; Pg. 29

LENGTH: 2429 words


    Den Bosch, Breda, Bergen op Zoom en Maastricht zijn de carnavalssteden, maar
ook de dorpen in Brabant en Limburg trekken massaal een narrenpak aan. Skon Orre
Gat heet het Brabantse dorp Oirschot met carnaval. Op zoek naar de ziel van een
volksfeest, in een gemeente met acht carnavalsverenigingen en zeven orkesten.
'Dom, zuipen en vreemdgaan zijn alle vooroordelen uit het westen. Carnaval is
een heerlijke manier van ontstressen.'

    De burgemeester

    Tijdens de Bonte Avond krijgt de gemeente op zijn kop. Drie als vuilnisman
verklede amateur-artiesten uit de Beerzen, dat na de gemeentelijke herindeling
is ingelijfd bij Oirschot, drijven de spot met het megalomane gemeentebestuur en
zijn grootsteedse plannen. Burgemeester Frits Speetjens, die als eregast vooraan
zit, zet een pokerface op.

    'Aan spotten en plagen is altijd behoefte geweest. Dat is van alle tijden',
zegt hij later. 'Ach, ik onderga die kritiek gelaten. Ik ben nu 21 jaar
burgemeester, altijd in het zuiden van het land. Hoge bomen vangen veel wind.
Maar het moet niet smerig of beledigend worden.'

    Tijdens het carnaval valt het bestuurlijk leven stil. 'Ik draag vier dagen
de sleutel symbolisch over aan de Stadsprins. De humor regeert. Het gemeentehuis
blijft open, maar ik schat dat de helft van de ambtenaren vrij is.' Wel blijft
hij bewaker van de openbare orde. 'Meestal verloopt het carnaval erg
gemoedelijk', verzekert de burgemeester.

    Zelf is hij een groot liefhebber van het volksfeest. 'Het is een vorm van
collectieve zelfexpressie. Mensen zingen liedjes in dialect, spelen straattoneel
en bedenken humoristische teksten met woordspelingen. Er wordt gedanst, nou ja,
gehost en gesprongen. Het is een kolderieke en vrolijke vorm van volkscultuur.
Zelf ga ik ook heel gezellig uit. Alleen moet je als burgemeester niet op het
biljart klimmen.'

    Carnaval heeft ook een economische betekenis. De horeca draait een flinke
omzet, maar toeristen trekken niet naar het pittoreske dorp dat zichzelf
presenteert als 'Monument in het Groen'. 'Dat gebeurt alleen in steden als Den
Bosch, Breda of Bergen op Zoom. Dagjesmensen komen op andere momenten. Carnaval
is er voor mensen uit het dorp.'

    De pastoor

    De pastorie is gevestigd in een wit monumentaal pand in een straat vol
hobbelige kinderkopjes. De overburen zijn hoogbejaarde zusters die de dagen in
afzondering slijten met gebed en studie. Pastoor Spijkers is een wereldser man.
Als kapelaan in Tilburg maakte hij deel uit van de Raad van Elf. En in Geffen
was hij jurylid van de optocht.

    In Oirschot heeft hij de carnavalsmis nieuw leven ingeblazen waar alle
Prinsen, Raden van Elf en dansmariekes aanwezig zijn. De Jeugdraad van Elf en de
scouting assisteren hem bij de mis. 'Met de carnavalsmis sluiten we aan bij de
samenleving waarin een blij en plezierig moment wordt gevierd', zegt hij. 'We
hebben een blij geloof. Mensen hebben ook ontspanning nodig en moeten de sores
van zich af zetten.

    'In het verleden had je het 40-urengebed waarmee de katholieke kerk het
carnaval weg wilde houden. In het noorden heerst het beeld van bandeloos gefeest
en veel drank, maar zo beleef ik het carnaval niet. Vroeger veroordeelden
pastoors uitspattingen, maar de afgelopen 30 jaar is dat veranderd. In de bijbel
staat: Wees blij met de blijen en bedroefd met de bedroefden. En daar houd ik me
aan.'

    Tijdens de zittingsavond verscheen een pastoor ten tonele die aan alle
cliches uit de jaren 50 voldeed. 'Nee, daarin heb ik me niet herkend', zegt
Spijkers, 'Dat was een nogal stereotype. In Oirschot is men heel voorzichting
met de spot drijven met autoriteiten. Dat mag uitbundiger, want er gebeurt hier
genoeg', zegt hij. 'En met de pastoor spotten mag ook.'

    In de carnavalskrant beschrijft hij het carnaval als een feest van de
herrijzenis. 'In allerlei rituelen werden de officiele machthebbers uitgelachen.
De wereld van de angst werd omgedraaid. De gewone man, het volk is aan de macht
met carnaval, en alle zorgen en vernederingen worden weggelachen, weggefeest en
weggedronken.'

    De cafe-houder

    Cafe Oud Brabant, authentiek bruin en met Perzische kleedjes over de tafels,
werd ooit bekroond als gezelligste cafe van Nederland. Tijdens carnaval trekt
deze kroeg elk jaar een ander narrenpak aan. Ooit hingen er de pilsjes en
asbakken aan het plafond. En kreeg de zaak een roze kleur. Maar het kruisbeeld
van Onze Lieve Heer blijft altijd hangen. Eigenaar Henk van Ham en een
vriendenclub dopen de kroeg tijdens carnaval om in Sositeit Treface, een knipoog
naar de stamkroegen van de officiele carnavalsverenigingen.

    'Tijdens het carnaval komt er vast een Jaguar uit de tapkraan', grapte een
stamgast ooit. Zo'n auto houdt Van Ham niet over aan de drukste periode van het
jaar, maar hij verdient in een paar dagen wel een maandomzet. 'Carnaval is op
een zo leuk mogelijke manier mensen geld uit de zak kloppen', grapt Van Ham met
serieuze ondertoon. 'En als ze hun portemonnee hebben achtergelaten, bedanken ze
ons nog voor de leuke dagen die ze hebben gehad!'

    Het is hard werken, maar de sfeer tijdens het carnaval is gemoedelijk. 'Heel
anders dan tijdens de kermis.' Het publiek is even gemeleerd als de leeftijd:
alle sociale klassen van 16 tot 65. Met carnaval is het volgens Van Ham anders
feesten dan tijdens andere drukke avonden. De remmen gaan meer los. 'Na afloop
praten we graag over alles wat we hebben gezien', zegt hij. Met ironie: 'Na
carnaval vinden de meeste echtscheidingen plaats.'

    De hoogleraar

    Carnaval heeft een oude traditie, maar de grote opleving van het feest vond
plaats na de Tweede Wereldoorlog. 'In de 19de eeuw was carnaval een feest van de
stedelijke elite', zegt Gerard Rooyackers, bijzonder hoogleraar etnologica aan
de Universiteit van Amsterdam. 'Sinds de jaren 60 is het weer een volksfeest.'

    Toename van welvaart en vrije tijd zijn oorzaak van de grote populariteit.
'Maar ook de behoefte om eigenheid te benadrukken. Nu de wereld steeds
gelijkvormiger is, kun je je onderscheiden met dialect. Landelijke carnavalshits
zijn verdwenen, maar er zijn enorm veel nummers in de plaatselijke taal. Hoe
moderner de samenleving, hoe groter de behoefte aan traditie en rituelen.'

    Carnaval is het katholieke feest aan de vooravond van het vasten. Volgens
Rooyackers heeft de ontkerkelijking geen invloed gehad op de belangstelling voor
het carnaval. 'Mensen die nooit in de kerk komen, gaan wel naar de carnavalsmis,
maar met aswoensdag komen ze geen askruisje halen. Overigens heeft de kerk zich
lang verzet tegen het carnaval. Dertig jaar geleden bestond nog het zogenoemde
40 uren gebed - tijdens de carnaval werd gebeden tegen ontucht en het verval van
normen.'

    Rooyackers noemt carnaval de viering van gemeenschapszin. 'Een paar dagen
lang worden alle normen op zijn kop gezet', zegt hij. 'Het is een ventiel. Zodat
de orde de rest van het jaar gehandhaafd blijft.

    'Eigenlijk is carnaval een feest van paradoxen: je viert gelijkheid maar
markeert daarmee sociale verschillen. Het is een idee-fixe dat iedereen gelijk
is met carnaval.

    'De Prins en de Raad van Elf zijn vrij elitair. Je moet redelijk welvarend
zijn om alles te kunnen bekostigen. Vrouwen zijn een grotere rol gaan spelen in
het carnaval hoewel de Prins bijna altijd een man is. Een paar jaar geleden had
een Brabants dorp een Prins van islamitische afkomst. Die mocht niet drinken.'

    De deskundige volkscultuur

    Ze viert vaak carnaval, maar twijfelt elk jaar of ze zich in het feestgewoel
zal storten. 'Carnaval is een typisch winterfeest zoals Sinterklaas, Onnozele
Kinderen en Driekoningen', zegt Ineke Strouken, directeur van het Nederlands
Centrum voor Volkscultuur. 'Kenmerkend daarvoor is elkaar de spiegel voorhouden
met een knipoog. En het verkleden zodat je een andere rol kunt aannemen.'

    In de Middeleeuwen werden de schuinsmarcheerders uit een stad tijdens
carnaval op een schip gezet - de non wier hormonen opspeelden of het verwende
rijkeluiszoontje. Zo werden ze plagend uit de gemeenschap gereden. De Prins en
de Raad van Elf rijden tijdens de optocht nog steeds rond op een wagen die is
omgebouwd tot schip.

    Liefdadigheid en carnaval gaan volgens Strouken hand in hand. 'Ooit was de
winter een slechte, donkere tijd. Met carnaval en andere winterfeesten ging men
rond met de foekepot of de rommelpot om eten op te halen. Carnavalsverenigingen
geven nog altijd bals om geld op te halen voor de derde wereld of bejaarden.'

    Het uit je bol gaan is een ander aspect van carnaval, doceert ze. 'Als je
eenmaal in die sfeer bent, werkt dat heel verslavend. Het is goed voor lijf en
geest om even weg te zijn uit alle dagelijkse beslommeringen. En drinken? Ach,
dat zweet je er allemaal weer uit!'

    De Prins

    Hij is zenuwachtig. Frans Vogels (74) is dit jaar Stadsprins, een erefunctie
die hem vier dagen lang de symbolische baas van het dorp maakt. Onder zijn
regime heerst de lach.

    Zijn vrouw, Prinses Marie, is al maanden in de weer. Samen met de
vrouwelijke leden van carnavalsvereniging 65+ heeft ze chique zwarte avondjurken
genaaid en de klokkende rokjes van de dansmariekes. 'Onze pap verschoot ervan
toen hij ze zag', zegt ze vol trots, terwijl haar man instemmend knikt. De
mannelijke leden zijn bij de 65-plussers in de minderheid, maar geen vrouw wist
het nog tot Prins te schoppen.

    Vroeger dronk Prins Frans graag een pilsje, maar dit jaar beperkt hij zich
met de carnaval tot hooguit twee glazen per dag. Hoopt hij. Want hem wacht een
zwaar programma en anders houdt hij het niet vol. Het bejaardenontbijt in het
bejaardenhuis vindt hij een van de hoogtepunten. Dan bezoekt hij ook de man die
15 jaar jaar lang Prins is geweest bij zijn vereniging. 'Hij heeft een
hersenbloeding gehad en kan niet meer mee', zegt hij. En dan volgen de verhalen
over mensen die zijn weggevallen.

    Prins Frans wacht een gevarieerd programma: van het onderscheiden van
carnavalgangers met kolderieke onderscheidingen tot het bezoeken van moeders die
tijdens de carnaval zijn bevallen. 'Ik ben best een bietje zenuwachtig', zegt
hij. Maar zijn kinderen staan achter de stap van hun bejaarde ouders om dit jaar
de zware functies van Prins en Prinses te vervullen. 'De kinderen helpen ook
mee, zegt Prinses Marie, 'anders zouden we het niet volhouden.'

    Twintig jaar is het echtpaar lid van de carnavalsvereniging. 'We hebben veel
meegemaakt. Goede en slechte tijden, maar nu is het heel gezellig, anders zouden
we al die kleren niet maken.'

    De voorzitter

    Carnaval is een full-time functie naast haar gewone baan. Tineke van
Heerebeek is als voorzitter van de Stichting Skon Orre Gat een onbezoldigd
manager. In die functie is ze een schaap met vijf poten. Een greep uit haar
activiteiten: onderhandelen met de plaatselijke horeca, het zoeken van sponsors,
dranghekken regelen voor bij de optocht en het schminken van kinderen die de
jeugdmiddag bezoeken.

    'De associaties uit het westen zijn dom, zuipen en vreemdgaan, maar dat is
carnaval absoluut niet', zegt ze beledigd. 'Het is een sociaal feest met veel
creatieve aspecten. Het is een grappige manier van communiceren. Tijdens de
optocht zie je bij voorbeeld welke kritiek de bevolking heeft op de plaatselijke
politiek.'

    Een vrouw als voorzitter - maar de carnavalsverenigingen blijven
traditioneel. Een vrouw is nooit het boegbeeld geweest in Oirschot. 'We houden
ons aan die mannenrol', zegt Van Heerebeek. 'Ook de Raad van Elf bestaat uit
mannen. Het is oubollig, maar het hoort zo.'

    Carnaval is haar hobby. Dat is voor haar niet synoniem met het
achteroverslaan van glazen bier. 'Dat kun je het hele jaar door, maar tijdens
carnaval ga je anders met mensen om die je het hele jaar door tegenkomt', zegt
ze. 'Je voert dan niet het standaardpraatje over hoe druk we het allemaal
hebben. Met carnaval kun je ongedwongen zeveren over iets wat absoluut niet
belangrijk is. Een uitvoerig gesprek over de vraag waarom iemand met een prei om
zijn nek loopt. Het gaat om niks. En wie je bent of wat je moet voorstellen, is
even niet aan de orde. Iedereen danst, zingt en praat en maakt plezier met
iedereen. Het is een heerlijke manier van ontstressen.'

    De tonprater

    Prins Popla is de artiestennaam van Hans Latour tijdens het carnaval. Het
typetje dat hij neerzet is een tragische prins carnaval die in het dagelijks
leven zonder werk zit. Latours vader was ook tonprater, een nar die op de
zittingsavond in een ton slappe klets uitkraamt of kritiek geeft op het
afgelopen jaar.

    'Op de kleuterschool wist ik al dat ik tonprater wilde worden', zegt Latour
die op zijn 24ste debuteerde. 'Er hing altijd spanning in het huis. Alsof niets
belangrijker was dan dat optreden. Dat zelfde heb ik nu ook. Dat optreden geeft
een kick. Maakt niet uit dat het zoveel tijd aan voorbereiding kost. Het is een
gezonde verslaving.'

    Tien jaar treedt hij inmiddels op en hij geldt als een van de meest
talentvolle komieken uit het dorp waar het verenigingsleven bloeit. Latour trekt
niet rond door de regio om een centje bij te verdienen. 'Sommigen maken er echte
handel van en treden 60 keer per jaar op. Maar ik moet me er echt op
concentreren en verga altijd van de zenuwen', bekent hij.

    Latours teksten zijn vaak flauw en hebben een hoog meligheidsgehalte, maar
het zijn de mimiek en de timing die hem boven de anderen doen uitstijgen. Een
blik en de zaal ligt dubbel. Latour heeft de lach aan zijn kont zoals Andre van
Duin en straalt de komische tragiek uit van Theo Maassen.

    'Ik probeer mensen zo hard mogelijk te laten lachen. Het mag niet kwetsend
zijn, want het is geen conference. Iedere regel in mijn tekst heeft een komische
wending en als ik eenmaal de lach van de zaal heb, heb ik het gevoel dat ze als
een marionet aan een touwtje zijn.'

    Carnaval. Diverse plaatsen in Nederland, 9 t/m 12-2.

    Inl.carnaval.pagina.nl

    Cabaretier Henk Elsink, 1977.

    Van Agt (uiterst rechts) in 1974, toen nog minister van Justitie.

    Willem van Hanegem (voorgrond, links), 1975.

    Jan Terlouw in 1985, toen nog minister van Economische Zaken.

    Donald Jones, Stadsprins van Amsterdam, 1990.

    Toenmalig premier Van Agt, 1982.

    Wielrenner Gerrie Knetemann (l) en violist Jaap van Zweden, 1988.

    Toenmalig minister-president Ruud Lubbers (r) en zijn minister Winsemius
uitgedost als 'medicijnman' met carnaval, 1985.

    Directievoorzitter van de Nederlandse Spoorwegen, Karel Noordzij, sinds 1997
prins Amadeiro de 24ste van Oeteldonk (Den Bosch).

    Oud-Ajax-doelman Piet Schrijvers ( in de lens kijkend), in 1985.Foto's ANP

    Folklore ; Kunst en Cultuur ; Cultuur

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               63 of 76 DOCUMENTS

                                Algemeen Dagblad

                                February 6, 2002

Ferrari onder de gsm's

SECTION: Punt.nl; Pg. 31

LENGTH: 258 words


    Niet weggelegd voor de gewone man, maar wel een telefoontje om je vingers
bij af te likken: de Vertu. Deze Rolex of Ferrari onder de mobiele telefoons is
een handgemaakte gsm van goud en platina, naar wens ingelegd met briljanten en
bekleed met leer. Vertu, een dochterbedrijf van de Finse telefoonfabrikant
Nokia, heeft de telefoon vanaf de tekentafel opnieuw ontworpen. Voormalig
hoofdontwerper van Nokia Frank Nuovo stond aan de wieg van ''s werelds meest
exclusieve instrument voor persoonlijke communicatie', zoals Vertu het sieraad
noemt.

    Niet alleen de buitenkant is exclusief, ook de techniek binnenin is zeer
geavanceerd. De ringtones hebben de geluidskwaliteit van een hifi-installatie,
het schermpje van helder saffier toont alleen hoge resolutie beelden en de
ontvangst is 'weergaloos' door de fijngevoelige antenne.

    Klap op de vuurpijl is de serviceknop, waarmee 24 uur per dag een congierge
kan worden opgeroepen die helpt met het vinden van informatie, het reserveren
van tickets en een redder in nood is bij verlies of diefstal van het kleinood.

    Vertu mikt met de telefoon op de ultieme upperclass, en dan met name de
rijken uit Azie en het Midden-Oosten die veel geld over hebben voor auto's,
juwelen en telefoons. De Vertu is alleen te verkrijgen in Vertu Galleries die
zich bevinden in de duurste winkelcentra van de wereld.

    Prijs: vanaf Euro 25.000!

    Telefonie ; Consumentenelektronica ; Wetenschap en Techniek ; Technische
Wetenschappen ; Instrumenten en Apparaten ; Infrastructuur ; Telecommunicatie

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               64 of 76 DOCUMENTS

                                Algemeen Dagblad

                                February 1, 2002

Maxima gedaagd voor aanrijding

BYLINE: VAN EEN ONZER VERSLAGGEVERS

SECTION: Binnenland; Pg. 2

LENGTH: 250 words

DATELINE: Rotterdam


    De Wassenaarse vleeshandelaar Gerrit Jan van der Bent heeft Maxima aan de
vooravond van haar huwelijk laten dagvaarden. Hij brak vorig jaar een been bij
een botsing met Maxima voor de uitgang van paleis Huis ten Bosch. Van der Bent
stapt naar de rechter om schadevergoeding te eisen voor gederfde inkomsten na de
aanrijding.

    Het Openbaar Ministerie hield Van der Bent verantwoordelijk voor het
ongeval. Er werd geen vervolging ingesteld, omdat de vleeshandelaar bij het
ongeluk gewond raakte. Van der Bent vindt dat Maxima fout zat en eist daarom
schadevergoeding voor de periode die hij niet kan werken. Het ongeluk gebeurde
toen Maxima de Leidsestraatweg langs paleis Huis ten Bosch opdraaide. Volgens
Justitie had de vleeshandelaar Maxima voorrang moeten verlenen. Bovendien reed
hij op een weg die alleen voor bestemmingverkeer toegankelijk is. Van der Bent
stelt dat Maxima uit een uitrit kwam en dus had moeten stoppen.

    Een schadeclaim was aanvankelijk van de baan na contacten tussen het hof en
de advocaat van Van der Bent. Omdat het hof sindsdien niets meer van zich heeft
laten horen, sleept de advocaat Maxima nu voor de rechter. Hij wilde de
dagvaarding laten versturen voor de huwelijksvoltrekking omdat gewone burgers
makkelijker zijn te vervolgen dan leden van het Koninklijk Huis. De
Rijksvoorlichtingsdienst wil niet reageren op de dagvaarding.

    Verkeersongevallen ; Koningshuizen ; Recht ; Politiek en Staat ; Staatsrecht
; Staatsvormen ; Rampen en Ongevallen

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               65 of 76 DOCUMENTS

                                Algemeen Dagblad

                                January 30, 2002

Verkiezingsjaar

BYLINE: P. HIEMSTRA, ROTTERDAM.

SECTION: Trefpunt; Pg. 8

LENGTH: 135 words


    Volgens mij is het dit jaar een verkiezingsjaar. Al die zogenaamd 'politiek
correcte' politici doen ineens van die voor hen vreemde uitspraken: keiharde
aanpak van drugskoeriers; keiharde aanpak van criminaliteit in het algemeen,
indien nodig twee personen in een cel, en als klap op de vuurpijl komt het CDA
met de uitspraak dat de multiculturele samenleving niet meer iets is om na te
streven.

    Enige tijd geleden werd je als 'gewone' burger voor alles uitgemaakt wat met
rechts extremisme te maken had als je zo'n uitspraak durfde te doen. Heeft
Leefbaar Nederland, zonder ze voor rechts extremisten uit te maken overigens, op
heel korte termijn een heel positieve invloed? Misschien wordt het toch nog iets
met dit land. Ga zo door Pim!

    Verkiezingen ; Recht ; Politiek en Staat ; Staatsrecht

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               66 of 76 DOCUMENTS

                                Algemeen Dagblad

                                January 26, 2002

Weg met de tranen, leve de lach ; Reality-tv is uit, gezelligheid in

BYLINE: DOOR ANTOINNETTE SCHEULDERMAN

SECTION: Cultuur & Media; Pg. 17

LENGTH: 1515 words

DATELINE: Hilversum


    SBS stopt met seksprogramma's en Jerry Springer. Het is tijd voor een nieuwe
koers, kijkers hebben genoeg van reallife-concepten en programma's met een
goedkope uitstraling. In vogelvlucht door een decennium gek, gekker, gekst op
televisie.

    Zijn we soms murw geslagen? Doet een nog extremere variant van Big Brother
ons niets meer? 'Wat minder seks kan geen kwaad', vindt zelfs Fons van
Westerloo, directeur van SBS (SBS 6, Net5 en V8). Zijn groots opgezette Blind
Vertrouwen, Door het lint en De Bus parkeert hij bij het oud vuil naast zo'n
ander reality-programma: Link.

    Love Test, The Villa, Standplaats Middellandse Zee, Hitch Bitch, Six in the
Sun, Welkom op je bruiloft, Chatchoice - in recent onderzoek van Intomart geeft
70 procent van de ondervraagden aan dat er te veel reality op tv is. De enige
hit het afgelopen jaar was Starmaker (Yorin), al scoorde dat programma beter in
de doelgroep 13 tot 19 jaar dan in de groep beoogde kijkers tussen de 20 en 34.
Ook Ticket to Love (Yorin) werd redelijk bekeken. SBS scoorde goed met Big Diet,
volgens de zender vooral vanwege het 'feelgood-element'.

    Anders is het gegaan met Big Brother. Was de finale het eerste seizoen nog
goed voor ruim 3,5 miljoen kijkers en daarmee een tweede plaats op de lijst van
best bekeken tv-programma's in 1999, in 2001 komt het programma niet eens voor
in de top-100 van best bekeken programma's (exclusief sport) die de dienst Kijk-
en Luisteronderzoek samenstelde.

    Anders dan de kijker, die zijn schouders ophaalt en wegzapt, maken de media
zich nog steeds erg druk over de 'buisvervuiling'. Schande werd er gesproken van
het idee van Marijke Schaaphok, hoofd entertainment bij Endemol. Alsof 'Ja, ik
wil een miljonair' nog niet extreem genoeg was, lanceerde zij het plan voor een
spermadonorshow. Een hersenspinsel dat zelfs door haar vroegere baas Joop van
den Ende als 'misselijkmakend' werd bestempeld. In Amerika zouden ze er niet van
opgekeken hebben. Daar staat een programma op stapel waarin een vrouw op tv
uitsluitsel kan krijgen over de identiteit van de vader van haar kind. De
vaderschapstest wordt uiteraard live uitgezonden en de twee (of meer) potentiele
vaders zitten in het publiek.

    Het begon allemaal eind jaren 80, begin 90. De krantenkoppen van uit die
tijd vertellen het verhaal in een notendop. 'Kijkcijfers knagen aan
beroepsethiek', 'Brand, verkeersdoden en dierenleed verkopen het beste',
'Ministers willen regels voor reality-tv' en 'Bloed en emoties moeten de
kijkcijfers opkrikken'. Met de komst van de commerciele zenders, die niet
gesteund worden door overheidssubsidie, kon de strijd om de gunst van de kijker
beginnen.

    Wat telt is niet het aantal mensen dat kijkt, maar het deel van de kijkers
dat naar een bepaald programma kijkt op een specifieke zender (de
kijkdichtheid). Voor de omroepen bepaalt het aantal procenten kijkdichtheid het
reclameaanbod. En dus de inkomsten. Ineens hoefde de kijker niet meer te eten
wat de publieke pot schafte, maar kon hij kiezen. De nieuwe omroepen deden van
alles om zijn aandacht te trekken. Het sleutelwoord werd entertainment en in de
verwoede pogingen om de aandacht van de kijker vast te houden werd steeds weer
iets nieuws verzonnen. Of het werd simpelweg van ver gehaald: het aandeel van
bijvoorbeeld Amerikaanse programma's op de Nederlandse zenders groeide explosief
en is nog steeds groot.

    Om de kijker te blijven verrassen, vermaken en behouden, deden al snel meer
controversiele producten hun intrede. De fonkelende showtrappen en het
showballet, maar ook comedy's moesten wijken voor het nieuwe toverwoord
'reality-tv', een genre dat in Amerika al in de jaren 70 opgang deed.

    Toen Rescue 911, Unsolved Misteries en Top Cops ook hier bleken aan te
slaan, volgden in rap tempo Nederlandse varianten zoals 112 Weekend en De helden
van 06-11. Schietpartijen, politie-invallen, verkeersongelukken en medische
ingrepen, de kijker kon er geen genoeg van krijgen. Reality-tv was bij de
commercielen in trek vanwege de hoge kijkdichtheid en de relatief lage
productiekosten. Zo werd in 1996 aan een grote spelshow 280.000 euro per uur
besteed, aan Nederlands drama 230.000 euro, maar bedroegen de productiekosten
van een uur reality-tv 'slechts' 23.000 euro.

    Toen het nieuwtje van reality-tv af was, kwamen de klachten. De
'hoofdrolspelers' bleven veel te anoniem, vonden de kijkers. Er werd te weinig
over hun achtergrond bekend. Een hoofd in een plas bloed was niet meer genoeg.
We wilden ook weten van wie dat hoofd was en wat dat hoofd allemaal aan
Weltschmertz met zich mee torste. Zo werden real-life emoties van 'gewone'
mensen de nieuwe kijkcijferkanonnen. Waarbij vooral levenspijn en persoonlijk
ongerief bleken te scoren.

    Belangrijkste kenmerk was het taboedoorbrekende karakter ervan. Maar het was
niet voor het eerst dat taboes op tv werden doorbroken. In 1968 al maakte de
IKON een uitzending over rouwverwerking en een jaar later over alcoholisme. Ook
praatprogramma's, exponenten van emotie-tv avant la lettre, waren al in de jaren
60 op tv.

    In 1977 bedacht Jef Rademakers het IKON-praatprogramma de Geloof, Hoop en
Liefdeshow over de acht diepste menselijke emoties, waaronder liefde,
eenzaamheid, verliefdheid en erotiek. Het op tv brengen van emoties van 'gewone'
mensen, zonder deskundigen, was in die tijd volkomen nieuw. Eerder zagen we al
wel de emoties en tranen van bekende Nederlanders bij programma's als In de
hoofdrol en Dit is uw leven. Soms kwamen er per ongeluk tranen op tv. Van Hans
Wiegel bijvoorbeeld, die tijdens een live-gesprek in huilen uitbarstte waarop
interviewer Jaap van Meekren zijn excuses aanbood. Het was 1987 toen bij ons
uiteindelijk gebeurde wat in landen als Amerika en Engeland al was ingeburgerd:
de gewone man sloeg aan het huilen als vast onderdeel van een programma en de
camera registreerde gretig. In Henny Huismans Surprise Show werden mensen op
emotionele wijze met elkaar herenigd. Kritiek was er meteen. Men vond het effect
vergelijkbaar met het volgen van een wielerwedstrijd als het regent: de camera
moest regelmatig worden drooggemaakt. In '89 verhuisde de Surprise Show van de
KRO naar het commerciele RTL 4 en kreeg de KRO Spoorloos, een van de vele
varianten op het programma van Huisman. Een nieuw genre was geboren. De cultuur
van de markt ging overheersen, tot uiting komend in slogans als 'geef het
publiek wat het wil' en 'over smaak valt niet te twisten'. Of zoals de
redactiebaas van RTL 4, Ruud Hendriks, het in 1990 in Vrij Nederland verwoordde:
'Als ze morgen de hele dag bloemkolen willen zien, krijgen ze bloemkolen.'

    De socioloog Norbert Elias verklaarde de honger naar sensatie, emotie en
leed - in navolging van Freud - met de stelling dat men zich voor datgene wat in
het gewone leven ontbreekt een vervanging verschaft in dromen, boeken en
beelden. Eerdere theorieen gaan uit van het escape-concept, waarin tv-kijken (en
vooral veelkijken) wordt beschouwd als een strategie om met problemen om te
gaan. Tv-kijken als vlucht uit de werkelijkheid. In zijn studie De troost van
televisie stelt oud IKON-directeur Wim Koole dat van televisie een louterende,
troostende werking kan uitgaan op mensen die met kwellende problemen zitten. Tv
maakt problemen bespreekbaar. Bovendien werkt het geruststellend: ik ben niet de
enige met problemen.

    Hoe ook, het is een paradox dat in een verkilde cultuur waarin
individualisering en persoonlijke privacy hoog in het vaandel staan, zoveel
mensen de behoefte hebben hun gevoelens en plein public de vrije loop te laten.
Kennelijk voorzien de vooral commerciele zenders in een stille behoefte met
programma's waarin wordt geappelleerd aan basisaffecties als agressie en
intimiteit.

    Met het succes kwamen de goedkoop gemaakte, slappe aftreksels. Zowel het
reality- als het emotiegenre werd steeds breder. Reality-programma's als Het
Traumateam en Bajes 010, emotie-tv met Catherine, Lief en Leed, Seks voor de
Buch of All you need is love. De nieuwe genres brachten zowel succesformules die
het nog steeds goed doen als flops voort. En een combinatie van de twee
formules. Elementen van zowel reality als emotie-tv komen samen in de categorie
docu-drama of reallife-soap. Waren het in het begin vooral bepaalde
beroepsgroepen die werden gevolgd (Schiphol Airport, Albert Cuypmarkt), al snel
volgden bewoners van een bepaalde buurt (Zeedijk) en vakantiegangers ('t Is hier
fantasties).

    Het voorlopige hoogtepunt van de reallife-soap is uiteraard Big Brother.
Maar dat is inmiddels drie jaar geleden. De wet van het afnemend grensnut stelt
dat er steeds sterkere impulsen nodig zijn om mensen te boeien. Geprikkeld
worden op alsmaar dezelfde manier stompt af. Dat is gebleken. De kijker is
reality (voorlopig) zat. Van leed hebben we de buik vol. Er moet een nieuwe
toverformule komen. Die heet vooralsnog 'feelgood'. Gezelligheid a la Maxima.
Eigenlijk is het terug naar af. De showtrappen worden weer afgestoft en de
comedies tussen de mottenballen uitgevist. Weg met de tranen. Leve de lach!

    ILLUSTRATIE STUDIO

    Televisie ; Media ; Omroep

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               67 of 76 DOCUMENTS

                                Algemeen Dagblad

                                January 24, 2002

De grootste familie, door dik en dun ; TROS met het Nederlandse lied in de
Tiroler sneew

BYLINE: DOOR ANTOINNETTE SCHEULDERMAN

SECTION: Cultuur & Media; Pg. 10

LENGTH: 1366 words

DATELINE: St. Johann


    Met 300 TROS-leden en 50 medewerkers is de grootste familie van Nederland
uitgerukt naar Tirol, waar het grote muziekfeest in de sneeuw wordt opgenomen.
Onder aanvoering van 'Der Franzel' Bauer, zelf al 15 jaar TROS-lid. 'Is
everybody happyyy!?'

    Slecht nieuws. Bauer en Weber zijn chagrijnig. De eerste opnamedag dreigt
een chaos te worden. Geen strakblauwe lucht in het Tiroler dorpje St. Johann,
maar een deken van mist en regen. De muziekspecial Frans Bauer en Marianne Weber
in de sneeuw, die vanavond wordt uitgezonden, moet nu grotendeels binnen worden
opgenomen. Ook programmadirecteur Gerard Baars moppert: 'Zo hadden we net zo
goed in Hilversum kunnen draaien.'

    Binnen, in de Schneebar Grander-Schupf, is van een slechte stemming niets te
merken. Het is altijd gezellig bij de grootste familie van Nederland. Bauer doet
zijn aankondiging 10 keer over. Elke keer joelt het publiek even enthousiast
mee. Hier kwamen ze voor. Weber bedankt haar fans voor hun komst en maant ze tot
voorzichtigheid wanneer ze de berg afdalen. Haar woorden smaken zoeter dan de
liters gluhwein die er een dag eerder doorheen zijn gegaan. Buiten gloeien de
wangen van Jose (45) en Sonja (49) nog na. 'Wij zijn hier voor Franske gekomen,
niet voor het skien', vertelt Jose uit Maastricht. Ze zijn niet de enigen. Met
300 anderen, voornamelijk TROS-leden, is ze zondag met een touringcar naar
Oostenrijk gereisd, waar de vertolkers van het Nederlandse lied al paraat
stonden. Bauer, Weber, BZN, Dennie Christian, Kabouter Plop, Charlene, Wolter
Kroes, Grad Damen, Mieke, Mireille Bekooij, Bert Kuizenga en Ron Boszhard - ze
zijn er allemaal. In de Tiroler sneeuw worden negen tv-programma's opgenomen,
waaronder vier keer een uitzending van Lunch-tv, muziekspecials van BZN,
Kabouter Plop en het duo Bauer-Weber en twee afleveringen van Dennie Christians
succesnummer Hoeba Hoeba Hop.

    Jose is geen TROS-lid, maar wel al jarenlang Bauer-fan: 'Toen mijn man
overleed, heb ik me op Frans gericht. Dat was mijn troost.' Omdat de TROS het
Nederlandse lied zo hoog in het vaandel heeft staan, wordt Jose misschien alsnog
lid. Dan valt er voor haar nog veel te genieten als het aan Karel van Doodewaerd
ligt. Het uitstapje naar Tirol is nog maar het begin. Groot geworden in de
marketing heeft de TROS-voorzitter een volstrekt onontgonnen terrein zien
opdoemen. 'Dit is de basis voor een verdere uitbouw van de TROS', glundert hij.
In de toekomst zal de omroep meer van dergelijke evenementen organiseren. Te
beginnen in het voorjaar, met een Rijnreis voor leden, alwaar dezelfde schare
artiesten acte de presence zal geven. En in november het voorlopige hoogtepunt
met een Caribische cruise, wanneer 15 programma's worden opgenomen en een
keurkorps aan artiesten - onder wie Andre Hazes en Andre Rieu - komt opdraven.
De omroep van het amusement heeft geen tribunes nodig om de onrustbarende
ledenaantallen van de publieken uit het dal te trekken.

    Van Doodewaerd is trots op zoveel Hollandse gezelligheid: 'De TROS is een
volksomroep, dat mag je tegenwoordig weer zeggen. Wij trekken het
doorzonwoning-publiek. Vertrossing is een geuzennaam geworden. Het staat voor
populair vermaak. Volgens de staatssecretaris moet je als omroep multicultureel
bezig zijn, maar het lijkt tegenwoordig wel of je beter Marokkaanse
volksdansmuziek op de radio kunt brengen dan het Nederlandse lied.'

    'Als we Franske zien, zijn we al van onze stoel af', zegt Jose. Locatie is
de plaatselijke bierbrouwerij. De familie heeft zich uitgedost met Unox-mutsen,
TROS-petten en her en der een echte jagerhoed. Met veer. Videocamera's en
fototoestellen in de aanslag. Pater familias Van Doodewaerd speelt
publieksopwarmer. 'Wie is hier gekomen voor de wintersport?!' De zaal zwijgt.
'En wie voor het fan-tas-tische Nederlandse lieeeed?!!' De bierpullen trillen op
tafel van zoveel instemmend gejuich.

    De gezelligste familie van Nederland bestaat in Tirol uit de verzamelde
fanclubs van Bauer, Weber, Christian en BZN. Na een uur jodelen wordt de
polonaise ingezet. Het wachten is op Frans. De multimiljonair, ook een kaskraker
in Oostenrijk en Duitsland, verschijnt ten tonele in fleecejack en spijkerbroek:
'Ik dacht, ik trek mijn ski-outfit aan.' Overmoedig, aangewakkerd door het hoge
tempo van alcohol-consumptie, rukt de polonaise op naar het podium. Frans vindt
alles best. 'Welja, blijf effe staan, kan ons het schelen we hebben toch
vakantie', giechelt hij. Van alle kanten bevochtigen begerige lippen zijn
gezicht. Achter hem stuitert Wim (39) uit Heerjansdam geestdriftig op en neer.
Gehuld in Bauer-shirt en zwaaiend met een Bauer-sjaal weet hij van geen
ophouden. Zijn Bauer-liefde is van de laatste jaren. Donderdag trekt hij zijn
BZN-trainingspak aan. Van de Volendammer groep is hij al 20 jaar idolaat. Het
huis waar hij met zijn ouders woont, is volledig behangen met BZN-memorablia.
Wim toetert nog maar eens in het oor van Bauer, volstrekt uit de maat van de
muziek. Maar de Brabantse Julio Iglesias blijft gewoon lachen: 'Is everbody
happyyy?!'

    'Ik vind dit misschien nog wel leuker dan die mensen', giechelt Bauer de
volgende dag, tussen de opnamen van Lunch-tv door. Enigszins bezorgd vraagt hij
plotseling: 'Kon je het een beetje volhouden gisteravond? Ik zag je zo zitten.
Houd je niet van dit genre?' Als Bauer constateert dat de ontwapenende
oprechtheid van zijn vraag onhandigheid in de hand werkt, verklaart hij: 'Ik zie
alles, iedereen. Aan de stemming van het publiek pas ik mijn optreden aan.' Voor
de grootste familie van Nederland is het credo gezelligheid. Bauer is zelf ook
al 15 jaar TROS-lid: 'Ik kom overal, bij allerlei omroepen, maar dit is
ongekend. Noem mij een zender die er ook zo'n feest van maakt. Mijn publiek is
het TROS-publiek: van rijk tot arm, van drie tot 80, van schoonmaker tot
chirurg.' Zijn moeder belt. 'Vond je Lunch-tv leuk mam? Zag het er goed uit? Mis
je me al?' Als geen ander verpersoonlijkt Bauer de familiale gezelligheid.

    'Jan met de pet en moeder de huisvrouw is hier', merkt Dennie Christian op.
Hij heeft zojuist de eerste opname van zijn schlagerfeest Hoeba Hoeba Hop in de
sneeuw voltooid. Hij is blij met dit publiek: 'Ze vormen wel het merendeel van
de bevolking.' Zelf is Dennie geen TROS-lid. 'Maar ik ben wel heel loyaal naar
die omroep. Ik hoef ook niet elke zondag naar de kerk te gaan om gelovig te
zijn.'

    De familie Uilenberg is blij dat de presentator weer door Hilversum in de
armen is gesloten. Ze reizen hem al 20 jaar achterna. Moeder Magda (54), zoon
Gerard (30) en dochter Jolanda (28) zijn allen visueel gehandicapt. Ze hebben
een moeilijke tijd achter de rug. Na verschillende zelfmoordpogingen vond hun
man en vader enkele maanden geleden de dood. Dennie had nog een paar keer op hem
ingesproken. Dat hij zijn gezin niet in de steek kon laten. Op dergelijke
momenten vergat hij zijn ellende. Voor eventjes. Uiteindelijk werd een
hartstilstand hem fataal. Gerard: 'Bij de uitvaart hebben we Dennie's nummer
Zelfs tranen blijven over gedraaid. Dat gebeurt vaak op crematies, zei Dennie.'
Het gezin is naar Tirol gekomen om steun te vinden bij hun ster. En voor de
fakkeltocht, de ballonnennacht plus de excursie naar de Swarovski-fabriek. 'En
natuurlijk het saamhorigheidsgevoel van de TROS', vertelt Magda. Ze is al 30
jaar lid: 'Omdat ze zoveel aandacht besteden aan het Nederlands lied.' In de
touringcar heen had Gerard nog een duet gezongen met Ron Boszhard. Thuis zingt
hij op bruiloften en partijen Net als Bauer en Weber steekt ook de
gerehabiliteerde schlagerkoning Christian zijn fans een hart onder de riem.
'Deze muziek wil niet de wereld verbeteren, maar als je ervoor kunt zorgen dat
iemand een uur lang vrolijk is, heb je veel bereikt.'

    Ook collega Bauer hanteert dat principe: 'Er zijn zoveel eenzame mensen die
hun ei kwijt willen. Wat is er dan eenvoudiger dan een schouderklopje?'

    Stil verdriet en uitbundige vrolijkheid gaan een week lang hand in hand.
Zoals het een ware familie betaamt: door dik en dun. En dat voor nog geen 800
gulden.

    Frans Bauer en Marianne Weber in de sneeuw (Nederland 2, 21 uur)

    www.trosmuziekfeest.nl

    illustratie Peter Varekamp

    Televisie ; Omroep ; Media

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               68 of 76 DOCUMENTS

                                Algemeen Dagblad

                                January 19, 2002

Pas op: overstekende schakers! ; Wijk aan Zee in januari domein voor ongewone
mensen

BYLINE: DOOR HANS KLIPPUS

SECTION: Sport; Pg. 31

LENGTH: 2258 words


    Zomers ontvangt Wijk aan Zee badgasten, in de winter schakers. Elk jaar
vindt in januari in het Noord-Hollandse dorp het grootste en populairste
schaaktoernooi ter wereld plaats. Momenteel wordt de 64ste editie gespeeld. Een
verhaal over het fenomeen in Dorpshuis De Moriaan, over irritante gebitten,
weggewaaide brillen en dolende schakers.

    Er loopt een vreemde man door de straat. Hij maakt een verwarde indruk. Toch
denkt niemand er aan om de politie of de GGD te bellen. Want ze zijn in Wijk aan
Zee wel wat gewend. De man zal ongetwijfeld een schaker zijn die is verdwaald op
weg naar de speelzaal, Dorpshuis De Moriaan. Dat komt hier regelmatig voor.

    Wijk aan Zee, badplaats met 'het breedste strand van Nederland', is in
januari nu eenmaal niet voor gewone mensen bestemd. Zo schrijft auteur Alexander
Munninghoff in zijn boek '60 jaar Hoogovens Schaaktoernooi'. Om met de
legendarische grootmeester Jan Hein Donner te spreken is het dorp dezer dagen
het domein van 'mensen die vieze dingen willen doen met houten poppetjes'.

    Het klinkt onbehaaglijk, maar toch kan Wijk aan Zee niet zonder zijn
schakers. En de schakers niet zonder hun Wijk aan Zee. Van heinde en verre komen
ze jaarlijks naar het Noord-Hollandse schaakparadijs met zeezicht. Ze worden er
warm opgevangen door een organisatie die inmiddels al 64 jaar uitblinkt in
improviseren. Voor bijna alle problemen van die wereldvreemde mensen wordt een
oplossing gevonden.

    Zelfs toen tijdens de editie van 1990 door een zware storm het dak van de
speelzaal waaide en op dezelfde dag een actiegroep ook nog 200 witte koningen
ontvreemdde, ging het toernooi gewoon verder. Snel werd nieuw materiaal bij
elkaar gezocht en in de omgeving voor de kleine 1000 deelnemers vervangende
speelruimte gevonden - tot in de kelder van een hotel toe. 'Het was een naar
toernooi', herinnert Piet Zwart zich. Hij was 42 jaar lang toernooidirecteur.

    'Alle ellende kwam tegelijk. Tot overmaat van ramp raakte mijn dochter ook
nog zwaargewond. Ze was op weg naar haar pappie, toen ze hier vlak voor de deur
van de zaal een reclamebord van Grolsch tegen haar hoofd kreeg. Dat viel zo van
het dak. Ze had een flinke wond en moest met de ambulance naar het ziekenhuis.'

    Dergelijke rampspoed was in al die jaren een uitzondering. Meestal kregen de
nu 77-jarige Zwart en zijn mensen te maken met individuele ongemakken van
schakers. Zoals in 1984, toen de bril van Robert Hubner op weg naar de speelzaal
van zijn neus vloog tijdens een duinwandeling in regen en wind. Op de tast wist
de Duitser De Moriaan nog wel te vinden, maar zo kon hij natuurlijk niet
schaken.

    Twee medewerkers werden op pad gestuurd en vonden de bril terug in de
modder. Een glas was kapot. Dus speelde Hubner zijn partij in de eerste ronde
met een dichtgeknepen oog en de neus op het bord gedrukt. Nadat een Beverwijkse
opticien voor een nieuw glas had gezorgd, speelde hij met beide ogen open het
toernooi uit.

    Iets ingewikkelder lag het probleem in '71 met een boze Miguel Najdorf. De
Argentijn dreigde het toernooi te verlaten na een uit de hand gelopen incident
over een verdwenen dame op c1 in zijn partij tegen Hans Ree. De organisatie
besloot in een laatste lijmpoging twee echte dames naar de hotelkamer van de
60-jarige Najdorf te sturen. Die actie verrichtte wonderen. Het vrouwelijk
bezoek dat cadeaus en veel lieve woorden had meegebracht, ontdooide de schaker.
Najdorf speelde het toernooi uit en keerde daarna nog twee keer terug naar Wijk
aan Zee. De laatste keer, in 1978, zorgde hij met zijn klapperende gebit voor de
nodige irritatie in de speelzaal.

    Het zijn niet alleen de topschakers die in januari graag de reis naar het
schaakdorp aanvaarden. De kracht van het aloude Hoogovens-toernooi, na de fusie
van het bedrijf met British Steel tegenwoordig Corus Chess Tournament geheten,
is de veelzijdigheid. Grootmeesters, meesters, verdienstelijke huis-, tuin- en
keukenschakers en krabbelaars zitten in dezelfde ruimte - normaal de thuishaven
van de plaatselijke handballers en volleyballers.

    De topspelers zijn van de rest gescheiden door een lange balie, van
waarachter het publiek ze kan beloeren. Maar zo'n afrastering drukt de pret
niet. Als 's middags om half twee op de gong wordt geslagen ten teken van de
start van de speelronde zijn alle schakers, jong en oud, hoog en laag, in De
Moriaan een. Ze buigen zich over de stukken en vervallen in diep en geruisloos
gepeins. Het bord met Stilte AUB bij de deur van de zaal is overbodig.

    Dit jaar doen er zo'n 1400 schakers mee. Dat zijn er ongeveer 100 minder dan
vorig jaar. Met een afnemende belangstelling heeft het niets te maken, wel met
de verscherpte voorschriften van de brandweer. Daardoor moest de organisatie nog
meer mensen teleurstellen dan voorheen. Wie in oktober een uitnodiging in de bus
krijgt, moet snel reageren. Anders is hij waarschijnlijk te laat. De meeste
vier- en tienkampen zaten deze keer al na een paar dagen vol.

    Waar de grootmeesters om vette cheques schaken - de hoofdprijs is 10.000
euro - en ook nog startpremies ontvangen, spelen de amateurs om kleine
geldprijzen, die sinds kort in de plaats zijn gekomen van de strijkijzers en
broodroosters. Maar het gaat in Wijk aan Zee toch vooral om de eer. Deelnemen
aan het grootste en populairste schaaktoernooi ter wereld is al een beloning op
zich. Er doen altijd veel trouwe klanten mee. Zo kwam een naar Canada
geemigreerde Nederlander elk jaar speciaal voor het toernooi over. Hij begon er
op zijn 80ste mee en hield dat tot zijn 94ste vol. Inmiddels is de man
overleden.

    Voormalig directeur Zwart noemt de deelname van die grote groep liefhebbers
'de ziel van het toernooi'. Het evenement begon in 1938 ook als een
clubtoernooitje van de schaakvereniging van de Hoogovens, HOSC. Er deden 44
spelers mee, het duurde slechts twee dagen en er werd gespeeld in de
personeelskantine op het fabrieksterrein, Het Casino genaamd. Het toernooi kreeg
al spoedig de nodige cachet, toen voor de derde editie de grote Max Euwe werd
geinviteerd en hij nog bereid was te komen ook.

    Daarna groeide het toernooi snel, moest er naar een grotere speelruimte
worden uitgekeken en werden er ook buitenlanders uitgenodigd. Voordat er eind
jaren 60 naar Wijk aan Zee werd verhuisd, was het Kennemer-theater in Beverwijk
lange tijd de speelplek. Maar dat onderkomen barstte op den duur ook uit zijn
voegen. In 1958 viel de Duitser Emil Josef Diemer tijdens een partij van het te
krappe podium en brak zijn been.

    Desondanks bleek de onfortuinlijke schaker het naar zijn zin te hebben
gehad. Diemer keerde nog vaak terug naar de Noord-Hollandse kust en had voor
deelname aan het toernooi van 1974 zelfs een vlucht uit een psychiatrische
inrichting in Zuid-Duitsland over. De organisatie kon de geneesheer-directeur
per telefoon geruststellen dat zijn patient in goede handen was.

    De moderne tijd heeft ook het Corus-toernooi de nodige charme en romantiek
ontnomen. Tegenwoordig slapen de schakers in hotels, maar vroeger werden ze bij
gastgezinnen in het dorp ondergebracht. Dat leverde prachtige verhalen op.
Sportfanaat Gerben van Manen vertelt in het jubileumboek (uit 1998) van
Munninghoff en Jongsma over de kleurrijke Oostenrijker Ernst Grunfeld die
tijdens het toernooi van 1961 bij hem en zijn ouders in Beverwijk onderdak
kreeg.

    Deze Grunfeld had een houten been, maar hij wilde steeds naar de speelzaal
lopen. Op de achtste dag ging dat niet goed. Onderweg raakte er een haakje los
en verloor de toen al 67-jarige schaker zijn houten been. Radeloos stond hij op
straat. De jeugdige Van Manen werd gealarmeerd en niemand minder dan
oud-wereldkampioen Euwe kwam ook poolshoogte nemen. Samen namen ze de
ontredderde Grunfeld in een taxi mee naar huis, daar werd het been gerepareerd
en kon hij die dag toch nog achter het bord plaatsnemen. 'Ik heb me nooit zo
gelukkig gevoeld als toen', schrijft Van Manen 37 jaar later.

    Als dank voor hun hoffelijkheid werden de gastgezinnen altijd uitgenodigd
voor de Bonte Avond van het toernooi. Daar traden bekende artiesten op en deden
zelfs de grootmeesters mee aan ludieke verkleedpartijen. Viktor Kortsjnoi was
een keer, hoe kan het ook anders, als duivel te aanschouwen. Ook die avonden
worden nu niet meer georganiseerd.

    En is het niet prachtig dat wedstrijdleider Constant Orbaan in 1970 uit zijn
bed weigerde te komen voor het restant van de partij tussen Donner en Cortlever?
In die tijd konden partijen nog worden afgebroken en de volgende dag worden
uitgespeeld. Donner en Cortlever troffen die ochtend echter een lege en donkere
speelzaal aan. Gezamenlijk trokken ze naar de hotelkamer van Orbaan die nog
bleek te slapen. Aan de deur gaf hij de gebruikelijke enveloppe met de afgegeven
zet aan de twee schakers en ging weer terug naar bed.

    Zoiets is tegenwoordig ondenkbaar. Toch zijn er soms nog wel flarden over
van die oude sfeer van knus- en kneuterigheid. Nog altijd lopen de schakers voor
elke ronde van hun hotel naar de speelzaal. Hoewel het op steenworp afstand is,
kunnen ze vervoer krijgen, maar daar wensen ze geen gebruik van te maken; dit
jaar zelfs de Rus Barejev niet, hoewel hij net aan zijn meniscus is geopereerd
en flink mank loopt.

    Op hier en daar een uitzondering na doen schakers niet zo moeilijk. De heren
Drejev en Khalifman vroegen deze keer wel om een andere, goedkopere hotelkamer.
Ze wilden niet aan de zeezijde slapen, want als het flink zou gaan waaien - en
dat doet nog wel eens aan de kust - zouden ze door de tocht wel eens verkouden
kunnen worden.

    Niet alleen de amateur-schakers, maar ook de grootmeesters begeven zich na
hun partijen en op rustdagen in Wijk aan Zee regelmatig onder het gewone volk.
Ze treffen elkaar in de plaatselijke cafes en hotels waar vaak speciale
schaakmenu's te verkrijgen zijn. Zo was het de afgelopen drie jaar ook heel
gewoon om 's werelds beste schaker Gary Kasparov bij de Spar boodschappen te
zien doen of in een strandpaviljoen een kop koffie te zien drinken.

    Kasparov meldde zich in 1998 zelf aan bij de organisatie. Hij wilde ook wel
eens aan dat bijzondere toernooi meedoen. Hij kwam drie keer achter elkaar en
won ook drie keer. Naar deze editie zou hij weer komen, maar meldde hij zich op
het laatste moment ziek. Dus hoefde Piet Zwart deze keer zijn schaakbord niet
uit te lenen.

    De organisatie zet voor elk toernooi bij iedere grootmeester op de
hotelkamer een plastic bord en stukken neer. Maar dat vond Kasparov te min, hij
wenste iets beters. Zwart bracht hoogstpersoonlijk uitkomst door zijn eigen
materiaal beschikbaar te stellen. De oud-toernooidirecteur is er trots op nu een
schaakbord thuis te hebben staan met op de achterkant drie bedankjes en
handtekeningen geschreven door de grote Kasparov. Great job, thank you.

    En zo kwamen door de jaren heen alle grote schakers - uiteraard op de
onzichtbare Bobby Fischer na - naar, zoals het in volksmond nog steeds heet,
Hoogovens. De eerste Rus liet wel lang op zich wachten. Pas in 1960 deed hij
zijn intrede. Tigran Petrosjan, de latere wereldkampioen, werd meteen winnaar.
Daarna bleven de Russen komen, maar Moskou besliste altijd wie er mochten
meedoen.

    Soms waren dat grote onbekenden, die wel degelijk een aardig potje konden
schaken. Ene Nei werd in 1964 gedeeld eerste en ene Loetikov werd in '67 met de
vermaarde Boris Spasski naar Nederland meegestuurd. Hij was geen grootmeester,
hij was geen meester, maar Loetikov eindigde wel op de tweede plaats, slechts
een half puntje achter Spasski en voor vele topspelers met wel een titel.

    Vanaf eind jaren 70 stokte af en toe de aanvoer van Russen. Dat kwam dan
omdat ze niet in een toernooi met de naar het westen overgelopen Kortsjnoi
wensten te spelen. Als hij werd uitgenodigd, zegden de Russen steevast af. Toch
weerhield dat de organisatie er niet van de hier populaire Viktor de
Verschrikkelijke te inviteren. Pas in '84 hieven de Russen de boycot op en deden
ze in een toernooi met Kortsjnoi mee.

    Tegenwoordig kan toernooidirecteur Jeroen van den Berg net zo veel Russen
krijgen als hij wil. In de grootmeestergroep A spelen er dit jaar vijf. Wijk aan
Zee houdt altijd rekening met zijn schakende gasten. Zo zijn er bij de
plaatselijke sigarenboer drie verschillende Russische kranten te verkrijgen. De
verkoop van seksboekjes loopt er in deze periode overigens ook bovenmatig goed.
Ook sturen de Wijkers hun auto's dezer dagen wat voorzichtiger door de straten
dan normaal. 'Schakers zijn dromers', zegt de uitbaatster van een van de
strandpaviljoens. 'Ze lopen soms zo maar midden op de weg.' Dus opgelet voor
overstekende schakers!

    Nee, Wijk aan Zee kan echt niet zonder zijn schakers en de schakers ook echt
niet zonder Wijk aan Zee. Daarom volgen ze met angst en beven de ontwikkelingen
bij de sponsor. Sinds het slecht gaat met de staalindustrie - en dat is al heel
lang zo - wordt het evenement met opheffing bedreigd. Soms werd het toernooi in
een bescheiden vorm afgewerkt, maar het ging - op de hongerwinter van 1945 na -
wel altijd door.

    De mededeling van de bedrijfsleiding dat er in elk geval nog drie edities
zullen volgen, zorgde vorige week voor grote opluchting. Het gerucht dat ze de
64 toernooien, gelijk aan het aantal velden op het schaakbord, vol wilden maken
en er daarna mee wilden stoppen, bleek gelukkig voor al die schakers onwaar. Hun
paradijs aan zee blijft voorlopig bestaan.

    Sfeerbeeld van het grootste en populairste schaaktoernooi ter wereld, in
Dorpshuis De Moriaan.

    FOTO PIM RAS

    Schaken ; Sport ; Denksport

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               69 of 76 DOCUMENTS

                                Algemeen Dagblad

                                January 19, 2002

Van goudsmid tot hoogleraar ; 'Van veel Nederlanders mag je multicultureel zijn,
maar op een voorwaarde: als je lijkt op mij'

BYLINE: DOOR CAREL BRENDEL

SECTION: Reporter; Pg. R2

LENGTH: 1956 words


    Afkomstig uit een kansarm gezin, verrichtte hij ooit kinderarbeid in
Paramaribo, nu is hij hoogleraar in Nederland. In alle opzichten kan prof. dr.
Ruben Gowricharn gelden als geslaagde allochtoon. Dat belet hem niet om af en
toe fors uit te halen naar de Nederlandse schijntolerantie. 'Je mag vuil onder
je nagels hebben, als je voortuin maar in orde is.'

    Hij noemt zichzelf 'een man van diagonale oversteekjes' - iemand die niet
bang is voor een overstap naar een andere sector en graag nieuwe terreinen
verkent. De omschrijving klopt. Want de Rotterdammer Ruben Gowricharn (49) kan
inderdaad bogen op een opmerkelijke zigzagcarriere.

    Sinds 1 januari mag hij zich hoogleraar sociale cohesievraagstukken van de
multiculturele samenleving noemen. Maar aan die erkenning als wetenschapper is
een lange en kronkelige weg voorafgegaan. Professor worden in Nederland, het
moet een ondenkbaar perspectief geweest zijn voor de jonge Ruben. Hij groeide op
in een arm en kinderrijk gezin in Paramaribo. Zijn hindostaanse ouders stamden
af van contractarbeiders uit Brits-Indie (het huidige India en Pakistan), die na
het einde van de slavernij in 1863 naar de Surinaamse plantages werden gehaald.

    Door de scheiding van zijn ouders stond zijn moeder alleen voor de opvoeding
van vijf kinderen. Een vervolgopleiding na de mulo was geen optie meer, alle
handen waren nodig om rijst op de plank te krijgen. Het vak van goud- en
zilversmid had hij als Ruben vanaf zijn zevende jaar van zijn vader geleerd. 'Nu
zou men het kinderarbeid noemen', vertelde Gowricharn onlangs tegen Contrast,
weekblad voor de multiculturele samenleving. Met 14 jaar ging hij naar de stad
om als goudsmid de kost te verdienen.

    De kersverse hoogleraar kan nog altijd vol trots vertellen hoe hij als
werkende jongere door zelfstudie verder wist te komen. Na het staatsexamen havo
ging hij vol gas door voor het vwo-diploma, het felbegeerde paspoort voor de
universiteit.

    Vanuit het toen nog koloniale Suriname trok hij in 1973 naar 'het beloofde
land' Nederland. 'Als goudsmid had ik de armoe en de uitbuiting aan den lijve
meegemaakt. Ik wilde daarom na mijn studie teruggaan naar Suriname om
vakbondsleider te worden. Daarom koos ik voor het vak niet-westerse sociologie.
Het waren de jaren 70. De hele wereld was links en alles was ideologisch
ingekaderd. We namen de werkelijkheid waar met de neus in de lucht. Je hing de
wereld op aan abstracte concepten. En zoals dat gaat, je glijdt daarvan af en
gaat andere dingen doen. Ik heb eerst mijn aandacht gericht op de Derde Wereld,
daarna op de sociale zekerheid en nu op de multiculturele samenleving. Voor je
het weet ben je opeens een autoriteit.'

    Van kansarme Surinaamse tiener tot gezaghebbende professor in Nederland, kan
Gowricharn onderhand wel fungeren als voorbeeldfiguur. In zijn ogen zijn
aansprekende mensen, die op eigen kracht en met onbetwiste talenten op de
voorgrond treden, een stimulans voor alle allochtonen. 'Ruud Gullit en Frank
Rijkaard voldoen helemaal aan het profiel. De flegmatieke Hollander erkent hun
capaciteiten als voetballer en trainer. En ze vallen in de smaak omdat ze zich
beter hebben aangepast dan de 'opstandige slavenkinderen' Davids en Seedorf. Hun
bestaan is van onschatbaar belang. Iedere jonge migrant kan tegen zichzelf
zeggen: zoals Gullit kan ik ook worden. Ook ik kan met succes de blanke hemel
bestormen.'

    De sport met zijn direct meetbare prestaties is een ideale sector voor
voorbeeldfiguren, maar ook succesvolle allochtonen in kunst, wetenschap en
politiek kunnen stimulerend werken. Gowricharn: 'Hindostanen zijn wat
conformistisch en vallen niet gauw op. Je komt ze eerder tegen als medicus,
jurist of ambtenaar. Daarom is het goed dat we iemand als Anil Ramdas hebben.
Als gevolg van zijn succes willen jongeren nu ook allemaal schrijver of
televisiemaker worden.'

    Niet alle allochtone bekende Nederlanders (ABN'ers) geven overigens het
goede voorbeeld. Vers in het geheugen is nog de ontmaskering van de ingebeelde
zieke Tara Singh Varma, het etnische boegbeeld van Groen Links. 'In haar geval
heeft men de problemen niet willen zien en eerdere signalen genegeerd', vermoedt
Gowricharn. 'Ze is wellicht te lang in bescherming genomen. Nederlandse partijen
stellen graag allochtonen verkiesbaar vanuit electorale motieven. Ze hopen zo
stemmen te winnen onder hun achterban. Het is opvallend hoeveel van die politici
afkomstig zijn uit het welzijnswerk, waar men gewend is op te komen voor
clienten. Maar als ze leden van hun achterban persoonlijk bedienen als politicus
worden ze opeens veroordeeld voor clientelisme.'

    Gowricharns oplossing: minder kandidaten maar dan wel van een betere
kwaliteit. 'Voor mijn part is maar een allochtoon kandidaat, maar dan wel een
serieuze figuur. Anders ben je toch niet meer dan een uithangbord. Dat stempel
zullen Gullit en Rijkaard nooit krijgen. Zij leveren prestaties en genieten
daardoor het respect van allochtonen en autochtonen.'

    Is het aantal ABN'ers nog relatief schaars, over een breed front zijn de
Surinaamse, Turkse, Marokkaanse en andere allochtone Nederlanders cultureel en
maatschappelijk in opmars, verzekert Gowricharn. 'Het is typisch Nederlands om
alles rond allochtonen te problematiseren. Ik wil problemen als armoede,
werkloosheid en criminaliteit niet onder het tapijt bezemen. Maar er bestaat
inmiddels wel een groeiende allochtone middenklasse van mensen, die niet zo
opvallen. Ze hebben nog net niet de hond om 's avonds uit te laten, maar verder
zijn het gewone Nederlanders.'

    Gowricharn ziet onder allochtonen verschillende 'strategieen' voor succes en
integratie en die verschillen per bevolkingsgroep: 'De tweede generatie
Marokkanen brengt interessante schrijvers en dichters voort. Turken en
Hindostanen vallen op door ondernemerschap. Hindostanen hechten daarbij aan hun
cultuur en godsdienst, maar die staan hun maatschappelijke vooruitgang niet in
de weg. Creolen integreren daarnaast ook via de huwelijksmarkt.'

    Assimilatie is echter niet zaligmakend, stelt Gowricharn, die daarmee een
afwijkend geluid in het multiculti-debat laat horen. Hij neemt graag stelling
tegen de 'eigendunk', waarmee Nederland zichzelf op andere momenten op de borst
slaat als toonbeeld van tolerantie. De hoogleraar: 'Van veel Nederlanders mag je
multicultureel zijn, maar dan wel op een voorwaarde: 'als je maar lijkt op mij'.
Dat is een zeer intolerante opstelling. Multicultureel zijn betekent voor mij
dat niet iedereen cultureel hetzelfde is. Dat betekent dat er af en toe
spanningen en botsingen zijn, maar die zitten ook ingebakkken in de westerse
samenleving. In de jaren 50 had je al tegenstellingen tussen religueuze zuilen,
tussen sociale klassen en tussen stad en platteland. In de jaren 70 waren er
botsingen over ontwapening en vredesvraagstukken.'

    Gowricharn hekelt nog een andere poldergewoonte: het afrekenen van mensen en
groepen op uiterlijkheden. 'In Nederland mag er vuil onder je nagels zitten,
zolang je voortuintje maar in orde is.' Als een voorbeeld daarvan noemt
Gowricharn de galerijflat met schotelantennes - voor veel Nederlanders een
aanstootgevend symbool voor allochtonen, die alleen in hun geboorteland zouden
zijn geinteresseerd. 'Wie zegt dat die bewoners alleen hun eigen zenders
bekijken. Ze zappen erlangs zoals u misschien doet bij CNN en BBC. Ze doen met
moderne technologie mee aan de mondiale zapcultuur.'

    Het hoofddoekje is nog zo'n uiterlijkheid, waarin de aanhangers van de
'monoculturele' samenleving zich vastbijten in de optiek van Ruben Gowricharn:
'Het laat zien hoeveel moeite Nederland heeft met andere zeden en gewoonten. Die
hoofddoek is helemaal gepolitiseerd. Mijn moeder had vroeger in Suriname een
sluier om. Daarmee was ze betamelijk gekleed. Het had geen enkele politieke
betekenis. Maar in Nederland is het hoofddoekje voor veel mensen een symbool
geworden voor de onderdrukking van de vrouw, die op bevel van de vader, de broer
of de man een doek om doet, kortom een anti-democratische uiting. En dan
verschijnen er opeens jonge moderne islamitische vrouwen met de hoofddoek op de
tv. Of andere vrouwen die heel laconiek zijn, de ene keer wel en de andere keer
niet een doek dragen. En dan vraag ik me af: wat is het verschil met de sluiers
die nonnen dragen? Daarover maakt niemand zich druk.'

    Gowricharn bespeurt ook weinig waardering voor het enorme
aanpassingsvermogen dat sommige migranten etaleren. 'Over een breed front moeten
ze omschakelen. Ze krijgen te maken met een andere taal, met sociale wetgeving
en regels van vreemdelingenpolitie, met andere vormen van onderwijs. Dat vereist
een grote mentale inspanning. Stel dat je een groepje Hollanders uit de
Achterhoek in Peking neerzet; in een vreemd land met een onbegrijpelijke taal en
een volslagen andere cultuur. Dan zoeken ze ook houvast bij elkaar, dat is
sociologisch een volstrekt normaal verschijnsel. En dan maken we ons hier druk
om concentraties allochtonen, die te dicht op elkaar zouden zitten.'

    Het zal duidelijk zijn dat Gowricharn zich ook mengt in de kwestie-Almere,
waar de directeur van een woningstichting ervoor pleitte allochtonen in een wijk
te huisvesten. 'Een interessant voorstel, maar waarom doet hij het in de sfeer
van de verdachtmaking. Het gaat weer om knoflookluchtjes, grote gezinnen en
overlast. Mijn idee is meer: bouw wijken waar iedereen zich thuisvoelt, zoiets
als Lombok in Utrecht, waar Turken, Marokkanen, Surinamers en jonge Nederlanders
prettig samenleven op basis van vrijwilligheid. Ik verwacht namelijk dat de
vraag naar zulke multiculturele wijken zal toenemen. Helaas, in Nederland ziet
men zulke wijken juist als een probleem.'

    Kan Gowricharn zich voorstellen dat veel Nederlanders de multiculturele
samenleving nog niet in 'transnationaal perspectief' zien, maar zich zorgen
maken over de leefbaarheid van hun eigen stad of dorp? Hoe ziet hij de opkomst
van de Pim-partij Leefbaar Nederland? 'Pim Fortuyn maakt mij onrustig. Ik ben
bang dat hij de Filip de Winter van Nederland wordt (de Belgische politicus die
het extreem-rechtse Vlaams Blok naar electorale successen voerde, red.). Ik hoop
dat ik me vergis, maar ik ben bang dat Fortuyn voor een verrechtsing zal
zorgen.'

    Verwoordt Fortuyn niet de zorgen die veel Nederlanders hebben over de
multiculturele samenleving?

    Gowricharn: 'De grote werkloosheid onder allochtonen is sterk verminderd. De
criminaliteit wordt beteugeld, bijvoorbeeld dankzij de inzet van buurtvaders.
Onaangepast gedrag en criminaliteit onder jongeren zie je ook onder veel
Nederlandse jongeren. Die zijn normaal in elke jeugdcultuur, al speelt migratie
natuurlijk wel een rol. En af en toe roept een imam lelijke dingen. Er zijn echt
belangrijker dingen om je druk over te maken. De werkelijkheid verandert, maar
het beeld wordt niet bijgesteld, doordat we gewend zijn achteruit te kijken.'

    'In de media overheerst alleen het problematische', verzucht de hoogleraar,
die zelf veel hindernissen overwon. 'Logisch, want daar verdienen onderzoekers
en journalisten hun brood mee. Maar laten we ook eens onderzoeken wat er wel
lukt en waarom. Wat is het verschil tussen Lombok, waar mensen graag willen
wonen, en Kanaleneiland dat geldt als de probleemwijk van Utrecht? Zelf verbaas
ik me over de Haagse Schilderswijk. Die wordt altijd als een getto
afgeschilderd. Nou, als ik daar rondwandel zie ik een bruisende buurt, waar veel
gebeurt, veel spannender dan de buitenwijk Zevenkamp in Rotterdam, waar ik
overigens heel leuk woon. Met m'n toko in de buurt is dat mijn multiculturele
paradijsje.'

    Ruben Gowricharn: 'Het is typisch Nederlands om alles rond allochtonen te
problematiseren.'

    Foto Pim Ras

    Hoger onderwijs ; Onderwijs

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               70 of 76 DOCUMENTS

                                Algemeen Dagblad

                                January 12, 2002

Verdi's Il Trovatore laatste opera in het sportpaleis

BYLINE: VAN EEN ONZER VERSLAGGEVERS

SECTION: Cultuur & Media; Pg. 17

LENGTH: 729 words

DATELINE: Amsterdam


    Al ging Verdi's opera Il Trovatore (de troubadour) over een Eskimo die
aardappels in Zuid-Afrika teelt, dan nog was zij bloedmooi. De kracht van de
beeldschone muziek helpt de liefhebber over het voor sommigen wat
ongeloofwaardige verhaal. Een kijkje op de repetitievloer van Ahoy'.

    De solisten in de lege Scheldehal van Ahoy', een reusachtige hangar, zijn
ingepakt in jassen, mantels en sjaals. Het is koud tijdens de eerste repetities
voor Verdi's Il Trovatore. Terwijl deze opera juist over vuur en vlammen gaat.

    Het is bijna niet voor te stellen hoe uit de leegte van deze
repetitieruimtestraks een grootschalige operaproductie tot stand zal komen. Het
is een van de wonderen van opera. Nu staan de solisten nog als gewone burgers te
zingen, begeleid door slechts een versterkte, in de ruimte galmende piano, en
volgen ze de aanwijzingen van de regisseur op een lege speelvloer. De Roemeense
sopraan Olga Romanko zingt de rol van Leonora, de geliefde van de twee rivalen
Manrico en graaf Di Luna, die elkaars broers zijn maar dat niet weten. 'Ik heb
Leonore zo vaak gezongen dat ik de tel kwijt ben. Misschien wel 60 of 80 keer in
de afgelopen tien jaar', vertelt Romanko tijdens een pauze. 'Daarom is het
verbazingwekkend dat deze opera in Nederland 20jaar niet gebracht is door een
van jullie vaste gezelschappen. Leonora is een zeer zware rol. Alles zit erin,
zowel het lyrische als het dramatische, zij is een echte Verdi-sopraan.

    'Hoeveel hoge c's ik moet zingen?' Zij denkt even en telt fluisterend op
haar vingers na: 'Vijf. En ook nog twee maal een hoge des, een halve toon hoger
dan de hoge c. Moeilijk? Voor mij niet. Het moeilijke aan de rol van Leonora is
de laatste akte, waar ik drie scenes achter elkaar moet zingen, zonder rust.
Maar Leonora is een dankbare partij. Mijn rol is niet problematisch, Leonora
heeft een zeer duidelijk karakter. Zij houdt van Manrico de troubadour en is
bereid voor hem te sterven. Simpel.

    'Wat ik van het verhaal van Il Trovatore vind?' Zij lacht. 'Het verhaal gaat
dat in een cafe in Bussetto, waar Verdi woonde, een oude fles wijn ligt te
wachten op degene die het verhaal van Il Trovatore goed kan vertellen. Die fles
ligt er nog steeds.'

    Iets verder op zit de Bulgaarse bariton Vladimir Stoyanov, die graaf Di Luna
vertolkt, te roken. Heel ongebruikelijk voor operazangers. 'That's life', zegt
Stoyanov lakoniek. 'Het is moeilijk om opgesloten te leven, wij zijn zangers
maar ook mensen. Als je aan de vervuiling van het verkeer denkt... Maar het is
inderdaad niet zo goed voor een zanger om te roken. Een slechte gewoonte.'

    Hij houdt van zijn rol als Di Luna, omdat het dicht bij zijn eigen karakter
ligt. Slechte man, dus, die Stoyanov, evenals graaf Di Luna die zo hunkert naar
Leonora dat hij graag zijn rivaal Manrico ter dood brengt. 'Nee, hij is niet
slecht. Hij is gewoon een man die verliefd is, emoties kent. Het is normaal om
van iemand te houden, het is normaal om je rivaal te haten en het is normaal om
te proberen de gang van zaken in je voordeel te veranderen. Als je dit niet doet
ben je een slachtoffer. En wat de ongeloofwaardigheid van het verhaal betreft:
Il Trovatore is een typisch romantische opera. Het is niet zo belangrijk wie wie
is. Het belangrijkste is de prachtige muziek.'

    Bariton Martin Tzonev, eveneens Bulgaar en tevens rokende operazanger, vindt
het verhaal van de opera inderdaad wat gecompliceerd. 'Maar in opera is het
verhaal vaak slechts een middel om de grote emoties - grote liefde, wraak en
jaloezie - naar voren te brengen. In mijn ogen is het zeker mogelijk dat Azucena
in de hitte van de gebeurtenissen haar eigen kind in het vuur gooit. Mensen
worden soms gek in extreme situaties.'

    Dirigent Ed Sapnjaard trekt een grimas als hij gevraagd wordt naar de logica
van het verhaal. 'Waarom vraag je me niet hoe ik de muziek vind? Die is
beeldschoon. Ik zie het verhaal zoals het is en laat me meeslepen door de
prachtige muziek. Iedereen die er naar luistert wordt meegevoerd met de
vlammende emoties. De zangers kunnen net zo goed zingen over het schillen van
uien.'

    Rotterdam Ahoy, Il Trovatore van Verdi. 16, 18, 19-1, 20.00 uur. 20-1 14.00
uur. Kaarten tel. 0900 3001250.

    Scene uit Il Trovatore, een verhaal vol vuur, passie, vlammen en rivaliteit.
FOTO PAUL BERGEN

    Opera ; Kunst en Cultuur ; Kunst ; Muziek ; Klassieke Muziek

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               71 of 76 DOCUMENTS

                                Algemeen Dagblad

                                January 10, 2002

Drugscontrole

BYLINE: BART DOHE, LEIDSCHENDAM.

SECTION: Trefpunt; Pg. 8

LENGTH: 211 words


    D66 en CDA: Zet het leger in bij drugscontrole op Schiphol (AD, 9 januari).
VVD-Kamerlid Niederer vindt dat het tijdelijk inzetten van het leger een
verkiezingsstunt is. Verder meldt hij dat het leger ingezet moet worden bij een
crisis zoals mkz-epidemie, en dat een situatie als deze niet voor ondersteuning
van het leger in aanmerking komt.

    Meneer Niederer, het zou u sieren als u uw kop uit het zand zou halen en
eens zou gaan nadenken over de situatie. Zolang de 'normale' Nederlander voor
bijna elk wissewasje een bekeuring krijgt, terwijl door politiek falen hele
volksstammen met een verslavend poeder ongestraft Nederland binnen kunnen komen,
heeft de belastingbetaler op zijn minst recht op gelijke behandeling (en, voor
de duidelijkheid, dat geldt dus ook voor drugskoeriers!). De frustratie van de
Nederlander is terecht, evenals het gevoel niet serieus genomen te worden door
de politiek die hier nu zo gruwelijk faalt.

    En dan is er geen sprake van een crisis? Jazeker wel, al is het alleen al
gevoelsmatig. Het doel heiligt de middelen en het wordt tijd dat de politiek nu
eens gewoon datgene doet wat nodig is en waar men voor betaald wordt; zet het
leger in, installeer zeecontainers als cel, en het probleem is tijdelijk
opgelost.

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               72 of 76 DOCUMENTS

                                Algemeen Dagblad

                                January 5, 2002

NS-top (4)

BYLINE: R. SEEGERS, ARKEL.

SECTION: Eten & drinken; Pg. 16

LENGTH: 131 words


    Logisch dat de NS-top wordt afgerekend op z'n falend beleid. Timmer heeft
ook in het verleden hele afdelingen die hun doelstellingen niet haalden,
opgeheven. In hun ivoren torens zijn zij het contact met Jan met de pet
(conducteur/machinist) al jaren geleden kwijtgeraakt, en verwachtten zij, met
hun onrealistische blik op de werkvloer, dat deze mensen met minder, meer
presteren. Logisch dat dan ook bij het NS-personeel de motivatie in de loop van
de jaren achteruit is gegaan. Wordt het nu niet eens tijd om de NS van beneden
naar boven op te bouwen, in plaats van andersom, want het lijkt mij sterk dat de
echte spoorhazen niet weten waar de schoen wringt, en dat zij structureel kunnen
meedenken en oplossingen aanreiken over de opzet van een goed en efficient
bedrijf.

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               73 of 76 DOCUMENTS

                                Algemeen Dagblad

                                January 5, 2002

Veel autonieuws in 2002

SECTION: Mobiel; Pg. 50

LENGTH: 1446 words


    Het jaar waarin de euro zijn intrede heeft gedaan, wordt ook het jaar waarin
een Porsche het zware terrein opzoekt, waarin Volkswagen een auto bouwt die
juist niet voor het volk is en DaimlerChrysler hoopt Rolls-Royce uit de markt te
kunnen prijzen. Een jaar vol nieuwe modellen.

    ALFA ROMEO houdt de belangstelling voor het merk gaande met de facelift van
de Alfa 156 en met de komst van een extra sportieve 156 GTA, goed voor 250 pk.
Alfa krijgt in Fiat-verband ook de primeur van een zuinige, direct ingespoten
bezinemotor, de 2.0 JTS (170 pk).

    AUDI vervangt de twee modellen die inmiddels de langste staat van dienst
hebben. Allereerst is dat de 31 Cabrio, die in het voorjaar alleen met de
(duurdere) V6-motoren te koop zal zijn. Pas later zullen de eenvoudigere (en dus
goedkopere) uitvoeringen volgen. Tevens verschijnt een nieuwe versie van het
topmodel, de A8.

    BENTLEY (ook Volkswagen) zet dit najaar een (voor Bentley) modale tweedeurs
sportcoupe op de markt onder de naam GT Coupe. Het is de eerste Bentley met
techniek uit de Volkswagenstal. Onder de lange motorkap schuilt dezelfde 6,0
liter motor (W12, oftewel een dubbele V6) die ook in de Audi A8 komt. Met dit
verschil dat de Bentley-motor is opgepept met turbo's, goed voor 600 pk.

    BMW heeft weinig om naar uit te kijken. De nieuwe 7-serie krijgt een
verlengde (14 cm) uitvoering en een nieuwe motor erbij, een 6,0 liter
12-cilinder. Ook komen er diesels in de 7-serie. In de herfst wordt alvast de
nieuwe Z3 voorgesteld, de verkoop daarvan begint pas in 2003.

    CITROEN maakt het weer spannend op de weg. Allereerst is de C3 aan de beurt,
een compacte vijfdeurs gezinsauto die de Saxo moet doen vergeten. Verder zijn
dit jaar in de aanbieding de nieuwe Evasion, de ruimtewagen die Citroen deelt
met Peugeot (806) en Fiat (Ulysse). Alle drie worden groter, veelzijdiger en
tellen maximaal acht zitplaatsen. Als laatste dit jaar (en de leukste) komt de
speelse Pluriel, een mini die eenvoudig is om te bouwen van een eenvoudige
driedeurs hatchback tot cabriolet of kleine pick-up.

    DAEWOO is eigenlijk failliet, maar wordt als joint-venture van de Koreaanse
schuldeisers en General Motors overeind gehouden. Opgeven doet het Koreaanse
merk niet: dit jaar komen twee nieuwe modellen op de markt. Dat zijn de Kalos,
een mini-ruimtewagen in de klasse van de VW Polo en de Ford Fiesta, en later
gevolgd door de Magnus, een 4,75 meter lange limousine in de hogere
middenklasse. In Azie is de Magnus al enige tijd in de verkoop.

    FIAT houdt het nieuws het komende jaar beperkt tot een facelift van de
eigenwijze zeszitter Multipla, de vernieuwde ruimtewagen Ulysse (zie ook Citroen
en Peugeot) en een combiversie van de nieuwe Stilo. Bovendien verschijnt een
nieuw model van de bestelwagen Ducato, die sinds jaar en dag als basis voor de
meeste kampeerauto's dient.

    HYUNDAI introduceert de bijna 4 meter lange TB, een nieuw model in de klasse
van de VW Polo. Verder is de Coupe vernieuwd en krijgt de Accent een facelift.

    LANCIA brengt de al veelbesproken Thesis in de handel, de luxueuze limousine
met zijn 'slaperige' koplampen. Ook komt er een opvolger van de Zeta, Lancia's
uitvoering van de grote ruimtewagen die we ook kennen van Fiat.

    LAND ROVER stelt de nieuwe Range Rover voor, de Rolls-Royce onder de
terreinwagens. Uiterlijk is hij zeer Brits en technisch zeer Duits, want bijna
alles is afkomstig van BMW. De veel gewonere Discovery krijgt een facelift en
een nieuw interieur.

    MAZDA zet nog voor de zomer het nieuwe model van de 626 in z'n showrooms. De
auto komt als vanouds als vijfdeurs hatchback, vierdeurs sedan en stationwagon.

    MERCEDES-BENZ heeft veel te melden, maar voornamelijk nieuwe/andere motoren
voor bekende modellen. Echt nieuws is dat de nieuwe E-klasse verschijnt, de
Vaneo (een personen- en bestelwagen op basis van de A-klasse) op de markt komt
en de Smart een facelift krijgt, evenals de S-klasse.

    Vooral de zeer gefortuneerden zullen uitkijken naar de Maybach, een
super-de-luxe limousine (een miljoen gulden) die als enige de concurrentie met
de Rolls-Royce (straks BMW) aandurft. Of de auto ook echt in de herfst
verschijnt, is nog onzeker. Mercedes laat dat afhangen van de economische
ontwikkeling in de wereld.

    NISSAN zorgt ervoor dat over drie maanden de nieuwe Primera bij de dealers
staat. Het is een heel nieuw model met een wat futuristisch uiterlijk, dat ook
als stationwagon (de Traveller) en als vijfdeurs hatchback verschijnt. Later in
het jaar volgen de compleet nieuwe Micra en de supersportauto, 350Z. De Terrano
II krijgt een facelift.

    OPEL verwacht veel van de nieuwe, ruimere Vectra. In maart is al eerste de
vierdeurs sedan aan de beurt, in juni gevolgd door de sportievere vijfdeurs
(GTS).Ook de Astra krijgt er wat bijzondere uitvoeringen bij: de Cabrio (ook met
turbo) en de Astra OPC, zeg maar de sport-Astra. Aan het eind van het jaar
krijgt de Opel Speedster ook een turbo-versie.

    PEUGEOT neemt het publiek in het ootje door dit jaar twee dezelfde
uitvoeringen van de nieuwe 307 op de markt te zetten onder een verschillende
naam: de 307 Break en de 307 SW. De Break wordt de klassieke combi met een
neerklapbare achterbank voor meer laadruimte. De SW is ook een stationwagon,
maar dan met drie aparte stoelen achterin, met de mogelijkheid die op meer dan
een manier in de auto te plaatsen of weg te laten. Kortom, deze SW heeft de
gebruiksmogelijkheden van een ruimtewagen, met het uiterlijk van een combi. Ook
de 206 krijgt een SW-uitvoering. De grote ruimtewagen krijgt een opvolger, de
807. Met veel zitruimte, twee elektrische schuifdeuren en 50 opbergvakken en
-vakjes.

    PORSCHE gaat vreemd. Er komt een nieuw model dat deze keer niet zijn kunnen
op geasfalteerde wegen wil tonen, maar in het ruwe terrein. De Cayenne die in
het najaar wordt gepresenteerd, is namelijk een echte terreinauto, die op de
vlakke weg de snelste in zijn klasse is, anders zou het geen Porsche zijn. Hij
krijgt een V8-motor van 340 pk die ook leverbaar is met turbo (450 pk) en dan
een top haalt van meer dan 250 km/u. De Boxster ondergaat bijna gelijktijdig een
facelift.

    RENAULT heeft in december de toekomst eigenlijk al laten beginnen met de
komst van de Avantime; dit jaar komen er nog drie nieuwe modellen bij. De Vel
Satis komt al snel, als het nieuwe topmodel. Het is een luxueuze limousine met
Franse elegantie en comfort, die in plaats van een handrem een automatische
parkeerrem krijgt. De Espace wordt geheel vernieuwd en verruimd, met deze keer
een stalen carrosserie en niet langer een 'huid' van kunststof. Ook de Megane
slaat nieuwe wegen in. De hatchback als eerste, de andere varianten, zoals
cabrio, Scenic en combi volgen pas in 2003.

    SKODA is als de jongste telg in het Volkswagen-concern een beetje de
Assepoester van het gezin. Met de Superb wil het merk dit jaar laten zien dat
het huissloofje kan veranderen in een elegant, prestigieus model. Technisch
afgeleid van de VW Passat, maar dankzij een grotere wielbasis meer ruimte, zeker
op de achterbank. Over een combiversie wordt nog gediscussieerd.

    TOYOTA viert het jaar van de nieuwe Corolla, de negende in de reeks. Het is
een in Europa vormgegeven auto, gemaakt voor de Europese smaak. De Corolla
verschijnt meteen in vier gedaanten, waaronder de Corolla Verso die als
ruimtewagen in de compacte middenklasse de meeste aandacht trekt. Er komt later
dit jaar ook een nieuwe Landcruiser 90 (in drie- en vijfdeurs uitvoering).

    VOLKSWAGEN reikt met de Phaeton naar een klasse autorijders die je onder het
gewone volk niet tegenkomt. Deze luxe directie-auto (de eerste is al cadeau
gedaan aan bondskanselier Schroder) begint pas (dik) boven de Euro 50.000 en het
topmodel met de W12-motor zal nog veel duurder worden. In mei kunnen de
gefortuneerden er kennis mee maken. De terreinwagen is voor VW ook een nieuw
model, dat samen met Porsche is ontwikkeld en daarom best de volkse uitvoering
van de Porsche Cayenne mag worden genoemd. En eindelijk krijgt VW dit jaar op de
valreep ook nog zijn eigen ruimtewagen in de middenklasse, waarbij de VW Golf
als uitgangspunt is genomen. Volkswagen is met deze Golf Van zo'n beetje het
laatste merk dat in deze klasse zijn intrede maakt.

    VOLVO stapt dit jaar ook het terrein in met een vierwielaangedreven
vrijetijdsauto (SUV). De XC90 is geheel nieuw en met de permanente 4WD moet hij
auto's als de BMW X5 en de Mercedes M-klasse schrik aanjagen.

    AUDI A4 CABRIO

    CITROEN C3

    LANCIA THESIS

    MERCEDIS - BENZ MAYBACH

    NISSAN PRIMERA WAGON

    OPEL VECTRA

    PEUGEOT 307 SW

    RENAULT VEL SATIS

    SKODA SUPERB

    TOYOTA COROLLA

    VOLVO XC90

    VOLKSWAGEN PHAETON

    Auto

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               74 of 76 DOCUMENTS

                                Algemeen Dagblad

                                January 4, 2002

In de stoel als dagje uit ; Eerste prive-kliniek voor tandheelkunde

BYLINE: DOOR STEFAN RAATGEVER

SECTION: Diagnose; Pg. 27

LENGTH: 1443 words


    Extreme angst, een aversie tegen overvolle wachtkamers of simpelweg behoefte
aan een luxueuzere tandartsbehandeling. Hoewel de redenen voor hun bezoek aan de
eerste prive-kliniek voor tandheelkunde in ons land uiteenlopen, hebben de
clienten een ding gemeen: zij betalen graag flink voor een behandeling op maat.
'Als een client iets wil, kan het bijna altijd', zegt Rieteke van Dort,
directrice van de kliniek.

    De luxueuze en weldadige sfeer die de kliniek -landelijk gelegen in een oude
herenboerderij in Renswoude, op de grens van de provincies Utrecht en Gelderland
- pretendeert uit te ademen is al bij binnenkomst voelbaar. In de grote,
stijlvolle wachtkamer is het behaaglijk warm, brandt de open haard en wordt de
thee op een zilveren dienblad geserveerd. De setting doet denken aan een
rustgevend kuuroord. Alleen de witte badjassen ontbreken.

    Directrice van de naar haar genoemde kliniek is Rieteke van Dort. Gekleed in
lange rok en bijpassend bontkraagje maakt ze een praatje met een cliente. 'Wat
heeft zij een mooi mondje gekregen', zegt ze later, alvorens de gedachte achter
haar onderneming uit te leggen.

    'Ik bied tandheelkunde zoals ik die zelf graag zou willen, maar die je in de
reguliere zorg niet vindt. Kwaliteit, aandacht, maar vooral tijd en eigen
inbreng zijn daarin belangrijk. De cliient is bij ons opdrachtgever en niet
iemand van wie de behandeling snel moet worden afgewerkt, omdat de wachtkamer
ongeduldig wordt.'

    Van Dort begon de kliniek vier jaar geleden en verhuisde die vorig jaar van
Zuid-Limburg naar Renswoude. De behoefte aan een alternatief voor de gangbare
tandarts blijkt groot te zijn. De bouwplannen voor een nieuw gedeelte van het
gebouw zijn al klaar. De oorzaak van de belangstelling ligt volgens Van Dort in
de persoonlijke benadering van de kliniek.

    'Alles draait hier om de client. Wij hebben alle tijd voor hem. Vroeger had
de tandarts die ook. Nu zijn de praktijken overvol en puilen de wachtkamers uit.
Extra tandartsen zijn schaars. Het is logisch dat dit clienten, maar ook
tandartsen frustreert. Onze clienten komen daarom vanuit alle delen van
Nederland, maar ook uit Spanje of Aruba, naar hier.'

    Een van hen is Hans Berendsen * (47). Hij wil niet met zijn echte naam in de
krant en ook een persoonlijke ontmoeting met de verslaggever ziet hij niet
zitten. Hij wil tegen elke prijs voorkomen dat zijn omgeving te weten komt welke
behandelingen hij heeft ondergaan en vooral hoe slecht zijn gebit aanvankelijk
was. Het taboe op een lelijk gebit is groot. Telefonisch vertelt hij: 'Ik
schaamde mij voor mijn tanden en durfde niemand mijn mond te tonen. Ik heb een
totale gebitsrenovatie ondergaan. Nu durf ik weer openlijk te lachen.'

    Naar de tandarts ging Berendsen al sinds zijn jeugd niet meer. 'Daar moest
alles altijd heel snel. De wachtkamer zat immers vol. Als je dan als kind niet
meewerkte, gaf de tandarts je gewoon een klap. Ik werd daardoor bang voor hem en
ging niet meer op controle.' Gevolg was dat de conditie van zijn gebit bleef
verslechteren. Zijn tanden rotten langzaam weg. Na lang aarzelen meldde hij zich
bij de prive-kliniek. 'Voor de behandeling zelf was ik al lang niet meer bang.
Ik vreesde alleen dat er niets meer voor mij kon worden gedaan.' Dit bleek wel
mogelijk en na zeven behandelingen, die soms een dag lang duurden, kreeg zijn
gebit een compleet ander aanzien. De niet geringe prijs hiervoor betaalde hij
zonder morren. 'Het heeft mij 63.000 gulden gekost, maar het dubbele had ik er
ook voor over gehad. Mijn gebit was mijn leven gaan beheersen. Ik voel mij nu
bevrijd.'

    Ook Annelies Govers * (54) betaalde graag de hoge rekening van de kliniek.
'Ik had een overbeet en scheefstaande tanden. Een esthetisch probleem. De
reguliere tandartsen slaagden er niet in mijn gebit er naar mijn zin uit te
laten zien of wilden het niet proberen. Een van hen zei zelfs zo'n gefrustreerde
vrouw niet te willen helpen. Daarom was mijn behandeling in de kliniek een
verademing. Een keur aan specialisten heeft naar mij geluisterd en ervoor
gezorgd dat ik niet meer met m'n hoofd naar beneden hoef te lopen. De kosten?
80.000 gulden en die worden niet door ziekenfonds of ziektekostenverzekeraar
vergoed. Inderdaad, het is erg veel geld.' Desalniettemin bestrijdt directrice
Van Dort dat een bezoek aan haar kliniek slechts voor de rijken der aarde is
weggelegd. 'De behandelingen zijn ook voor de gewone man betaalbaar, mits die
wat voor zijn gebit over heeft. De gemiddelde prijs van een behandelplan is
25.000 gulden. Op ons parkeerterrein staat daarom zowel de Rolls Royce met
chauffeur als de kleine middenklasser. En ja, natuurlijk zijn we duur, maar als
ik echt rijk had willen worden, was ik een massa-kliniek in een gebied met een
tandartsentekort begonnen. Dat is snel verdienen. Wij willen echter meer bieden
dan tandheelkunde alleen.' Deze meerwaarde bestaat naar de mening van de
directrice uit het persoonlijke behandelprogramma. Na een intake gesprek stelt
zij in overleg met het tandheelkundig team, dat in totaal bestaat uit vier
tandartsen, een kaakchirurg en een specialist in implantaten, het plan op.
Vervolgens beslist de client of dit plan wordt uitgevoerd. Het doel en de
voorwaarden worden eveneens door hem bepaald.

    'Als een client iets wil, kan dat bijna altijd. Al wil hij een olifant in de
tuin. Behandelingen die voortkomen uit onvrede van een client over het uiterlijk
van zijn gebit, voeren we veelvuldig uit. Ja, in die zin zijn we de plastisch
chirurgen onder de tandartsen. Het trekken van gezonde tanden, zodat de eigenaar
nooit meer naar de tandarts hoeft, zullen wij echter nooit doen. Hoewel het veel
wordt gevraagd. De verzoeken dienen binnen de medische ethiek te blijven. Een
ingreep moet nodig zijn', stelt Van Dort, die in haar kliniek al wel een
robijntje in een tand verwerkte en een wat vergeeld gebit op verzoek omvormt tot
een American smile.

    Voor dergelijke ingrepen is de kliniek de aangewezen plaats. Toch bestaat
het grootste deel van de clienten uit mensen met een extreme angst voor de
tandarts, die daardoor hun gebit lange tijd hebben verwaarloosd. 'Ook
zakenlieden die de behandeling zo snel mogelijk en op hun eigen tijd uitgevoerd
willen zien, vormen een belangrijke groep. Net zoals mensen die zo'n
gecompliceerde ingreep willen, dat de reguliere tandheelkunde hiervoor de tijd
niet heeft. Bij ons is die er altijd.'

    Bij behandelingen die verscheidene dagen in beslag nemen, biedt de kliniek
zelfs een arrangement met hotelovernachting in de buurt aan. Rieteke van Dort
benadrukt dat de prive-kliniek niet alleen wegens de luxe de beste plaats voor
gecompliceerde ingrepen is. 'Een gewone tandarts voert deze behandelingen weinig
uit en ontbeert daardoor veelal ervaring. Net afgestudeerde tandartsen kunnen
dergelijke ingrepen zeker niet uitvoeren. Onze kliniek heeft louter specialisten
in bijvoorbeeld het werken met implantaten (kunstwortels - red.) of
brugconstructies in dienst. Voor de halfjaarlijkse controle is de reguliere
tandarts meer de aangewezen persoon.'

    Voor mensen met een fobische angst voor de tandarts bestaat er de
mogelijkheid om de behandelingen onder volledige narcose te ondergaan. 'Voor
veel mensen een geruststellende gedachte', zegt Van Dort, die eerder een
trainingscentrum voor angstige patienten leidde. 'In ons land gaan meer dan een
miljoen mensen uit angst niet naar de tandarts. Dat levert dikwijls problemen
op, als er bijvoorbeeld ineens een ontsteking van een kies ontstaat. Wanneer de
drempel is genomen die te verhelpen, wordt vaak gedacht dat de pijn niet meer
terugkomt. Terwijl op dat moment juist moet worden geprobeerd de opgelopen
achterstand in te halen. Anders blijven problemen zich voordoen. Onze kliniek
helpt de mensen durven er wat aan te doen.'

    Van Dort verwacht dat haar prive-kliniek voor tandheelkunde, de eerste in
Nederland, navolging zal krijgen. Zeker nu de aanvankelijk sceptische houding
van de reguliere tandartsen afzwakt. 'Toen ik begon, ondervond ik ongelooflijk
veel weerstand. Op beurzen werd ik uitgescholden en ik kreeg veel boze brieven.
Terwijl van broodroof absoluut geen sprake is. Van onze clienten heeft 99
procent geen tandarts. Tegenwoordig is de verstandhouding beter. Tandartsen
verwijzen zelfs af en toe mensen naar mij door.'

    * Om redenen van privacy zijn de namen van de betrokken clienten gefingeerd.

    Voor meer informatie: Van Dort Kliniek Tandheelkunde 0318 - 570 970 of
www.vandort.com

    'Wij willen meer bieden dan tandheelkunde alleen'.

    Foto Ton Poortvliet

    Tandheelkunde ; Nationalisatie en privatisering ; Economie ; Nationale
Economie ; Gezondheid ; Geneeskunde

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               75 of 76 DOCUMENTS

                                Algemeen Dagblad

                                January 3, 2002

Sponsor Opel doet voetbal rigoureus weg

BYLINE: DOOR GERARD DEN ELT

SECTION: Sport; Pg. 13

LENGTH: 849 words

DATELINE: Sliedrecht


    Opel slaat een andere weg in. Het automerk stopt rigoureus met het sponsoren
van voetbal en wil in een nieuw avontuur stappen om het merk opwinding en
uitstraling mee te geven. Het Duitse toerwagenkampioenschap DTM is een van de
mogelijkheden.

    Het betekent onder meer dat de autofabrikant aan het einde van het seizoen
vertrekt als subsponsor van Feyenoord, de volksclub die het logo van 'de auto
voor de gewone man' sinds 1984 zes seizoenen trots op het shirt droeg. Het
huwelijk met Feyenoord loopt daarmee na een relatie van 18 jaar stuk. Om de
breuk te verzachten wordt nog wel gekeken of Opel auto's kan blijven leveren aan
de contractspelers.

    De stap past in het beleid dat de autofabrikant uit het Duitse Russelsheim
heeft uitgestippeld: een volledige terugtrekking uit het Europese voetbal. Het
merk verdwijnt uiterlijk volgend seizoen van de shirts van topclubs als Bayern
Munchen, AC Milan en Paris Saint-Germain. Alleen al aan die drie Europese
topclubs betaalt Opel jaarlijks circa 45 miljoen euro.

    Het ligt in de lijn der verwachtingen dat de steun aan de KNVB, aflopend in
2004, ook spoedig zal worden beeindigd.

    De drastische maatregelen zijn niet uit weelde geboren, erkent Dick
Braakhekke namens Opel Nederland. Het merk voert een bezuinigingsplan door met
de welluidende naam Olympia om een einde te maken aan de verliezen. De fabrikant
maakte in augustus vorig jaar een recordverlies van 427 miljoen euro (941
miljoen gulden) bekend. Daarom wordt de productie met circa 350.000 auto's
ingekrompen en wordt kritisch naar de uitgaven voor (sport)marketing gekeken.

    'We zijn als Opel Nederland vrij om ons eigen voetbalbeleid te volgen', zegt
Braakhekke. 'Maar ook wij ontkomen er niet aan onze sponsoruitingen kritisch
tegen het licht te houden. Een van onze conclusies is dat we stoppen als
subsponsor van Feyenoord. Voor onze naamsbekendheid hoeven we niet meer aan de
club verbonden te blijven. Als we vragen of mensen in Nederland Opel kennen, dan
is dat bij 93 procent van de ondervraagden het geval.' Volgens Braakhekke is de
betovering en de verrassing van het sponsorschap verdwenen. 'Alle relaties zijn
in de loop der tijd al een keer uitgenodigd.'

    Ooit nestelde het merk zich als een van de eerste sponsors in het voetbal.
Behalve aan Feyenoord verbond Opel zich aan Ajax en PSV als subsponsor en
leverancier van auto's aan de topvoetballers. Het gebruik van auto's door
spelers was een van de reden in het voetbal te stappen.

    Op pagina 12 Tweedehands John de Wolf populair

    Tweedehands John de Wolf populair

    Vervolg van pagina 11

    opel

    Marcel Beerthuizen, directeur van sponsoradviesbureau TBWA/Brand Experience
Company, weet zich goed voor de geest te halen waarom Opel in het voetbal
stapte. 'In de jaren 80 bleek uit marktonderzoek dat Opel een sterk vergrijzend
klantenbestand had en dat verjonging dringend gewenst was. Het voetbal leende
zich daarvoor het beste.'

    Die tactiek heeft heel lang in het voordeel van Opel gewerkt. Beerthuizen
haalt zelfs de populariteit aan van door Feyenoorders gebruikte auto's, die bij
de Rotterdamse dealer Eef & Huub aan supporters werden verkocht. 'Daar kon je de
tweedehands van John de Wolf kopen.' Uit zijn archief komt een artikel, waarin
Opel Nederland in 1989 na zes jaar sponsoring tevreden constateerde dat de
gemiddelde leeftijd van Opel-kopers met zeven jaar was gedaald.

    De stap van Opel in Europees verband is minstens zo opmerkelijk. Wie als
shirtsponsor van de winnaar van de Champions League er de brui aan geeft, lijkt
wel in erg grote nood te verkeren. Toch zegt Henri van der Aat, directeur van
sponsoradviesbureau Trefpunt, die stap te begrijpen. 'Als je als sponsor wilt
stoppen, kun je dat beter op het hoogtepunt doen. Je kunt dan ten eerste de club
meer tijd geven een nieuwe shirtsponsor te vinden en bovendien bewandel je zelf
ook de koninklijke weg. Een club als Bayern Munchen heeft als winnaar van de
Champions League geen moeite een nieuwe shirtsponsor te vinden. Stoppen met
sponsoring als het minder gaat wordt in de regel minder goed begrepen.'

    Ook de volledige verdwijning van het automerk uit de voetballerij wordt door
Van der Aat toegejuicht. 'Of je zit helemaal in een sport, of je stapt er
helemaal uit. Opel heeft het in het voetbal uitstekend gedaan. Het is een merk
voor iedereen, die past bij een sport voor iedereen.'

    Volgens Erwin Boonacker, als directeur van Sports Business Group adviseur
van Opel Nederland, zal het niet eenvoudig zijn een even succesvolle strategie
uit te stippelen. 'Opel is net als Nike en McDonald's het grote voorbeeld van
succesvolle sportsponsoring. Maar het is ook fair om snel en zakelijk duidelijk
te maken dat je geen nieuwe contracten meer afsluit in het voetbal. Het zal niet
eenvoudig het succesvolle huwelijk tussen Opel en voetbal op een ander terrein
te evenaren. Voetbal is duur, maar is de prijs meer dan waard. We kunnen wel het
vrouwenturnen gaan sponsoren en veel geld overhouden, maar de effectiviteit zal
veel minder zijn.'

    Voetbal ; Sponsoring ; Economie ; Bedrijfsleven ; Sport

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.

                               76 of 76 DOCUMENTS

                                Algemeen Dagblad

                                January 2, 2002

Euro reuzenstap in scheefgroeiende Europese integratie

BYLINE: ANALYSEDOOR MARTIJN BENNIS EN FRANS BOOGAARD

SECTION: Binnenland; Pg. 4

LENGTH: 540 words

DATELINE: Brussel


    Met de fysieke aftocht van 12 nationale valuta's is een reuzenstap gezet in
het proces van Europese integratie dat vlak na de Tweede Wereldoorlog begon.
Maar het proces groeit langzamerhand wel scheef.

    De Britse premier Winston Churchill plantte in 1946 het eerste zaadje voor
de euro toen hij opriep tot een Verenigde Staten van Europa. Politieke en
economische verwevenheid zouden de beste garantie zijn voor blijvende vrede in
het continent waar twee wereldoorlogen hun oorsprong vonden. De monetaire unie
is een belangrijke stap in een proces dat uiteindelijk zou kunnen resulteren in
die Verenigde Staten van Europa. De eurolidstaten dragen hun monetaire autonomie
definitief over aan de Europese Centrale Bank en zijn daarmee in economische zin
afhankelijk van elkaar.

    Maar Europa gaat vooral in macro-economisch opzicht snel, en dreigt daardoor
scheef te groeien. Wel een munt, nog niet een buitenlands en veiligheidsbeleid.
Wel een vrij kapitaalverkeer, nog steeds niet een echt vrij personenverkeer. Wel
een snelle groei naar een politie- en justitiebeleid, nog niet een asiel- en
migratiebeleid. Een Parlement dat in veel gevallen optreedt als medewetgever,
maar dat over de grootste begrotingspost, de Europese landbouw, nog steeds niets
te zeggen heeft. Een Parlement ook dat soms letterlijk met zichzelf in debat
gaat, omdat ministers of commissarissen op dat moment wel wat belangrijkers te
doen hebben dan zich te verstaan met de gekozen vertegenwoordigers van de 15
Europese bevolkingen.

    De euro legt de behoefte bloot aan samenwerking op andere terreinen. Het
opgeven van de mogelijkheid om een eigen economisch beleid te voeren plus de
vrijheid van handel en verkeer in de Europese Unie, vraagt bijvoorbeeld om een
Europees sociaal beleid maar daar is nog geen sprake van. Zo riskeert iemand die
elders gaat werken, ook al is het voor dezelfde baas, nog steeds een
pensioenbreuk.

    Ook wordt het verschil tussen de economische grootmacht, die Europa met de
gezamenlijke munt definitief is, en de politieke macht steeds scherper. Er
worden ronkende verklaringen afgegeven over Afghanistan en het Midden-Oosten,
maar er is alleen op papier nog maar een vredesleger om die woorden kracht bij
te zetten.

    Bestuurlijk is Europa nog lang niet op sterkte en dat wordt straks met tien
landen erbij niet beter. Al twee keer - in Amsterdam en Nice - zijn de hoogste
leiders ervoor teruggeschrokken de stappen te zetten die nodig zijn om Europa
democratisch en bestuurbaar te maken. Ze willen dat nu doen in 2004, met de rug
tegen de muur en het pistool op de borst.

    Plotseling dringt 'Europa' door in het dagelijks leven van zo'n 300 miljoen
Europeanen. Je kunt er ook als gewone burger niet meer omheen. Uit alle
pinautomaten komt sinds gisteren Europees geld, we krijgen uniforme passen, en
wellicht volgend jaar ook uniforme kentekenplaten. 'Wij worden de sterkste van
de wereld', zei Commissievoorzitter Prodi gisternacht in Wenen, waar hij met
zijn eerste euro's een bosje bloemen kocht voor zijn vrouw. Ongetwijfeld
realiseert Prodi zich dat de euro slechts een beginpunt is.

    Buitenlandse betrekkingen ; Betalingsverkeer ; Economie ; Bedrijfstakken ;
Bank- en Verzekeringswezen ; Politiek en Staat

LOAD-DATE: May 12, 2003

LANGUAGE: DUTCH

                © 2002 PCM Uitgevers B.V.  All rights reserved.
