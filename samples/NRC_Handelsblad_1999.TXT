
                               1 of 109 DOCUMENTS

                                NRC Handelsblad

                               December 30, 1999

1991 Veranderingen worden routine

SECTION: Achterpagina; Pg. 26

LENGTH: 1772 words


Op de voorpagina van 30 december 1991 komen veel ontwikkelingen samen. Tijdens
de jaren tachtig is er in Nederland voortdurend bezuinigd, onder de no
nonsense-kabinetten Lubbers, en nog is het niet genoeg. De PvdA, die sinds 1989
deel uitmaakt van de regering, is in een diep electoraal dal terechtgekomen
dankzij de fel omstreden bezuinigingen op de WAO die premier Lubbers (CDA) en
minister van Financien Kok (PvdA) in de zomer van '91 afkondigden. Nederland is
bezuinigingsmoe, maar de internationale adviseurs blijven hameren op verder
terugdringen van de uitgaven. In koppentaal: 'Oeso: bezuinigen op sociale
uitgaven'.

Maar niet alleen het binnenlandse tumult valt op 30 december zichtbaar op de
mat. Ook het grote buitenlandse nieuws vanaf 1989, de gebeurtenissen in
Oost-Europa, staat prominent voorop. Zoveel nieuws is er te melden geweest uit
deze streken dat de stijl van de opening van de krant meer het karakter van een
nieuwsanalyse heeft gekregen dan van een droog nieuwsbericht. Alleen door de
uitleg wordt duidelijk hoe belangrijk deze zoveelste ontwikkeling uit Moskou is.
Dat een aantal Vietnamezen niet meer terugdurft naar hun nog altijd
communistische vaderland is begrijpelijk, maar de asielprocedure in Nederland is
amper ingericht op hun gecompliceerde vlucht vanuit een land als
Tsjechoslowakije.

Het andere grote buitenlandse nieuws van deze jaren, de Golfoorlog tegen Irak
begin 1991, is op 30 december nog slechts terug te vinden in het jaaroverzicht
in foto's op pagina 8. Een lange rij gevangengenomen Iraakse soldaten marcheert
daar bovenlangs de pagina.

1991 Is ook het jaar waarin in de Europese Gemeenschap velen uitkijken naar
1992: het historische jaar waarin de binnengrenzen binnen de Unie definitief
zouden wegvallen. Inmiddels is die historische verandering al weer routine
geworden en is de magische klank van '1992' al weer geheel versleten, maar de
twijfel over de Nederlandse identiteit die toen opleefde is nooit helemaal meer
verdwenen.

De redactie zet op 30 december 1991 groot in. Een hele pagina is gewijd aan de
vraag 'Moet Nederland blijven?'. Het wordt belangrijk genoeg gevonden voor een
uittrekseltje op de voorpagina (een zogenaamde 'ankeiler'). 'Onze identiteit is
verdwenen', sombert de historicus H. Righart. 'Nederland is inmiddels
beeindigd.' In het uitgebreide artikel op pagina 2 (in feite een opeenstapeling
van 23 mini-interviewtjes) toont hij zich iets optimistischer: 'Het vreet niet
aan ons. Het heeft ook voordelen. Zo zullen vreemdelingenhaat en racisme hier
nooit kunnen opleven met een beroep op een nationalistische traditie, zoals je
dat bij het Vlaamse Blok heel duidelijk ziet. En je ziet hier ook geen onzinnige
discussies over het voortbestaan van de gulden of de noodzaak Hollandse hutspot
uit de klauwen van Europa te redden. (...) Het enige is dat we niet weten wat
ervoor in de plaats komt. En dat is toch wel een beetje onheilspellend.'

Veelzeggend over de sterk gedemocratiseerde en onelitaire inslag van Nederland
in deze jaren is de uiteenlopende achtergrond van de zegslieden die in dit stuk
hun licht over de toekomst van Nederland mogen laten schijnen. Bisschop Bomers
van Haarlem, schrijver Harry Mulisch, econoom Jan Pen, maar ook voetballer Hans
van Breukelen en marktkoopvrouw K. de Haan ('naam in verband met mijn klandizie
gefingeerd') doen hun duit in het zakje. De marktkoopvrouw laat weten: 'Het
maakt me niets uit als Nederland verdwijnt. Je hebt toch niets te vertellen
tegenwoordig en de gewone man wordt de dupe. Ze lopen over ons heen. We moeten
steeds meer belasting betalen.' Enigszins in strijd met Righarts optimisme over
de vreemdelingenhaat zegt ze verder: 'Van Nederland is haast niets meer over,
want we zijn al onder de voet gelopen door immigranten. Als je daar iets van
zegt, discrimineer je, maar dat doe ik helemaal niet. Ik zeg alleen: we hebben
niets meer in te brengen.'

Radiomaker Peter Flik is amper optimistischer: 'Het best kan Nederland worden
gesymboliseerd door een autobus die ik ergens in de omgeving van Arnhem zag
rijden met het opschrift: 'Avonturenpark'. (...) Nergens kan een Nederlander nog
iets beleven - behalve in een bus op weg naar het avonturenpark.' Schaatsster
Sjoukje Dijkstra is milder: 'We hebben wel een eigen mentaliteit, maar die is
moeilijk te omschrijven (...) In ieder geval zijn wij veel nuchterder dan
anderen, je krijgt dat mee met je geboorte. Je voelt je toch iets aparts.' De
Franse correspondent Sylvain Ephimenco in Nederland heeft de meeste afstand:
'Het is typisch Nederlands om een geintegreerd Europa als een bedreiging te
zien. Die houding bewijst eens te meer dat de Nederlandse identiteit, de
saamhorigheid en zelfs het nationalisme manifest aanwezig zijn.'

De krant van 1991 bevat nog meer betekenisvolle mijlpalen. Op pagina 3 kondigt
Klazien Alberda, oprichtster van de Nederlandse Vereniging voor Vrijwillige
Euthanasie (NVVE), aan dat ze haar strijd voor een legale euthanasieregeling zal
staken. 'Het streven naar sociale aanvaarding van het euthanasievraagstuk is
volledig bereikt', rechtvaardigt ze haar terugtreden. 'Er is een verbetering in
de situatie van de stervenden tot stand gebracht. Vrijwillige euthanasie vindt
niet meer uitsluitend in het ziekenhuis plaats zoals nog tien jaar geleden.' Een
wettelijke regeling van deze praktijk zit er volgens Alberda voorlopig niet in.

NRC Handelsblad

1Vetkolom

Amerikaanse kranten gaan er het verst in. Daar hoeft de lezer zich niet te
verbazen als hij een en hetzelfde bericht drie keer in de krant aantreft: heel
kort op de voorpagina (verwijzend naar een binnenpagina), dan weer heel kort,
vaak vetgedrukt op die binnenpagina en ook nog eens, uitgebreid, daaronder.

Deze krant maakt sinds 1987 consequent een (soms een halve of driekwart) kolom
met kleine berichten. Soms zijn het zelfstandige berichten, soms verwijzen ze
door naar een groter stuk elders in de krant. Ze fungeren als onderkomen voor
het allerlaatste nieuws en als blikvanger.

De lezer kan de korte berichten in hoog tempo lezen en ze worden daarom steevast
geprezen in lezersonderzoeken. De kortkolommen rukken op in de andere pagina's
van de krant: Binnenland, Buitenland, Kunst, Sport, Economie.

In de jaren negentig is de vorm op de voorpagina verstrakt tot berichtjes van
drie, hooguit vier zinnen.

2Foto

Als er geen nieuws is op 30 december, is er altijd wel ergens sneeuw gevallen
voor een mooi plaatje. Op de voorpagina 'hoort' een nieuwsfoto. In de jaren
tachtig levert dat de volgende reeks op: een Amerikaanse burgemeester op bezoek
in Libanees oorlogsgebied, Joop den Uyl als voorzitter van de Internationale,
overstromingen in Ecuador, Poolse premier Jaruzelski in overleg,
veiligheidspolitie in staat van alarm op het vliegveld van Wenen, Smit Tak bergt
een olietanker, een ontplofte raketfabriek, spanning in Kosovo, Amerikaanse
soldaten in actie in Panama.

Vergelijk dat eens met de reeks in de jaren negentig: verklede kinderen, een
kleumende Servische vrouw in belegerd Gorazde, schaatser Bart Veldkamp faalt op
de tien kilometer, Tsjetsjeense vrijwilligers verlaten Grozny, een boer van het
Udege-volk in Siberie melkt zijn koe, demonstrerende indiaanse vrouwen in
Guatemala, Kenianen van de Masai-stam bij de stembus en een krantenlezende
politicus. Het is duidelijk: het persoonlijke en schilderachtige heeft in de
jaren negentig terrein gewonnen op het politieke en formele - niet alleen in de
fotografie, ook in de reportage en soms zelfs in het bericht. 'Het nieuws is
breder geworden', zegt Jan Paul van der Wijk, anno 1999 verantwoordelijk voor
het beeld in de krant. 'Sport, kunst, dat waren onderwerpen die in de jaren
zeventig en tachtig zelden op de voorpagina terechtkwamen. En al helemaal niet
als foto.'

Ook het gebruik van kleur op de voorpagina had invloed. Er was al af en toe met
kleur geexperimenteerd, maar dan vooral in advertenties, waar de letters of de
achtergrond een steunkleur kregen. Een van de eerste kleurenfoto's die de
voorpagina van NRC Handelsblad haalden, was in 1989 die van een met olie
besmeurd zeehondje op een boei in Alaska, net nadat de olietanker Exxon Valdez
op de rotsen was gelopen.

3Wereldbolletjes

Bij alle ernst in de berichtgeving voelden de verschillende kranten behoefte aan
iets 'leuks' op de voorpagina. De Volkskrant had bijvoorbeeld decennialang
dagelijks een cartoon van Wim Boost, die signeerde als 'Wibo'. Tot 1976 is het
luchtigste element op de voorpagina van NRC Handelsblad het weerbericht. Een
jaar later verschijnen er drie lachende haasjes links onderin, met een
tekstballonnetje erboven en daarin een woordspeling. 'Kun je je bij Lloyds ook
laten verzekeren tegen 1979?' is die van zaterdag 30 december 1978. Twee jaar
later zijn ze verdwenen.

In 1981 zijn de drie haasjes vervangen door drie wereldbolletjes in fauteuils.
De oneliners die zij uitspreken komen voor rekening van redacteur Pim Vermaat.
Dat wil zeggen, eerst mochten alle redacteuren van de krant er een verzinnen en
koos Vermaat 'zorgvuldig de leukste uit', zoals hijzelf zegt. 'En die was van
mij.' Hij wordt dus al snel de vaste bedenker van de teksten. In 1992 stoppen de
wereldbolletjes en wordt het 'lichte element' voorop een dagelijkse column van
schrijver Koos van Zomeren. Die houdt het ruim duizend keer vol, waarna de lezer
weer genoegen moet nemen met het weerbericht.

Tot 1997. Dan staan er ineens twee krekels die iets grappigs zeggen
linksonderin. Pim Vermaat is terug.

4Graphics

Op 23 januari 1905 verschijnt een infographic avant la lettre op de voorpagina
van het Algemeen Handelsblad. 'Onze schetskaart van Petersburg' staat erboven en
een eenvoudige tekening 'in groote haast geteekend' laat zien waar de 'gevechten
en ongeregeldheden' zich die dagen in Rusland hebben afgespeeld.

Kaarten verschijnen in de loop der jaren regelmatig in de krant. Ze worden lange
tijd geleverd door cartograaf Van Pelt. Het is pas begin jaren negentig dat de
echte infographic zich een plaats in de krant verovert. De Tweede Golfoorlog,
begin 1991, is een belangrijk moment in die ontwikkeling, als er getekende
weergaven verschijnen van de (werking van) gebruikte wapens, of de geallieerde
en Iraakse posities in de woestijn.

Sedertdien is de krant geen dag meer verschenen zonder dat de 'studio' eraan te
pas komt. Of het nu gaat om de weergave van statistisch materiaal, om de uitleg
bij de werking van bepaalde fenomenen, of om kaarten, in vrijwel elke rubriek
staat in een graphic gecomprimeerde informatie.

Kranten ; Naoorlogse geschiedenis ; Kunst en Cultuur ; Geschiedenis ; Media ;
Pers

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               2 of 109 DOCUMENTS

                                NRC Handelsblad

                               December 30, 1999

De weee geur van paardenstront

BYLINE: ARANKA KLOMP

SECTION: Profiel; Pg. 31

LENGTH: 1333 words


Overal schimmels in de huizen, kwajongens op transportfietsen en de kermis die
tot losbandigheid leidt. Impressie van het dagelijkse leven in 1900.

DE LUCHT HIER in de straten lijkt soms wel stroop, zo zwaar en vol is ze. Wie
een dag op het platteland is geweest voor de aankoop van levensmiddelen bij de
boer, is de stadslucht voor even vergeten. Maar zodra het landschap zich
vernauwt en de straten smaller en drukker worden, dringt ze zich onvermijdelijk
weer op.

Pas na een paar uur heeft de weee geur van paardenstront, omgevallen
ontlastingtonnen en de walmende laag huishoudelijk vuil in de grachten zich weer
in de neus vastgezet en draait de maag zich niet langer om. In vergelijking met
met de ordentelijke provincie is de stad een beerput. Venters trekken langs de
huizen, alwaar hun trekdieren als is het afgesproken een paardenvijg voor iedere
deur achterlaten. De ontlastingtonnen staan soms dagen op straat, overvol en
wachtend op de mannen van de gemeente die ze komen legen in de boldootkar.

Binnenshuis is de stank zo mogelijk nog benauwender, vooral waar de bewoners hun
ontlasting op zolder of in de kelder bewaren om haar voor een paar centen als
mest te verkopen aan de boeren buiten de stad. De vochtigheid in de een- of
tweekamerwoningen in de stad maakt ze tot een paradijs voor schimmels en
bacterien. Ze zijn overal: op de muren achter het schamele behang, in het stro
van de matrassen in de bedstee en zelfs in de kleding die bij gebrek aan schoon
water nooit echt schoongewassen is.

Liever gaan de mensen hun huizen uit. De mannen des huizes begeven zich na de
avondmaaltijd steevast met een rokende pijp naar de portieken, waar onderling
het laatste nieuws wordt uitgewisseld. Er zijn revolutionaire plannen om de
Zuiderzee af te sluiten, weet een van hen die een dagblad heeft weten te
bemachtigen. En er is sprake van een Woningwet, die een einde moet maken aan de
ziekmakende omstandigheden waarin het grootste deel van de bevolking leeft.

Dan is er nog het gerucht dat komend oud en nieuw iets wonderlijks te zien zal
zijn in de lucht: gekleurde slierten van vuur die in de hemel uit elkaar
knallen. Een frats die vanuit de kolonien komt, en waarschijnlijk alleen maar
betaalbaar voor de rijken.

De vrouwen hangen uit het raam en horen het schampere gelach van hun mannen aan.
Ze bemoeien zich niet met politiek, ze hebben hun handen al vol aan het kroost,
dat bijna jaarlijks groeit. De jongsten spelen 'Schipper mag ik overvaren',
hinkelen of knikkeren op straat. Die gonst op zomeravonden van gemompel,
kindergezang, het zenuwachtig gegiechel van jonge meisjes die gearmd
rondslenteren en het gelal van een enkele dronkaard die zijn weekloon heeft
verkwanseld in het cafe.

Maar de straat is niet meer wat-ie is geweest. Je bent je leven niet meer zeker
sinds de winkeliers helse kwajongens op transportfietsen door de stad sturen om
goederen af te leveren. Luid bellend en brutaal vloekend op een ieder die hun in
de weg staat, banen de apen zich een weg door de smalle straten. In het
voorbijgaan trekken ze meisjes aan de rokken en mikken ze hun spuug op de petten
van wandelaars om vervolgens joelend door te rijden.

Pas als de lantaarnopsteker zijn ronde doet en de straatlampen heeft gedoofd,
keert de rust op straat terug. Op een enkele jankende hond en een verdwaalde
dronkaard na ligt iedereen op een oor in klamme bedsteden of, als men het kan
betalen, in zo'n modern ledikant zoals ook de rijken hebben. De rijken! Die
blijven ver van de bedompte straten van de gewone man. In hun rare Engelse
pakken en opzichtige jurken van Franse makelij flaneren zij overdag langs die
nieuwe grote winkels met hun glimmende, grote ruiten.

'Warenhuizen' noemen ze de verkoopmagazijnen en er wordt van alles verkocht:
kleding, huishoudelijke artikelen, geurige kruiden uit de kolonien, nieuwigheden
als 'vermicelli' en fruit in blikjes. Maar ook puddingpoeder en poeder om de was
mee te doen. De minderbedeelden komen er alleen voor de taferelen in de
etalages. Menshoge poppen staan bewegingloos in een decor van bos of sneeuw, al
naar gelang het seizoen. Vooral de kinderen zijn niet voor de spiegelende ruiten
weg te slaan. Ze bonken op de ramen, schreeuwen en trekken gekke bekken, en zijn
vol ongeloof dat de mensen achter het glas niet met hun ogen knipperen en
blijkbaar nooit op de po moeten.

De kleine neringdoenders zijn minder blij met De Bijenkorf en Brenninkmeyer. De
rijkere klanten blijven steeds vaker weg en wie overblijven zijn de vrouwen uit
de armere buurten, die niet zozeer voor de handel komen, als wel voor een
praatje onderling.

De kruidenier op de hoek is de enige plek waar de vrouwen onder het mom van
'huishoudelijke taak' elkaar ontmoeten en roddels uitwisselen. Voor de waar
hebben ze nauwelijks aandacht. Die halen ze immers veel voordeliger bij de maker
zelf: zeep bij de zeepzieder, eieren en melk buiten de stad bij de boer en kaas
bij de kaasmaker. Steeds vaker moeten de kleine ondernemers hun nering sluiten.
Soms vinden ze een baan bij een van de warenhuizen, bij het kasregister of als
weger. Anderen moeten terugvallen op de inkomsten van hun kinderen of kunnen net
rondkomen van hun bijeengespaarde oudedagvoorziening.

De kleine winkelier is niet de enige die de komst van de grote winkelketens met
lede ogen aanziet. De Kerk spreekt schande van 'de verlokkingen van de commercie
en het losbandig vertier'. 'De duivel schuilt in al die rariteiten die vanuit
het buitenland overwaaien naar ons land', bezweren dominees en pastoors vanaf
hun kansel. De rijken tonen hun ledigheid door op zondagmiddag in apenpakken
balletjes over een net te slaan. De armeren kunnen de verlokkingen van alcohol
in het groeiend aantal cafes en bierhuizen niet weerstaan en de jaarlijkse
kermis ten slotte brengt de jeugd louter tot losbandigheid.

Het is waar. Nooit worden zoveel huwelijken gesloten als negen maanden na het
bezoek van de kermis aan de stad. Op de kermis wordt gegokt, gedanst en
gevreeen, omdat iedereen beseft dat maar eens per jaar de zorgen van alledag ver
weg zijn. Sommige fabrieken geven hun arbeiders vrijaf, omdat ze weten dat de
roes de dag erna elk geconcentreerd handelen in de weg staat. Dienstmeisjes
mogen van hun mevrouwen een uurtje eerder naar huis, zodat er tijd is om de
feestjurk die sinds de vorige kermis een maatje te klein is geworden, te
verstellen.

Maar als de kermis zijn stoomcarrousels, schiettenten en kramen vol zoetigheid
heeft opgebroken, neemt het leven weer zijn aanvang. Meisjes vanaf veertien jaar
hebben met een beetje geluk een goed 'dienstje' weten te vinden in een van de
herenhuizen verderop. Jongens van dezelfde leeftijd trekken nog voor de zon op
is naar de fabriek om tien of twaalf uur later pas huiswaarts te keren. De
huisvrouwen legen zoals elke dag de po's van het kroost in de ontlastington,
maken de kookkachel aan en beginnen al vroeg met de bereiding van het avondmaal.

Pas als vader terug is van de boer, met eieren en misschien zelfs een
varkenspoot, is er even rust. Na het eten zal hij zijn pijp stoppen en de andere
mannen in de buurt in de portieken opzoeken. Misschien heeft iemand een dagblad.
Misschien weet iemand meer over dat krankzinnige plan van een stel gestudeerde
heren om onder de grond buizen te metselen, waardoor de menselijke ontlasting
direct uit de huizen wordt afgevoerd. De uitvinders hadden het al getest in het
garnizoen van Praag en het had er niet meer gestonken. Wie gelooft dat nou?
Duurbetaalde fantasten zijn het!

Een man wordt in Rotterdam opgepakt voor dronkenschap. Foto Gemeentelijke
Archiefdienst Rotterdam

Het Hofplein in Rotterdam. Foto Gemeentearchief Rotterdam

Havenarbeiders. Foto Tony Stone/Hulton Getty

Een winkel met Jugendstilgevel aan de Gedempte Botersloot in Rotterdam. Foto
Gemeentearchief Rotterdam

Een groepje bouwvakkers in de Amsterdamse Van Diemenstraat. Foto George Hendrik
Breitner

Tijd ; Geschiedenis ; Kunst en Cultuur ; Algemeen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               3 of 109 DOCUMENTS

                                NRC Handelsblad

                               December 28, 1999

De klank van het nieuwe millennium ; Koning van eilandenrijk Tonga brengt cd uit
ter ere van het jaar 2000

BYLINE: DOOR PAUL HELLMANN

SECTION: Kunst; Pg. 9

LENGTH: 941 words

DATELINE: ROTTERDAM, 28 DEC.


Het nieuwe millennium begint op het eilandenrijk van Tonga. Om dat te vieren
bracht de koning van Tonga een 'Millennium 2000'-cd uit. Daarop begroet hij op
gitaar het nieuwe duizendjarige tijdperk en spreekt de wereld toe.

Het probleem van Tonga is dat slechts weinigen weten dat het bestaat. Toch telt
dit koninkrijk in de Stille Zuidzee 170 eilanden, waarvan er volgens de laatste
gegevens 35 zijn bewoond. De hoofdstad Nuku'alofa ligt op Tongatapu, een eiland
met een oppervlakte van 170 vierkante kilometer - een alleszins redelijke
omvang, zoals bewoners van het bijna even grote Texel zullen beamen.

Niettemin krijgt Tonga op het wereldtoneel nauwelijks aandacht. Alleen in de
jaren vijftig genoot het vorstendom enige tijd bekendheid dankzij het toenmalige
staatshoofd, koningin Salote Tupou III: een volumineuze nakomelinge van een
Tongaanse god. De vorstin, in eigen land vereerd als een heilige in
mensengedaante, verwierf internationale faam toen zij in 1953 de kroning
bijwoonde van haar Britse ambtgenoot Elizabeth. Vooral het besluit om ondanks de
regen gebruik te maken van een open caleche bracht haar veel sympathie. Dit
inspireerde de toen populaire bandleider Edmundo Ros tot een feestelijke hit die
als volgt begon: The Queen of Tonga/ Came to Britain from far away/ The Queen of
Tonga/ Came to Britain for Coronation Day. Het is een song die, zoals ik uit
ervaring weet, ook een halve eeuw later nog zijn sporen nalaat.

Na de dood van koningin Salote in 1965 werd over Tonga niet veel meer vernomen.
Nu komt daarin misschien verandering door toedoen van haar al even imposante
zoon Taufa'ahau Tupou IV. De meestal gelaarsde koning heeft alle reden opnieuw
de aandacht te vestigen op zijn eilandenrijk. Gezien zijn ligging bij de
datumgrens is Tonga immers de eerste plek op aarde waar de nieuwe dag zich
aandient. Nu deze eeuw haar einde nadert, krijgt dit feit een diepere betekenis:
hier, in dit vergeten land, begint de tijd en binnenkort dus ook het nieuwe
millennium. Het buureiland Samoa, even ten oosten van de datumgrens, loopt als
altijd een etmaal achter, een ervaringsfeit dat daar ditmaal moeilijk valt te
accepteren.

Onlangs maakte Tonga de rest van de wereld attent op zijn bijzondere positie
door middel van een 'officiele Millennium-cd', vervaardigd onder patronaat van
de koning. Het schijfje bevat voorbeelden van de zangkunst waaraan het land een
deel van zijn reputatie ontleent, maar mij was het in de eerste plaats te doen
om de persoonlijke introductie van Taufa'ahau Tupou IV. Benieuwd naar zijn
denkbeelden over tijd en vergankelijkheid, trachtte ik hem elf jaar geleden
reeds te spreken te krijgen. Deze poging was tot mislukken gedoemd omdat het
protocol bepaalt dat er, gezien de afkomst van de koning, altijd een ruime
distantie dient te bestaan tussen hem en het gewone volk (inclusief zijn vrouw).
Het enige dat restte was hem te observeren tijdens een Feast, een eet- en
drankfestijn in de openlucht waartoe ik me ongemerkt toegang verschafte. Al gauw
merkte ik daar niet veel wijzer te worden. Nadat de genodigden gehurkt rond hem
en zijn gevolg waren gaan zitten, deed hij zich evenals de anderen tegoed aan de
voor hen uitgestalde speenvarkens, kippen, vis- en vleesgerechten en puddingen.
Tussen de bedrijven door staarde hij ondoorgrondelijk voor zich uit.

Helaas blijkt nu dat de cd weinig licht werpt op het gedachtengoed van de
koning. Doordat het hem aan een goede dictie ontbreekt, wordt zijn boodschap
gereduceerd tot een aantal trefwoorden: dateline, world, tragedies, enemies,
brothers and sisters, kindness and goodwill en, natuurlijk, meer dan eens
Millennium. Hoewel ze al te bekend zijn, zorgen deze woorden tezamen voor een
plechtig gevoel, dat nog wordt versterkt door het geruis van de oceaan waarmee
de toespraak bij tijd en wijle wordt overspoeld. Het is jammer dat Tupou IV dit
effect zelf ondermijnt door meteen daarop een wel erg alledaags deuntje op de
gitaar te tokkelen.

Gelukkig is het vervolgens de beurt aan Tonga's zangkoren, die worden
afgewisseld door twee uitvoeringen van het volkslied, waaronder een door de
koninklijke harmonie onder leiding van Chief Inspector Taumoepeau. Tussen alle
muziek door is plaats ingeruimd voor de kenmerkende geluiden van het land,
bijvoorbeeld het gezang van paradijsvogels in de paleistuin, het zachte gekrijs
van vliegende honden en het gebeuk van de golven op het strand. Een minpunt
vormt, tegen het eind, een uitvoering van het Halleluja uit Handels Messiah die
door de begeleiding van een blaaskapel een nogal log karakter krijgt.

Heel wat overtuigender is het aandeel van het Queen Salote College Choir. Het
geluid van de honderd vrouwenstemmen roept herinneringen op aan de wandeling die
ik op een warme zondagavond maakte langs de kust van Tongatapu. Al luisterend
beleef ik alles opnieuw: de naar bloesems geurende paden, een verbluffende
sterrenhemel en in de verte een weemoedig gezang dat me verlokt het rechte pad
te verlaten en een veld in te gaan, steeds verder het duister in. En dan opeens
de uit het niets opdoemende hond, de beet in het been en (wat later) de
verpleegster in het ziekenhuis die haar kom met varkenskluiven opzijschuift om
de wond te desinfecteren.

Maar de gedachte aan dit rauwe naspel vervaagt snel door de zoetgevooisde klank
van koningin Salote's koor. Wat rest is hetgeen de titel van het nummer belooft:
Heavenly Peace.

Millennium 2000: The Royal Maopa Choir, The Royal Brass Band, Queen Salote
College Choir. Koch Classics.

Koning Taufa'ahau Tupou IV van Tonga (Foto AP)

Tijd ; Wereldmuziek ; Kunst en Cultuur ; Kunst ; Muziek ; Algemeen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               4 of 109 DOCUMENTS

                                NRC Handelsblad

                               December 21, 1999

Polderkalkoen

BYLINE: JOEP HABETS

SECTION: Achterpagina; Pg. 24

LENGTH: 710 words


Het zijn donkere dagen voor de gans, de zalm, de kreeft en het hert. De kalkoen
daarentegen, toch het vermeende kersteten bij uitstek, komt er genadig vanaf.
Wie tijdens de kerstdagen buiten de deur gaat eten maakt grote kans een menu
voorgezet te krijgen met een amuse van ganzenlever, gerookte zalm vooraf,
kreeftensoep daarna en hertenbiefstuk als het piece de resistance. Een
aardappelgerecht vormt het garnituur en de favoriete smaakmaker is truffel in
enigerlei vorm. De afsluiting van het modale kerstdiner is het dessert dan wel
de surprise de Noel.

Uit de tientallen kerstmenu's die ik de afgelopen maanden onder ogen kreeg
blijkt dat restaurants tijdens de feestdagen een behoudende koers varen, die op
de klassieke Franse keuken is georienteerd. Voor de laatste gastronomische
trends en de culinaire hoogstandjes zorgen de ambitieuze hobbykoks die deze
dagen juist tot aan de toppen van hun kunnen gaan, of net iets daaroverheen. Zij
wagen zich aan gerechten die de rest van het jaar op de restaurantkaart staan,
zoals mul met knoflookmelk en duif met Rasteau en saffraanrisotto. De
liefhebbers pekelen citroenen, confijten aubergines en bakken op lage
temperatuur.

Het kerstmenu thuis is de barometer van het gastronomische klimaat. Voor
restaurants ligt het anders. De feestdagen hebben voor restauranthouders zo hun
eigen problemen. Er komen meer gasten dan anders die niet zo vaak in een
restaurant eten en een tradioneel verwachtingspatroon hebben. De
personeelslasten zijn hoger, de aankleding en de verzorging van de kerstsfeer
vereisen extra inspanningen. Het vergt heel wat menutechnologisch vernuft om
publieksgunst, prijs en product met elkaar in overeenstemming te brengen in een
viergangenmenu. Daarom zijn de meeste kerstmenu's geen toonbeeld van durf en
vernieuwing.

Geen wonder dat het wilde koken niet doordringt tot de kerstmenu's van dit jaar.
Toch zijn er wat kleine ontwikkelingen te signaleren. De carpaccio heeft zijn
beste tijd gehad. Als die al op tafel verschijnt is hij van vis. Opvallend is de
terugkeer van de spoom, een bolletje sorbetijs met belletjeswijn, die tussen
voorgerecht en hoofdgerecht wordt geserveerd. De spoom was zo'n vijfentwintig
jaar geleden heel populair, maar werd tien jaar geleden in de ban gedaan. Zo'n
koude bal ijs in je maag vlak voor het hoofdgerecht, dat gaf geen pas.
Desondanks beleeft de spoom nu zijn revival.

In slechts een menu signaleerde ik kalkoen. Hij figureert daar in een bijrol,
gerookt als voorafje. Nu is kalkoen als onderdeel van het kerstmenu in Europa
noch Amerika de eerbiedwaardige traditie waarvoor hij wel wordt gehouden. In
veel Europese landen was gans vanouds het kersteten. Tot in de negentiende eeuw
de Engelsen op kalkoen overgingen. De spectaculair grote vogel deed meer op aan
het kerstdiner. En de Amerikanen aten kalkoen in eerste instantie niet met kerst
maar op Thanksgivingday. Tijdens de tweede viering in 1621, en misschien zelfs
al bij de eerste in 1620, stond wilde kalkoen op het menu.

In tegenstelling tot de tomaat en de aardappel, die met veel moeite vanuit de
nieuwe wereld Europa veroverden, was de kalkoen snel populair. Al dacht men vaak
dat hij uit het oosten kwam. De Fransen noemden hem coq d'Inde, wat later
verbasterde tot dinde. Ook de Engelse naam turkey is veelzeggend. De kalkoen
sierde aanvankelijk de feestdis aan de koninklijke en keizerlijke hoven.
Langzaam daalde hij af tot de tafel van de gewone man. De democratisering van de
kalkoenconsumptie is enige jaren geleden voltooid met de introductie van de
kikastick, een snack van stukjes kip en kalkoen aan een satestokje gefrituurd in
een dun deegkorstje.

Heeft deze popularisering de kalkoen ongeschikt maakt voor het kerstdiner?
Worden de koks afgeschrikt door het niet denkbeeldige risico van droog vlees? Of
heeft de kalkoen gewoon goed onderhandeld?

'Een kalkoen moet je niet laten meepraten over het kerstdiner', is een geliefde
uitspraak van politici die poldermoe zijn. Kennelijk is dat toch gebeurd en
heeft hij vaardig weerstand geboden. De kalkoen geeft zo nieuwe inhoud aan het
begrip piece de resistance.

Tekening Mariet Numan

Feestdagen ; Voeding ; Gastronomie ; Recreatie en Vrijetijdsbesteding ;
Consumentenzaken ; Algemeen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               5 of 109 DOCUMENTS

                                NRC Handelsblad

                               December 20, 1999

Stappen zonder wapen ook leuk ; Roermond: 27 arrestaties

BYLINE: DOOR ONZE REDACTEUR JACO ALBERTS

SECTION: binnenland; Pg. 3

LENGTH: 1023 words

DATELINE: EINDHOVEN, 20 DEC.


Iedereen die zaterdagavond de Eindhovense binnenstad betrad, werd gefouilleerd
op verboden wapenbezit. Over de zin van de actie zijn de meningen verdeeld.

Op de gevel staat in gouden letters 'Justitia', want cafe Krabbedans in
Eindhoven is gevestigd in het voormalige gerechtshof. Eronder schopt een
stomdronken man het glas in van de deur die door cafegangers binnen angstvalig
wordt dichtgeduwd. De indringer kan nauwelijks op zijn benen staan, zijn hoofd
en handen zitten onder het bloed.

Binnen vier minuten slaan vier politieagenten hem in de boeien. Ook de
tweelingbroer van de herrieschopper, die even later het cafe wordt uitgesleept,
wordt aangehouden op verdenking van openlijke geweldpleging. 'Heb 't lef, wapens
weg', joelen omstanders. Een jolige verwijzing van het uitgaanspubliek naar de
speciale actie van politie en horeca: iedereen die de Eindhovense binnenstad
betreedt, wordt gefouilleerd op verboden wapenbezit.

Het is zaterdagnacht tien voor een op het Stratumseind. Directeur-generaal
Dessens van het departement van Justitie, als vervanger van de zieke minister
Korthals, is dan al lang weer thuis. Samen met de burgemeester en andere
'notabelen' heeft Dessens eerder op de avond een georganiseerde wandeling
gemaakt langs de afzettingen. Voor Korthals en zijn collega Peper van
Binnenlandse Zaken is Eindhoven deze nacht een soort reizend justitieel
laboratorium, net als de Rotterdamse Millinxbuurt drie weken geleden.
Proefondervindelijk vaststellen tot hoe ver de bestaande wapenwet kan worden
opgerekt.

Niet iedereen kon dat toen waarderen: de Rotterdamse rechter-commissaris noemde
het preventief fouilleren 'onrechtmatig' en stuurde een arrestant die met wapens
was betrapt weer naar huis. Er moet een 'redelijk vermoeden' bestaan voordat de
politie iemand kan aanhouden, zo luidde het oordeel. In Eindhoven heeft de
politie de binnenstad bestempeld als een soort festivalterrein met eigen
huisregels, waaronder het verplichte fouilleren. De stad is volgens de
politiewoordvoerder niet zozeer uit op arrestatie alswel op 'een stukje
bewustwording'.

'Dit gebeurt hier nooit', zegt uitbater Rob van der Ploeg van Cafe Krabbedans
duidelijk aangeslagen door de vechtpartij in zijn gelegenheid. Als bestuurslid
van de Vereniging Horecabelangen Stratumseind is hij een van de initiatiefnemers
van de actie, voortdurend in de weer met koffie en broodjes voor de kleumende
agenten en vrijwilligers bij de afzettingen. Eerder op de avond geeft hij uitleg
over de 'Nacht van het lef', zoals de actie is aangekondigd: 'We ondersteunen
hiermee de landelijke actie van de politie tegen wapenbezit. Misschien zijn er
juridische bezwaren, maar ik heb er geen problemen mee. Ik denk dat dat geldt
voor de meeste mensen van boven de 25. Er gaan hier per weekend dertigduizend
mensen over straat, daar zit van alles tussen. Als je mensen zou vragen te
stemmen, zal de meerderheid zeggen: doe maar, fouilleer die snotjongens maar'.

Wie uitgaansstraat Stratumseind deze nacht wil betreden wordt opgevangen door
hekken en een groot geel bord met vijf 'huisregels', waarvan de derde luidt:
'Bezoeker verklaart zich akkoord met visitatie van de bezoeker'. De sfeer is
opperbest. De meeste bezoekers laten zich de visitatie lachend of een beetje
zenuwachtig welgevallen, op een twintigjarige man na die helemaal door het lint
gaat, wegrent en schreeuwt: 'Ge moet echte criminelen vatten, niet gewone
burgers.'

Over de zin van de actie zijn de meningen verdeeld. Een tienermeisje staat in
haar uitgaanskleding te rillen van de kou, ze moest 'keilang wachten'. Maar ze
voelt zich nu wel 'veel veiliger'. Jan (18) en zijn vrienden Sander en Tom
vinden de actie 'waardeloos'. Het helpt niets, want volgende week staan die
hekken er niet. 'Het is hier elk weekend raak, een grote rotzooi. Als het niet
met wapens is, dan wel met de vuist', zegt Jan.

Als hem gevraagd wordt of hij wel eens met een wapen is bedreigd, dempt hij zijn
stem en gaat op aarzelende toon verder: 'Een paar weken geleden nog. In een van
de cafes stond een vent aan de gokautomaat heel raar te doen, zat volgens mij
helemaal onder drugs. Daar zei ik iets van, en ineens stak hij een revolver in
mijn zij.' Het liep goed af, maar Jan wil liever niet zijn achternaam in de
krant: 'Niet iedereen hoeft te weten dat ik ben bedreigd.'

Ook Hellen, Hanneke en Annemiek (16) zijn kritisch over de actie: 'Je slaat een
flesje kapot en je hebt ook een wapen', zegt Hellen die dat heeft meegemaakt in
de Blue Parrot, het grootste maar tegelijk ook meest beruchte cafe op het
Stratumseind. Ook deze nacht is het cafe afgeladen vol, harde muziek, en het is
al een heel gevecht om de bar te naderen en een bestelling te schreeuwen. De
portiers hebben vandaag weinig problemen, maar zitten wel vol met verhalen over
andere nachten. 'Heb je verteld over Nico?' Een collega heeft een fles op zijn
hoofd gekregen, twee weken in coma gelegen en hij kan nog steeds niet lopen of
praten. 'We proberen een beetje op de kleding te letten', legt een portier het
beleid uit. Petten en sportschoenen komen er niet in. De zin van de actie gaat
er bij Blue Parrot niet zo in: 'Het is net als op de A2. Iedereen weet dat daar
gecontroleerd wordt op snelheid.'

In Cafe Trix is het intussen een dolle boel. Veel oranje, foto's van de
koningin, en Nederlandstalige muziek: 'Het publiek is hier wat ouder en komt om
te feesten', zegt barkeeper Marcel Pomme (26). Hij draagt een speciaal 'Heb 't
lef'-T-shirt, en staat vierkant achter de actie: 'Ik hoop dat iemand die
vannacht eens zonder wapen op stap gaat, merkt dat het zo ook leuk kan zijn. Als
een leven gespaard wordt, heeft de actie al zin gehad.'

Als het feestgewoel de volgende dag verstomd is, kijkt de politie tevreden
terug: De vangst bestaat uit 35 'wapens' waaronder dertig messen, meestal
zakmessen. Voorts: een schroevendraaier, een setje dartpijlen, een 'ludiek
bedoeld' zwaard en 'een groot uitgevallen kurkentrekker'.

Controle op wapenbezit onder het uitgaanspubliek. (Foto Bas Czerwinski)

Politie ; Wapens ; Openbare orde ; Politiek en Staat ; Openbaar Bestuur ;
Defensie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               6 of 109 DOCUMENTS

                                NRC Handelsblad

                               December 16, 1999

AZERBAJDZJAN

SECTION: Achterpagina; Pg. 32

LENGTH: 666 words


Wie Azerbajdzjan zegt, zegt olie. En zegt ook weinig meer, want er is weinig
meer. Er is een harde dictatuur. Er is een slepend conflict met Armenie over
Nagorny Karabach. Er is een enorm vluchtelingenprobleem, voortvloeiend uit dat
conflict. Maar dat is ondergeschikt aan die olie, en dus krijgt Azerbajdzjan van
de wereld alle aandacht die Georgie en Armenie niet krijgen, gaan voor dictator
Haydar Aliyev alle deuren open en worden martelingen en censuur en
veroordelingen van opposanten door de vingers gezien.

Na honderd jaar is de hoofdstad Baku weer wat het toen was; een oliehoofdstad
waar alle grote olieboeren uit de wereld vertegenwoordigd zijn. Ergens tussen de
2,5 en 25 miljard ton olie zit er onder de Kaspische Zee, voor de kust van
Azerbajdzjan. Misschien minder dan in Koeweit, maar genoeg om die grote
oliemaatschappijen naar Baku te krijgen, met miljardencontracten.

Genoeg ook om Haydar Aliyev tot een lieveling van de internationale gemeenschap
te maken.

In het Azerbajdzjan van Haydar Aliyev, de man die al onder Leonid Brezjnev in
het Sovjet-politburo zat en die voortkomt uit de geheime dienst KGB, merkt de
gewone Azeri nog niets van al die rijkdom. Van de Azeri leeft 98 procent onder
de armoedegrens van 89 dollar per maand. Hun lot is nog aanzienlijk slechter dan
dat van de Georgiers en Armeniers, want de Azeri hebben niet alleen te maken met
een extreme verpaupering, maar ook met een zeer grote mate van onvrijheid.

Azerbajdzjan is een land waar elke paar maanden melding wordt gemaakt van
gesmede moordcomplotten en voorgenomen opstanden van de oppositie - aanleiding
tot nieuwe repressie, aanscherpingen van de censuur, het stuk procederen van
kritische kranten, arrestaties en veroordelingen van opposanten tot vele jaren
dwangarbeid.

Rondom Aliyev heerst een cultus, want, zo wordt geschreven, 'hij is door God
gezonden om ons te redden', 'hij is de zin van ons leven'. Er is zelfs
voorgesteld hem sjah te maken, en zijn zoon wordt in hoog tempo klaargestoomd om
straks zijn vader op te volgen. Zoon Ilham immers 'heeft de genetische code van
zijn vader, en dat is geen gewone code maar die van een nationale patriarch',
zoals het regeringsblad het uitdrukt.

Negen jaar Azerbajdzjan is behalve negen jaar olie ook negen jaar Nagorny
Karabach. In de oorlog tegen de Armeniers waren de Azeri in 1994, toen het
eindelijk tot een wapenstilstand kwam, niet alleen de omstreden enclave kwijt,
maar ook een aanzienlijk deel van de rest van hun grondgebied. Achtduizend
vierkante kilometer wordt nog steeds door de Karabach-Armeniers bezet en een
miljoen Azeri leven nog steeds als vluchteling in kommervolle omstandigheden.

Ook zij merken niets van de oliemiljarden die het land binnenstromen: zij huizen
na zes jaar nog steeds in primitieve kampen en noodonderkomens als treinwagons,
terwijl diplomaten nog steeds zoeken naar een oplossing. Die is moeilijk, want
de militaire overwinnaars, de Karabach-Armeniers, willen voor geen prijs ooit
nog onder Azerbajdzjaans gezag leven en Azerbajdzjan wil, ook voor geen prijs,
een oplossing waarin Karabach geen deel uitmaakt van Azerbajdzjan.

Die oorlog heeft tot meer geleid: hij heeft Azerbajdzjan de kans ontnomen zich
na 1991 te ontwikkelen tot een democratie en een markteconomie, alle olie ten
spijt. De oorlog was de aanleiding voor de val van de ene president na de andere
in de vroege jaren negentig.

De communist Ayaz Mutalibov week voor Yakub Mamedov, die vervolgens weer ten
gunste van Mutalibov werd verdreven; hij moest in 1992 wijken voor de democraat
Abulfaz ElCibey, die in 1993 op zijn beurt werd verdreven. Sindsdien regeert
Aliyev in Baku, presiderend over heel veel olie - een bonanza die echter de
gewone man voorbijgaat - en presiderend over een mislukt experiment in
democratie.

Azerbajdzjan, 1991. Wachtenden in de rij voor een begrafenis van de slachtoffers
van een Sovjet-aanval op Baku. Foto Oleg Klimov

Brandstoffen ; Economie ; Energievoorziening

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               7 of 109 DOCUMENTS

                                NRC Handelsblad

                               December 13, 1999

Van 't Hek in Nieuwe de la Mar Theater

SOURCE: ANP

SECTION: Kunst; Pg. 9

LENGTH: 199 words

DATELINE: AMSTERDAM, 13 DEC.


De kleinkunstenaar Youp van 't Hek verzorgt op oudejaarsavond een conference
vanuit het Nieuwe de la Mar Theater in Amsterdam. Hekwerk Theaterproducties
heeft dit maandag laten weten.

Het optreden wordt rechtstreeks uitgezonden door de VARA. Van 't Hek gelastte
eerder zijn voorstellingen op 30 en 31 december in de Amsterdamse
Stadsschouwburg af nadat hij had ontdekt dat er zwart werd gehandeld in
toegangskaarten en dat zijn optredens onderdeel waren geworden van dure
oudejaarsarrangementen. In deze arrangementen zouden de bezoekers eerst
uitgebreid dineren. Van 't Hek wilde niet optreden voor een zaal 'voldane
rijkaarden' en vond dat zijn optredens ook voor de 'gewone man' betaalbaar moest
blijven. Hij heeft zijn optredens nu verplaatst naar het Nieuwe de la Mar.

Cabaretgroep Purper, die de zaal op de 30e had, toonde zich volgens het
productiebureau collegiaal door het theater af te staan aan de cabaretier.

De verkoop van kaartjes voor de oudejaarsconference begint maandagochtend 27
december om elf uur aan de kassa van het Nieuwe de la Mar. Er mogen maximaal
twee kaartjes per persoon worden gekocht. (ANP)

Cabaret ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               8 of 109 DOCUMENTS

                                NRC Handelsblad

                                December 8, 1999

Veghel en veiligheid

SECTION: Opinie; Pg. 7

LENGTH: 492 words


EEN WILDE SCHIETPARTIJ op een opleidingscentrum in Veghel heeft direct het
schrikbeeld opgeroepen van Amerikaanse toestanden. Inclusief een toekomst met
detectiepoorten bij de schoolingang. Wie weet, zelfs politiemensen in de gang.
Want poortjes alleen zijn in de Verenigde Staten allang niet voldoende gebleken.
Er is natuurlijk wel een belangrijk verschil: de verspreiding van wapenbezit in
Nederland is niet te vergelijken met dat in de VS. Maandag maakte een schietende
scholier in Oklahoma nog vier slachtoffers met een wapen van zijn vader dat
gewoon in een winkelcentrum was aangeschaft.

Ook zonder er direct het land van de onbegrensde mogelijkheden bij te halen is
de geweldsexplosie in Veghel zorgwekkend genoeg. Er bestaat in Nederland een
diepgewortelde overtuiging dat wapentuig niet in handen van de gewone burger
hoort. Een vuurwapen op school is wel het laatste. Het verschijnsel van de
aanwezigheid van wapens bij de middelbare schooljeugd is lang weggewuifd tot
onderzoekers vijf jaar geleden waarschuwden dat een op de vier of vijf
scholieren erover beschikt. Tot nu toe gaat het overwegend om slag- en
steekwapens en van die nieuwe spuitbusjes. De waarschuwing van de onderzoekers
leidde in 1995 tot een landelijke campagne onder de titel De veilige school.

SCHOLEN HEBBEN maatregelen getroffen als betere toegangscontrole en strikter
optreden bij geweldsincidenten. Er zijn er zelfs, zoals in Amsterdam-Noord, die
periodiek de politie in de klas halen voor een tassen- en jassencontrole. Als er
toevallig net een mobiele telefoon wordt vermist, wordt meteen verder
gecontroleerd. Ook al heeft dat niets met wapens te maken. De directe opbrengst
van dergelijke controles is beperkt. Het belang ligt vooral op het vlak van de
bewustwording; dat leerlingen zich afvragen of het wel zo normaal is een wapen
bij zich te hebben.

Het bijbrengen van dat besef is van grote waarde, maar de gekozen methode vormt
niet direct een lesje burgerschapskunde: de politie beschikt in dit land niet
over een algemene onderzoeksbevoegdheid. Dat is meer dan een lastig detail.
Normbesef gaat over plichten en rechten. Veiligheidsbeleid wordt door het
kabinet met reden bestempeld tot onderdeel van het kwaliteitsbeleid van de
school. Het was rijkelijk overhaast van minister Korthals (Justitie) om na
Veghel direct over detectiepoortjes te beginnen.

Er is een veel delicater thema dat aandacht vraagt, de etnisch-culturele
dimensie. Voorzover bekend ligt het motief van de schietpartij in opvattingen
over familie-eer die volstrekt niet passen in de Nederlandse waardepatronen. Dat
in combinatie met de beschikbaarheid van een schietwapen baart pas echt zorgen.
Veel scholieren zeggen dat ze een wapen bij zich hebben omdat ze zich bedreigd
voelen. Het opsporen en aanpakken van de bronnen van dit onveiligheidsgevoel
verdient prioriteit.

Geweldsdelicten ; Beroepsonderwijs ; Onderwijs ; Recht ; Criminaliteit ;
Delicten

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               9 of 109 DOCUMENTS

                                NRC Handelsblad

                                December 4, 1999

Saaiste Oud en Nieuw aller tijden

BYLINE: DOOR RINSKJE KOELEWIJN

SECTION: Binnenland; Pg. 3

LENGTH: 941 words

DATELINE: ROTTERDAM, 4 DEC.


Vijf jaar geleden vroeg NRC Handelsblad de lezers een project of object te
bedenken dat het jaar 2000 op gepaste wijze markeert. Een winnaar was er niet.
Hoe zit het met de plannenmakers van toen?

De millenniumscheurkalender van Kees Paling is er gekomen. Op elke dag, van 1
januari tot 31 december 1999, staat een krantenbericht uit 1899. Een apart deel
is ingeruimd voor een overzicht van alle feesten en partijen die het 'jaar der
jaren' in moesten luiden. Inmiddels is het een overzicht van de feesten die niet
doorgaan. Een lijst van afgelastingen en afzeggingen.

De kalender was een van de 380 inzendingen voor de 'Prijsvraag 2000', die NRC
Handelsblad op 31 december 1994 uitschreef. Vraag aan de lezers: bedenk een
project of object dat het jaar 2000 op gepaste wijze zal markeren. Plannen voor
een klassiek wereldconcert stroomden binnen, voor een televisieprogramma van 24
uur dat het aanbreken van het nieuwe millennium in alle tijdszones registreert.
Een obelisk van laserstralen moest op het Amsterdamse Museumplein verrijzen, een
berg in de polder bij Almere, 2.000 palen langs de Afsluitdijk.

Het prijzengeld, tweeduizend gulden, werd verdeeld onder vijf eervolle
vermeldingen. Een winnaar was er niet. Het briljante idee waarop was gehoopt,
zat er volgens de jury niet bij. Nu vijf jaar later, en nog 27 dagen te gaan tot
het feest der feesten, lijkt die uitslag een voorbode van een voor sommigen
bittere conclusie. Deze Oud en Nieuw wordt het saaiste aller tijden. De
Nipo-enquete in opdracht van deze krant bevestigt wat iedereen eigenlijk al
wist: Nederland blijft thuis.

Hoe zit het met de plannenmakers van toen? De gemeente Tilburg kreeg een
eervolle vermelding voor het plan 'Tijdsbeeld Tilburg'. Vijf ambtenaren,
speciaal vrijgemaakt om het plan te bedenken, schreven: 'Op 1 januari 2000
zetten we alle Tilburgers op de foto, waardoor een uniek tijdsbeeld ontstaat.'
Helaas, zegt een woordvoerder van de gemeente nu, het gaat niet door. Ze zijn
het, heel eerlijk gezegd, gewoon een beetje vergeten. Organiseer een mega-event
in het Ajax-stadion, stelde een bedrijf uit Oegstgeest voor. De Arena kwam er,
de mega-event niet. Drie jaar geleden snoefde het Arena-bestuur nog dat er wel
89 belangstellenden waren om het stadion oudejaarsnacht te huren. De organisator
die Marco Borsato overhaalde op te treden voor 50.000 mensen, die allemaal 500
gulden moesten betalen voor hun kaartje, troefde zijn concurrenten af. Maar
Borsato zit op 31 december thuis, en de deuren van de Arena blijven dicht.

Het Terugtikhorloge, een idee van het bureau Third Millennium Challenge, kwam er
wel. Het werd zelfs een grandioos succes. Van het horloge dat de seconden tot
het millennium aftelt werden er 450.000 verkocht, van de terugtikklok 250.000 .
'En als je alle kopieen meetelt, zijn het er zeker een miljoen', zegt Wim
Laverman, toenmalig directeur en bedenker. Het bedrijf is begin dit jaar
opgeheven, de honderden andere plannen zijn in de la blijven liggen.

Laverman: 'We zijn te vroeg begonnen, we hebben te lang toegeleefd naar het
grote hoogtepunt. En toen het dichterbij kwam was de spanning er af. Wie wil er
nou op een feest zijn, met duizenden mensen die je niet kent. Het millennium
leeft niet meer.' Zelf wilde Laverman op oudejaarsnacht in Greenwich zijn, 'de
symbolische plek voor het begrip tijd'. Maar de tickets heeft hij nog steeds
niet besteld.

De 24 uur durende marathon televisie-uitzending komt er ook. Maar Michael Mantz,
die toen het plan instuurde en zelfs bij de notaris deponeerde, heeft er niets
meer mee te maken. 'Vanaf 1989 ben ik ermee bezig geweest. Bij Endemol langs,
Ivo Niehe, de BBC. Iedereen vond het fantastisch, maar niemand wilde meedoen',
zegt Mantz. De uitzending wordt nu door de nationale omroepen van 60 landen
verzorgd. 'Geen internationale samenwerking, geen centrale presentatie, geen
fondsenwerving om een wereldmonument te laten bouwen.' Mantz gaat naar zijn
moeder in Hilversum. 'Dan ga ik tussen de grote studio's naar de televisie
kijken. En mediteren over waarom alles is mislukt.'

Cultuursocioloog Kees Paling, die van de kalender, vergelijkt in zijn boek 'Het
fin de siecle als uitdaging' de komende millenniumwisseling met de vorige.
'Alleen geletterden konden zich bij die gebeurtenis iets voorstellen, de gewone
man vond de wisseling der seizoenen veel belangrijker.' Ook nu zijn het volgens
het Nipo-onderzoek vooral hoger opgeleiden die zich bekommeren om het hoogtepunt
aan het einde van dit jaar. Paling: 'De vraag is hoe lang zij zo'n feestorgasme
kunnen ophouden.'

De magie is weg, de aanvankelijke angst ook. Nederlanders zijn niet van plan te
hamsteren, blijkt uit het Nipo-onderzoek. Geen run op conserven, water of
kaarsen. Dat Albert Heijn de fabrikanten van Hak, Heinz en Douwe Egberts al in
september in een vertrouwelijke brief verzocht extra levensmiddelen in te slaan,
heeft volgens de woordvoerder niets met hamstervrees te maken. 'In de zomer
laten we ook extra ijs aanvoeren.'

'Het jaar 2000 is te mooi om het geheel in handen te leggen van
vuurwerkspecialisten, oliebollenbakkers en andere kooplieden', stond in de
oproep voor de Prijsvraag 2000 in 1994. Het lijkt een voorspelling van wat nu
het millenniumeffect wordt genoemd. De enorme economische groei, 4 procent in
het derde kwartaal, noemen analisten het 'voorraadeffect'. Bedrijven bereiden
zich voor op een vraagexplosie vlak voor het millennium. Bart Brok bijvoorbeeld
van Kat Vuurwerk in Leiden heeft 'het ontzettend druk' met de bevoorrading van
alle winkels. Voor hem is het nu al feest.

Algemeen ; Tijd ; Algemeen ; Evenementen en manifestaties

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              10 of 109 DOCUMENTS

                                NRC Handelsblad

                                December 3, 1999

Dilemma's van het recht

BYLINE: F. KUITENBROUWER

SECTION: boeken; Pg. 37

LENGTH: 1198 words


Het moet burgers makkelijker worden gemaakt om anoniem in strafzaken te getuigen
wanneer zij zich bedreigd voelen. Daarop drongen verschillende partijen in de
Tweede Kamer onlangs weer aan. Aanleiding is vooral het probleem van het zinloos
geweld. Er is echter een moeilijkheid: Straatsburg, voluit het Europees Hof voor
de Rechten van de Mens. Het was op 20 november precies tien jaar geleden dat dit
hof in het Kostowski-arrest de royale manier afkeurde waarop de Nederlandse
strafrechtpleging open stond voor anonieme getuigen.

Zoiets moet hoge uitzondering blijven, gaven de Straatsburgse rechters te
kennen, want burgers hebben het recht te weten door wie zij eigenlijk worden
beschuldigd. Dat is een onderdeel van het recht op een behoorlijke verdediging,
dat onmisbaar is voor een eerlijk strafproces. Dat is sterke taal voor een
gewone strafzaak - in casu ging het om een Joegoslavische gangster - maar
bescherming van de rechtsstaat was wel de reden waarom de landen van West-Europa
vlak na de Tweede Wereldoorlog het Europees verdrag voor de mensenrechten
sloten. Daarbij werd het Straatsburgse hof ingesteld. De boodschap uit
Straatsburg is dat het niet eens zozeer in het belang is van de aangeklaagde
verdachte - die inderdaad een weinig fris heerschap kan zijn - als juist van de
gewone burger zelf om het gebruik van anonieme verklaringen strak te beteugelen.

De zaak Kostowski tegen Nederland is een van de bijna tachtig uitspraken van het
Straatsburgse hof die zijn opgenomen in een jurisprudentiebundel die werd
verzorgd door twee medewerkers van de Leidse universiteit. H.G. Schermers bezet
de Van Asbeck-leerstoel in de mensenrechten aan deze universiteit. Hij had
vijftien jaar voor Nederland zitting in de Europese Commissie voor de Rechten
van de Mens in Straatsburg, die tot voor kort als een soort zeef fungeerde voor
de ingediende klachten. Rick Lawson promoveerde dit jaar cum laude bij Schermers
op de betekenis van het Europese mensenrechtenverdrag voor de Europese Unie en
werd daarvoor onlangs gelauwerd in het kader van de Erasmusprijs.

Individuele burgers kunnen soevereine staten aanklagen bij een internationaal
hof zoals in Straatsburg. Het gevolg is boven-nationale uitspraken over
gevoelige onderwerpen als het aftappen van telefoons door organen van de staat
of de activiteiten van inlichtingen- en veiligheidsdiensten. Het hof heeft ook
het recht erkend van journalisten om vertrouwelijke bronnen zelfs tegenover de
rechter te beschermen - een niet onbelangrijk recht in het Europa van de
klokkenluiders.

De pendant van de Straatsburgse formule is berechting van individuele verdachten
door een internationaal tribunaal. Dat is wat er nu gebeurt in Den Haag en
Arusha met vergrijpen tegen het internationale recht in het voormalige
Joegoslavie en Rwanda. Ook dat zorgt voor juridische geschiedenis, zo blijkt uit
het eerste deel van een jurisprudentie-uitgave die onder redactie staat van
medewerkers van het 'Willem Pompe Instituut voor strafrechtswetenschappen' en
het 'Studie- en Informatiecentrum mensenrechten' in Utrecht.

Het eerste deel heeft betrekking op de eerste vijf jaar van het tribunaal voor
het voormalige Joegoslavie. Een belangrijk deel wordt inbeslaggenomen door de
zaak-Tadic, die voor de eerste volledige uitspraak zorgde. Hij heeft betrekking
op een Bosnisch-servische kroegbaas: 'een kleine uitvoerder die vandaag de dag
waarschijnlijk niet zou worden vervolgd door het tribunaal', zoals de scheidende
hoofdaanklager Louise Arbour de afgelopen zomer zei tegen deze krant.

Wat is een kleine zaak? De president van het tribunaal Gabrielle Kirk McDonald
had eerder dit jaar in de International Herald Tribune een duidelijk antwoord op
kritici die vraagtekens zetten bij het kaliber van de eerste oogst aan zaken:
'Ik heb nooit een getuige horen zeggen dat een verdachte niet belangrijk genoeg
is, of een slachtoffer dat hij iemand met een hogere rang wilde. Iedere persoon
wil gerechtigheid in zijn eigen zaak'.

In Tadic deed het tribunaal trouwens belangrijke uitspraken over het juridische
karakter van het conflict in Bosnie-Herzegovina en over het karakter van
misdrijven tegen de menselijkheid. Minstens zo belangrijk is dat het tribunaal
'alles heeft gedaan wat mogelijk was om de verdediging een kans te geven', zoals
Tadic's raadsman jhr.mr.M. Wladimiroff noteerde in het tijdschrift voor de
rechterlijke macht Trema.

In de zaak-Erdemovic werd het tribunaal geconfronteerd met een klassiek dilemma.
De verdachte gaf toe dat hij weerloze gevangenen had doodgeschoten maar zei dat
hij geen keus had: als hij dit niet deed zou hij zelf worden doodgeschoten samen
met de gevangenen. In het tribunaal botsten twee belangrijke rechtstradities. De
ene zegt dat niet van iemand kan worden gevergd zijn eigen leven te offeren voor
dat van anderen, de andere leer zegt dat het nemen van andermans leven nooit kan
worden gepardonneerd en dat de dwang waaronder Erdemovic stond alleen kan worden
verdisconteerd in de strafmaat.

Een krappe meerderheid van het tribunaal koos voor de laatstgenoemde aanpak.
Maar de annotator van de uitspraak vraagt zich terecht af of voor deze oplossing
uiteindelijk niet het oude adagium summum ius, summa iniuria (het grootste recht
is het grootste onrecht) zal opgaan. Voor de volgende aflevering van de
jurisprudentie-uitgave dient zich nog een andere testcase aan. In oktober sprak
het tribunaal de Bosnische Servier Jelisic alias 'Servische Adolf' vrij van
genocide omdat het doelbewuste element in zijn misdrijven tegen de menselijkheid
onvoldoende bewezen was. De vraag of dit niet te mild was zal de juridische
pennen zeker in beweging zetten.

Hoe verschillend de opzet en de case-load van de internationale gerechten in Den
Haag en Straatsburg ook zijn, ze hebben een belangrijke karakteristiek gemeen.
Beide vormen een uitdrukking van het tekortschieten van nationale staten bij het
vormgeven aan een basale rechtsorde. Toch ligt deze taak primair op het
nationale vlak. In het internationale strafrecht is dat in 1998 pregnant tot
uitdrukking gebracht bij de oprichting van een internationaal straftribunaal in
Rome. Dit kreeg uitdrukkelijk een aanvullende rechtsmacht ten opzichte van
nationale berechting van oorlogsmisdrijven.

Een internationale stok achter de deur is onmisbaar, zo luidt met name de les
uit Straatsburg. Ook voor een net land als Nederland. Er is veel bereikt.
Aanvankelijk gold het beroep op het Europees Verdrag voor de Mensenrechten in de
Nederlandse rechtszaal als een testimonium paupertatis (bewijs van onvermogen)
dat een gebrek aan 'echte' argumenten moest verhullen. Nu is zo'n beroep routine
- en wordt er naar geluisterd.

R.A.Lawson en H.G.Schermers: Leading cases of the European Court of Human
Rights. Ars Aequi Libri, 798 blz. [f]70,-

Andre Klip en Goran Sluiter (red.): Annotated Leading Cases of International
Criminal Tribunals. Vol.I: The International Criminal Tribunal for the former
Yougoslavia 1993-1998. Intersentia, 720 blz. [f]225,-

Dusko Tadic in Den Haag, mei 1996 Foto Leo van Velzen

Kunst en Cultuur ; Kunst ; Taal- en Letterkunde ; Non fictie ; Recht ; Justitie
; Rechtspraak

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              11 of 109 DOCUMENTS

                                NRC Handelsblad

                                December 3, 1999

Waar blijft het gewone volk? ; Heropening van het Royal Opera House in Londen

BYLINE: HANS STEKETEE

SECTION: CS; Pg. 31

LENGTH: 2521 words


Het gerenoveerde Royal Opera House in Covent Garden wordt bedreigd door krappe
financieen en door schreeuwerige snobs. Toch is het deze week heropend.

Aria's door een SM-meesteres, muziek voor autoclaxons en deurbellen, krijsende
zangers, een scheldwedstrijd, twee geliefden die Spermando en Clitoria heten,
een dronken Dood en de infantiele koning Go-Go die met zijn ministers de
apocalyps probeert af te wenden, die overigens niet doorzet.

Eventjes leek het superieure zelfspot dat het gerenoveerde Royal Opera House
(ROH) in Covent Garden juist Gyorgy Ligeti's Le Grand Macabre had opgenomen in
zijn eerste programma na een sluiting van twee jaar. Geen beter werk dan deze
anti-opera voor een tempel van de haute bourgeoisie die nu officieel een
'Theater voor Iedereen' wil zijn. Geen beter werk ook om de bestuursruzies en
artistieke vetes te parodieren, die zich al jaren afspelen achter de coulissen
van het oudste Britse opera- en ballettheater, dat met de opera's van Wenen,
Salzburg, New York en Parijs tot de wereldtop hoort.

Maar wat een glorieuze hergeboorte had moeten onderstrepen, werd een pr-ramp.
'Technische tegenslagen' dwongen om Le Grand Macabre af te gelasten, luidde een
tandenknarsend persbericht eind vorige maand. 'Act 1: Opera opent. Act 2: Opera
sluit', kopte The Guardian met nauwelijks verhuld leedvermaak. 'Opera opent met
sluiting', aldus de BBC dezelfde dag kernachtig.

'Alleen zo konden we de rest van het seizoen intact houden', zegt de geprikkelde
marketing-directeur Richard Shaw een paar dagen later tijdens een rondgang voor
en achter de schermen in Covent Garden. De Britse media blijven het project
volgens hem een kwaad hart toedragen, 'maar bij zo'n grote operatie als deze
zijn technische problemen nu eenmaal onvermijdelijk', aldus Shaw. 'Onder uiterst
moeilijke omstandigheden wordt de opera nu op tijd en on budget opgeleverd.'

Een besloten gala-avond met balletten en opera-fragmenten wijdde woensdag het
complex in, in bijzijn van de Britse vorstin, haar Moeder, premier Blair en
oud-premier Thatcher. Morgen mag het publiek hetzelfde programma voor het eerst
zien. En maandag gaat een nieuwe editie van Verdi's Falstaff in premiere. De
regie is in handen van Graham Vick en het orkest wordt gedirigeerd door Bernard
Haitink.

Dat Haitink, de vaste dirigent van het opera-orkest, er nog is, bewijst dat de
opera inderdaad uit het moeras is gekrabbeld. Vorig jaar schreef hij nog zijn
ontslagbrief uit protest tegen het bevel dat de drie bespelers van Covent Garden
- The Royal Opera, The Royal Ballet en The Orchestra of the Royal Opera House -
een jaar lang moesten stoppen.

Radicaal bezuinigen was nodig om de verbouwing te kunnen betalen, waarvoor
Covent Garden toen al een jaar was gesloten. Maar Haitink weigerde, sponsors
dreigden weg te lopen, onder personeel en artiesten brak een opstand uit en een
deel van het Royal Ballet begon onder een nieuwe naam voor zichzelf.

Het leek de genadeslag voor het in 1995 begonnen project om het bouwvallige,
inefficiente en als elitair bekend staande operahuis met een injectie van 214
miljoen pond (725 miljoen gulden) te herbouwen en te hervormen. Daarop rustte al
jaren geen zegen. De nieuwe National Lottery, de geprivatiseerde loterij waarmee
Thatcherland de gaten in de teruggesnoeide staatsbegroting voor kunst en cultuur
wilde dichten, droeg 78,5 miljoen pond bij. Maar veel Britten zagen er dit in:
de elite kon kennelijk vrij in de loterijgelden graaien. Die indruk werd nog
versterkt toen twee loterij-bestuurders die de schenking hadden verzorgd binnen
twee jaar een plek kregen in de opera-top.

Intussen bleef Covent Garden een bouwput, liepen de verliezen op en vloeide er
geregeld bloed uit de bestuurskamer. Tot bestuursvoorzitter Sir Colin Southgate,
de in maart aangetreden chef van muziekreus EMI, besloot dat de tijd van zachte
heelmeesters voorbij was. Met steun van de nieuwe Labourregering gaf hij het
bevel voor de winterslaap. Als directeur en interim-manager werd een onbesmette
buitenstaander gevonden, de Amerikaan Michael Kaiser. Het personeel kreeg een
nieuw contract voorgelegd en Haitink werd met veel moeite binnenboord gehouden.
Wat de genadeslag leek, werd het keerpunt.

Kathedraal

Architect Dixon Jones mocht geen compleet nieuw operagebouw ontwerpen, zoals de
Bastille in Parijs, de Amsterdamse Stopera of het Britse Glyndebourne. Vast
gegeven was het in 1858 geopende theater met zijn witte zuilenfaCade, het derde
op die plek sinds er twee in de anderhalve eeuw daarvoor door brand waren
verwoest. Gegeven was ook de naastgelegen kolossale Floral Hall, een als
bloemenmarkt gebouwde kathedraal van glas-en-gietijzer, waarvan het dak in 1956
eveneens door brand verloren ging en die sindsdien werd gebruikt om decors op te
slaan.

Toch is het project veel meer dan alleen een restauratie. Want de twee bestaande
gebouwen hebben niet alleen zelf een nieuw leven gekregen, ze zijn de
pronkstukken in een fonkelnieuwe complex dat de hele noordoosthoek van het
Covent Garden-plein beslaat.

Dat omvat verder twee winkelgalerijen, een nieuwe promenade tussen het plein en
de hoofdingang aan de smalle Bow Street, een nieuw blok van marmer en glas dat
kantoren en muziekstudio's huisvest en loggia-achtige dakterrassen met een
weergaloos uitzicht over de stad. Omdat de skyline intact moest blijven,
goochelde Dixon Jones met bestaande vloeren en werd een parkeerplaats
geannexeerd. Zo kwam er ruimte voor vijf balletstudio's. En achter het toneel,
voorheen een nauw labyrint, is nu plaats voor drie complete opera- of
balletdecors die op rolwagens vliegensvlug kunnen worden gewisseld.

In de Floral Hall - omgedoopt tot Vilar Floral Hall, naar de Cubaanse weldoener
Alberto Vilar die een geheim bedrag inleverde - werden deze week de
champagneglazen gewreven en technici van de BBC sleepten er met kabels en
lampen. Roltrappen leiden naar het nieuwe restaurant, de dakterrassen en de
hogere zitplaatsen van het theater.

Eerdere generaties operagangers moesten nog dringen tussen de crapaudjes van de
Crush Bar om een glas te bemachtigen. Nu is de Floral Hall zowel centrale foyer
als 'verkeersplein' en een semi-permanente tv-studio bij live-opera, voor
discussieprogramma's en voor trekkingen van de loterij. Er is ook een nieuw
'studiotheater' met 450 zitplaatsen.

Na het matglas, de grijstinten en het roestvrijstaal van de Floral Hall is het
in het oude theater opeens heel erg 1858. Tenminste, zo lijkt het. 'Het theater
is helemaal afgepeld en opnieuw in elkaar gezet', zegt Richard Shaw. Alleen aan
het bouwkundige 'skelet' van de zaal en de omliggende gangen, trappen en foyers
is niets veranderd. Verder is alles vernieuwd of gerestaureerd, maar steeds zo
dicht mogelijk in de buurt van het origineel. Dat moest omdat het Victoriaanse
bonbondoosje op de nationale monumentenlijst staat.

Dus het pluche, de luchters en het verguldsel bleven. Net als de loges en het
draaiorgelhoutsnijwerk. Maar in plafonds en vloeren is nu wel discreet
airconditioning verwerkt. De verlichting is verbeterd. En het aantal stoelen is
met 85 uitgebreid tot 2157, die met hulp van een computerprogramma opnieuw zijn
opgesteld om maximaal zicht te geven op het toneel.

Na de Millennium Dome in Greenwich, de nieuwe annex van de Tate Gallery op de
zuidoever van de Theems en het 140 meter hoge reuzenrad tegenover de Big Ben
heeft Londen er met de vernieuwde opera een architectonisch paradepaard bij.
Maar of het Royal Opera House als onderneming een gouden toekomst tegemoet gaat,
is een open vraag.

Fantomen

Een van de bekende fantomen die er blijven rondspoken heet exploitatiekosten. De
oude opera was legendarisch vanwege haar gebrek aan doelmatigheid. Zo werden
vaak kapitale decors gebouwd, waarna een grillige regisseur ze ongebruikt liet
vernietigen. De Royal Ballet en de Royal Opera leefden in felle competitie en
planden regelmatig premieres rond dezelfde dag, waarna de organisatie instortte
en het gebouw nog net niet.

En de opera deed zichzelf ook fors te kort door 'de illusie van grandeur', zoals
een consultant het noemt die in de jaren tachtig bij een reorganisatie was
betrokken en anoniem wil blijven. 'De box office, het kaartenbureau, moest
jarenlang elke dag tientallen van de beste plaatsen achterhouden, voor het geval
het management ze nodig had om uit de delen aan hoge gasten, zoals buitenlandse
royalty of bedrijfsbobo's', zegt hij. 'Maar als er geen gasten waren, was het te
laat om die kaarten alsnog te verkopen en bleven de beste stoelen leeg. En
kwamen er wel gasten, dan zaten ze gratis op een dure stoel.'

Aangenomen wordt dat Michael Kaiser zulke misstanden heeft weggewied. Maar op
andere terreinen ligt het minder eenvoudig. De ambitieuze carrousel van opera-
en balletvoorstellingen op hetzelfde podium is relatief arbeidsintensief en
duur, alleen al omdat het drie ploegen toneelknechten vergt die 24 uur per dag
in touw zijn.

Het schema luister nauw en duldt nauwelijks speling. Wat te doen als een
bepaalde voorstelling niet blijkt te lopen? Of wanneer een geplande voorstelling
niet kan doorgaan omdat de financiering niet rondkomt, of door technische
problemen? De afgelasting van Le Grand Macabre toonde al aan waar het fout kan
gaan en Kaiser heeft laten weten het komende jaar meer problemen te verwachten.

Het management van de opera blijft bovendien 'topzwaar', met kans op kostbare en
onproductieve guerrilla's, bijvoorbeeld tussen Antonio Papano, de overkoepelende
artistiek-leider, en de drie quasi-zelfstandige artistiek-directeuren van
ballet, opera en orkest. Het runnen van een theater is 'geen exacte wetenschap',
schreef de Financial Times vorige week. Kaiser mag een briljante
'verandermanager' zijn, of hij op de lange termijn in staat is de opera in goede
banen te houden is twijfelachtig, aldus de krant.

Michael Quine, lector kunstmanagement aan de City University in Londen en een
specialist op het gebied van 'prijssystemen' in de podiumkunsten, ziet nog een
probleem. 'De exploitatie houdt een chronisch tekort', zegt hij desgevraagd. 'Ik
vermoed dat de sponsors die het kapitaal voor de verbouwing hebben gefourneerd
binnenkort ook om een bijdrage in de exploitatie gevraagd wordt.'

Dat is overigens niet alleen de schuld van de opera. De Britse overheid dwingt
theaters om zestig procent van hun begroting zelf op te brengen; elders in
Europa is het soms maar tien of vijftien procent, aldus Quine. Maar
tegelijkertijd wil (en moet) Covent Garden wel top-opera leveren met
buitenlandse sterren en spectaculaire decors. Dat kost geld. 'Zo zit de opera
voorlopig klem tussen kosten die internationaal worden opgestuwd en baten die
'thuis' worden gedrukt door lage subsidies', zegt Quine. Tony Blair houdt wel
van kunst, maar hij houdt ook zijn hand op de knip. Zo blijft de opera voorlopig
gegijzeld door het dure kaartje.

Hoge toegangsprijzen, survival-techniek onder Thatcher, leverden de opera ook
uit aan degenen die zo'n bedrag graag missen voor een avondje uit. Het imago van
exclusieve club voor de patsende jet set was definitief gevestigd. Intussen
hebben de Arts Council (de Britse Raad voor Cultuur), grote sponsors en twee
regeringen van verschillende kleur geeist om de drempel te verlagen. En
inderdaad kan het winkelpubliek er vanaf maandag elke dag tussen tien en drie
terecht voor een kop koffie of een lunch, worden er meer opera's vanuit Covent
Garden op televisie uitgezonden, is het repertoire officieel 'zo breed mogelijk'
en hebben bejaarden en studenten recht op korting.

En Falstaff kun je al voor zes pond zien. Hoewel, zien? Die twintig gulden
betaal je in de matinee voor een stoel op het schellinkje, zes hoog vlak onder
de nok, met zicht op een hoekje podium. Maar de meeste stoelen voor dezelfde
voorstelling kosten op een doordeweekse avond 150 pond. De prijzen voor de
andere operavoorstellingen in het eerste seizoen lopen op tot honderd pond, en
tot zestig pond voor de voorstellingen van het Royal Ballet.

Voetbalwedstrijd

Of het publiek echt zal veranderen is dus de vraag en niet alleen omdat opera nu
eenmaal andere mensen trekt dan een (even dure) voetbalwedstrijd. Het is ook
omdat veel sponsors voorwaarden stellen die het exclusieve karakter van de opera
verstevigen. Zoals aparte voorontvangsten voor een selecte groep relaties en de
bijbehorende 'blokken' kaarten die niet op de vrije markt komen. Of door het
eisen van grote maar onevenredig dure namen in de Placido Domingo-sector. Het
doorbreken van dat systeem is onmogelijk zolang de opera financieel van
bedrijven afhankelijk is.

Of van particuliere weldoeners. Zoals Vivien Duffield, een operafanaat en een
van de grootste maecenassen van de Britse kunst. Zij wordt weliswaar af en toe
bij Marks & Spencer en in de Londense metro gezien, maar met haar huizen in
Gstaad en Cap Ferrat en haar plaats in het bestuur belichaamt ze de opera als
speeltje voor de elite. Hoe ver haar invloed strekt is onbekend. Wel is een van
de balletstudio's genoemd naar haar vader, de onroerend goedmagnaat Charlie
Clore. En op de onderste verdieping van de Floral Hall beschikt ze over
privevertrekken, waar ze discreet gasten kan entertainen.

Gerald Kaufman, een Labour-parlementarier met een cultuur- en
media-portefeuille, gaat met een zwaar gemoed naar Covent Garden. Hij leidde het
comite dat de voorlaatste lichting operabestuurders ontsloeg en Michael Kaiser
inhuurde om de 'claustrofobische cultuur' in het theater aan te pakken. En om de
klassenstrijd te voeren.

'Een stap over de drempel zal me vertellen of het een People's Opera is
geworden', schreef hij vorige week in sombere bijdrage voor The Guardian. 'Als
de foyer is gevuld met mensen met een aardappel in hun keel die hun geschetter
onderbreken om elkaar een air kiss te geven, weet ik dat de oude toffe atmosfeer
van een priveclub heeft overleefd (-) Als ik in de bar tafeltjes met
'gereserveerd' zie voor de gerookte zalm in de pauze, weet ik dat Michael
Kaisers doctrine van toegankelijkheid vernield wordt door diegenen die aan het
hoofd hebben gestaan bij de bijna-fatale ineenstorting van het oude Covent
Garden.' Of het iets wordt met zijn volksopera moet de toekomst uitwijzen. In
zijn verplichte smoking tussen de premiere-vips wordt hij dezer dagen vast
teleurgesteld in zijn wens. En dat weet hij. 'Ik hoop niet dat ze vergif in mijn
champagne doen', zei hij.

Royal Opera House, Covent Garden, Londen WC2. Ballet t/m febr. 2000 onder meer:
A Celebration of International Choreography; The Nutcracker (Tsjaikovski) en The
MacMillan Inheritance. Opera: Falstaff (Verdi); Gawain (Birtwistle), La Clemenza
di Tito (Mozart) en Otello (Rossini).

Inl. +44(0)20-7304-4000. Internet: www.royalopera.org.uk; ook voor boekingen.
Metro: Covent Garden. 'Backstage tours': ma t/m za om 10.30u, 12.30u en 14.30u;
prijs: GBP 6,00.

Het gerenoveerde Royal Opera House in Covent Garden, Londen Foto's AP
Photo/Bridget Jones

De zaal: 'het pluche, de luchters en het verguldsel bleven'

Opera ; Gebouwen ; Kunst en Cultuur ; Kunst ; Architectuur ; Muziek ; Klassieke
Muziek

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              12 of 109 DOCUMENTS

                                NRC Handelsblad

                               November 20, 1999

Elk huishouden over drie jaar zijn eigen gasboer

BYLINE: DOOR ONZE REDACTEUR EGBERT KALSE

SECTION: Economie; Pg. 17

LENGTH: 773 words

DATELINE: DEN HAAG, 20 NOV.


De Nederlandse energiemarkt moet uiterlijk in 2003 volledig zijn geopend. Wat
zijn de mogelijkheden voor huishoudens als het gaat om de inkoop van gas,
elektriciteit en warmte? Van monopolie naar anarchie.

'Pak & Verlicht, nu met 100 gratis energieminuten', 'Flexistroom, hoe meer u
verbruikt, des te lager uw tarief' en 'Waarom moeilijk doen als het makkelijk
kan? Koop Albert Heijn-stroom, nu met extra Airmiles voor ieder extra
kilowattuur.'

Toekomstmuziek voor energieproducenten die reclame willen maken? Dankzij het
Energierapport van minister Jorritsma (Economische Zaken) zal dat sneller dan
gedacht duidelijk worden. Deze week bracht de minister haar eerste
Energierapport uit en de gevolgen voor de vrije energiemarkt zijn enorm. Niet
pas in 2007, zoals in de Elektriciteitswet staat, maar uiterlijk in 2003 zijn
alle stroom- en gasverbruikers vrij om hun eigen leverancier te kiezen.

'Ik zie niet in waarom mensen onnodig lang zouden moeten wachten op de voordelen
van een vrije markt', aldus Jorritsma. En, het begint zo langzamerhand haar
handelsmerk te worden: 'Als het kan, moet je het willen.'

Een vrije energiemarkt betekent voor gewone huishoudens dat iedereen vrij is
zelf zijn stroom-, warmte- of gasleverancier te kiezen.

De nieuwe energiemarkt is, zegt een woordvoerder van EnergieNed (producenten en
distributeurs), nog het best te vergelijken met de markt voor mobiele telefonie
of reizen. 'Als reisbureau heb je zelf ook geen vliegtuigen of hotels. Je sluit
alleen deals met mensen die ze wel hebben, en vervolgens bied je consumenten een
reis aan.'

Supermarkten, pompstations, verzekeraars, banken, vakbonden, Internetbedrijven -
iedereen kan vanaf 2003 stroom aanbieden. Je hoeft alleen maar te regelen dat je
die elektriciteit ook krijgt en dat die getransporteerd wordt. Prijsknallers,
pre-paid-kaarten met stroomtegoed, gratis energieminuten en een woud aan
andersoortige aanbiedingen, vergelijkbaar met de mobiele telefonie, zullen de
toekomst van de stroommarkt bepalen, luidt de verwachting.

De liberalisering van de elektriciteitssector heeft het afgelopen jaar in veel
Europese landen een vlucht genomen. Groot-Brittannie, Scandinavie en, recenter
nog, Duitsland hebben inmiddels de markt voor de kleinverbruikers volledig vrij
verklaard.

Vooral in Duitsland is de strijd om Jan Modaal losgebroken. Naast de grote,
reguliere stroomaanbieders is een veelheid aan nieuwkomers toegetreden. Wat te
denken van Yello, een jong energiebedrijf dat als stunt een kilowattuur stroom
aanbiedt voor de gegarandeerde prijs van 19 pfennig. Daar moet het bedrijf zo nu
en dan op toeleggen, maar het loopt storm met nieuwe klanten en daar gaat het
uiteindelijk om. Feit is dat de prijs die huishoudens nu in Duitsland voor hun
stroom betalen nauwelijks nog verschilt van de tarieven voor grootverbruikers.
Dat was voor de liberalisering wel anders.

Ook in Zweden is het gevecht om de huishoudens ontbrand. Internetbedrijfjes
hebben de tarieven van zestig van de ruim honderd stroomaanbieders op het net
gezet, zodat consumenten makkelijker kunnen kiezen uit het ondoorzichtige
aanbod. In Groot-Brittannie wordt huis-aan-huis gefolderd met
stroomaanbiedingen.

De Consumentenbond, pleitbezorger van versnelde liberalisering, is verheugd met
de plannen van de minister. 'Voor ons wordt het de uitdaging de markt zo goed en
zo inzichtelijk mogelijk in kaart te brengen. Consumenten zullen, als ze dat
willen, bewust moeten kiezen wat ze voor welke prijs van hun energieleverancier
verwachten', aldus J.L. de Ridder van de Consumentenbond.

De stroommarkt wordt een gekkenhuis, verwacht Ben van Bemmel, directeur van GfE
Energy Management, een bedrijf dat stroom inkoopt voor grote industriele
bedrijven. Hij ziet de onlangs ingestelde Amsterdam Power Exchange (APX) als
voorbeeld van de ultieme vrije stroommarkt. Elektriciteit als handelswaar. De
hoeveelheid elektriciteit die in Scandinavie van eigenaar wisselt is al vele
malen groter dan de feitelijke levering. Van Bemmel: 'Stroom is een product,
maar niet tastbaar. Nu zie je al dat de elektronen die over het net gaan niet
meer zijn terug te voeren naar de producenten.'

De liberalisering heeft een keerzijde. 'De markt is in een klap van monopolie
naar totale anarchie gegaan', zei een vertegenwoordiger van een Amerikaans
stroombedrijf deze week in het Britse blad The Economist. Consumenten moeten
zich, net als bij mobiele telefonie, echt verdiepen in het woud van nieuwe
aanbieders om de voor hen gunstigste stroomtarieven en services te vinden.

Nutsbedrijven ; Energievoorziening ; Economie ; Bedrijfstakken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              13 of 109 DOCUMENTS

                                NRC Handelsblad

                               November 15, 1999

HET STADION VAN DE LEGENDEN

BYLINE: DOOR HANS KLIPPUS

SECTION: Voorpagina; Pg. 1

LENGTH: 1340 words


Woensdag speelt het Engelse voetbalelftal tegen Schotland zijn laatste
belangrijke interland op het heilige gras van Wembley. Na dit seizoen gaat de
'Venue of Legends' tegen de grond om plaats te maken voor een moderner bouwwerk.

Waarom mag het oude niet behouden blijven, is de eerste gedachte bij een bezoek
aan Wembley, het bekendste sportstadion ter wereld. Met het afbreken van de
prachtige Londense tempel - vanaf 1 september 2000 zal de sloophamer zijn
vernietigende werk doen - verdwijnen vele tastbare herinneringen. Simpele, maar
o zo dierbare herinneringen. Niet voor niets wordt Wembley de Venue of Legends
genoemd, de plek van legenden.

Wat te zeggen van de plank tegen de muur in de badruimte van een van de
kleedkamers. Ooit werd die aangebracht op verzoek van Peter Shilton. De
oud-doelman, Engels recordinternational, pleegde zich voor een interland in te
spelen door nerveus met een bal tegen de muur te stuiten en hij wenste daarbij
die muur niet te beschadigen. Vandaar de extra bescherming. Maar de plank van
Shilton zal jammer genoeg niet terugkeren in het gerenoveerde stadion. Het is
slechts een van de voorbeelden.

Wie zich, nu het nog kan, in het stadion laat rondleiden, krijgt meteen na
binnenkomst in de ontvangstzaal een oude, houten doellat te zien. Het is de
originele lat die werd gebruikt tijdens de WK-finale van 1966 tussen Engeland en
Duitsland. Op twee televisieschermen worden de beelden getoond van het meest
omstreden doelpunt uit de voetbalgeschiedenis, dat van de Engelsen in de
verlenging van die eindstrijd. Na het schot van Geoff Hurst raakt de bal de
onderkant van de lat en stuit uit het doel, maar de Russische grensrechter
Bachramov beweert dat de bal over de doellijn is geweest. Engeland komt met 3-2
voor, de Duitsers zijn furieus.

Elke deelnemer aan de rondleiding wordt om zijn mening gevraagd. Goal or no
goal? Opvallend genoeg oordeelt tegenwoordig een ruime meerderheid dat het
doelpunt destijds niet had mogen worden goedgekeurd. Heel Engeland is blij dat
scheidsrechter Dienst destijds anders besliste. De met 4-2 gewonnen WK-finale is
voor de Engelsen natuurlijk de meest memorabele gebeurtenis op Wembley. Het is
de enige keer dat de uitvinders van het voetbal zich de besten van de wereld
mochten noemen.

Titelhouder Brazilie werd al in de eerste ronde van het toernooi uitgeschakeld
en de grote Pele zou in zijn roemruchte loopbaan nooit op Wembley voetballen.
Begrijpelijk ervaart hij dat nu als een gemis. De Braziliaan noemt het Londense
stadion 'de kathedraal van het voetbal'. De held van die finale van '66, Geoff
Hurst (drie doelpunten), tegenwoordig Sir Geoff, zegt dat zijn nekharen nog
steeds spontaan overeind gaan staan als hij aan Wembley denkt. Daar op de
heilige grassprieten mogen spelen, is de grote wens van alle voetballers. Zal
dat met het nieuwe stadion ook nog zo zijn?

Wembley, gebouwd in opdracht van koning George V voor een grote tentoonstelling
van het Britse imperium, is vooral bekend door het voetbal. Maar er gebeurde
veel meer in het stadion. De Olympische Spelen van '48 vonden er plaats. Nog
altijd worden er jaarlijks twee rugbyfinales gespeeld en Wembley was ooit de
thuishaven van de speedwayers en hazewindhonden. Een van de meest opmerkelijke
gebeurtenissen in het stadion, was in 1961 een wedstrijd voor schansspringers.
Wembley lag voor die gelegenheid vol met kunstsneeuw. Het bleef bij die ene
keer.

Mohammed Ali, die toen nog gewoon Cassius Clay heette, bokste in '63 op Wembley
een WK-partij tegen de locale held Henry Cooper. De Amerikaan sloeg zijn
tegenstander in de vijfde ronde knock-out, maar ging eerst zelf voor een paar
tellen tegen het canvas en dat was toen wereldnieuws. Ook anderen dan
sporthelden deden Wembley aan. De Paus sprak er in '82 tot de gelovige
Londenaren. De beste popmuzikanten van de wereld traden er op, van Michael
Jackson tot de Rolling Stones. Het beroemde Live Aid-concert, bekeken door 1,4
miljard mensen op televisie, dateert van '85.

Maar voetbal was op Wembley altijd de hoofdmoot. Met als grootste happening de
jaarlijkse eindstrijd om de FA Cup. De eerste op 28 april 1923, vier dagen na de
voltooiing van de bouw, werd meteen een onvergetelijke. De finale tussen Bolton
Wanderers en West Ham United kon niet beginnen omdat het veld was overspoeld
door supporters. Er waren veel te veel mensen binnengelaten, volgens de
schattingen 200.000 tot 250.000. De capaciteit was destijds 120.000,later zakte
die naar 100.000 en tegenwoordig is plaats voor 80.000 toeschouwers.

Een politieman op een wit paard, Billy genaamd, slaagde er in 1923 in de chaos
te bezweren en de mensenmassa achter de lijnen te krijgen. Met een vertraging
van veertig minuten kon de finale beginnen. De wedstrijd staat in de
geschiedboeken omschreven als de White Horse Final.

Het Engelse elftal voelde zich helemaal thuis op Wembley. Schotland kwam door de
jaren heen het meeste op bezoek, net zoals komende woensdag in de strijd om een
plaats bij het Europees kampioenschap van volgend jaar. Engeland lijkt met een
2-0 voorsprong veilig, maar soms hadden de beladen ontmoetingen in Londen tussen
de Auld Enemies opmerkelijke uitslagen. De Schotten wonnen in 1928 met liefst
5-1 en gingen vervolgens als Wembley Wizards, de tovenaars van Wembley, door het
leven.

Na de 2-1 zege van hun ploeg in '77 bestormden uitgelaten Schotse supporters het
veld en braken de doelen af. Er werden bijna 300 arrestaties verricht. Een Schot
overleed aan zijn verwondingen aan zijn hoofd nadat hij uit blijdschap in de
fontijn op Trafalgar Square was gesprongen.

Ook Nederland was meerdere keren voor een interland te gast op Wembley. De
laatste keer, tijdens het EK van '96, werd dat geen prettig bezoek, omdat Oranje
met 4-1 van Engeland verloor. In '77 ging het beduidend beter, toen het
Nederlands elftal door twee treffers van Jantje Peters met 2-0 zegevierde.

Arnold Muhren was in 1983 de eerste Nederlander die, als speler van Manchester
United, de FA Cup won, Ruud Gullit was in '97 de eerste coach (Chelsea). Ronald
Koeman bezorgde in '92 met een rake vrije trap Barcelona de Europa Cup. Maar de
meest succesvolle van alle Nederlanders op Wembley was natuurlijk atlete Fanny
Blankers-Koen, die tijdens de Olympische Spelen van '48 vier gouden medailles
vergaarde. De Dutch housewife wordt ook niet vergeten in de Engelse
terugblikken.

Wembley is niet hypermodern meer. Er komen in het nieuwe stadion veel meer
toiletten, veel meer eet- en drinkgelegenheden en meer beenruimte voor de
toeschouwers. Maar wegen die voordelen op tegen de bijzondere sfeer die in het
oude stadion heerst? En zo ouderwets en verschraald is de accommodatie ook weer
niet. De tribunes zijn al sinds 1963 geheel overdekt. Wembley heeft in de
catacomben zelfs een eigen ziekenboeg, inclusief hartmonitoren. Voetballer Paul
Gascoigne was ooit de beroemdste patient, nadat hij zichzelf tijdens een
wedstrijd had geblesseerd. De meeste gewonden vielen opmerkelijk genoeg niet bij
een voetbalduel, maar bij een concert van de rockband Guns and Roses. Liefst
3.287 mensen moesten in het stadion worden behandelen.

De deelnemer aan de rondleiding wordt langs de kleedkamers geleid, door de
spelerstunnel en naar de koninklijke loge, waar hij een replica van de FA Cup
krijgt uitgereikt. Maar een plek in het stadion is absoluut verboden terrein
voor de bezoekers: het heilige gras. Dat is te heilig voor de gewone man of
vrouw. Vijf terreinknechten houden zich fulltime bezig met het prepareren van de
mat. Aan het veld zal tijdens de renovatie niets veranderen. Dat is zeker een
troost.

In de huidige plannen voor de nieuwbouw - er wordt door de betrokkenen volop
ruzie gemaakt - is zelfs geen plaats meer voor de fameuze Twin Towers, de twee
identieke torens, die zo karakteristiek zijn voor het beeld van Wembley. Welke
barbaren zullen dat hebben verzonnen?

Een agent op een wit paard houdt bij de FA Cup-finale in 1923 de menigte in
bedwang. (Foto Hulton Getty/T. Stone Images)

Voetbal ; Sport

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              14 of 109 DOCUMENTS

                                NRC Handelsblad

                                November 9, 1999

Gehate Tory in Thatcherland

BYLINE: HARRY VAN WIJNEN

SECTION: Opinie; Pg. 8

LENGTH: 976 words


e mechanische virtuositeit waarmee de Britse premier John Major voor zijn
ambtswoning in Downing Street zijn persverklaringen aflegde gaf me altijd het
spannende gevoel dat ik zat te kijken naar een steile-wandrijder die elk
ogenblik naar beneden kon storten. Zonder papier gewapend ging hij voor de
microfoons staan, stak onmiddellijk van wal en liet de ene volzin na de andere
volgen, die moeiteloos uit zijn mond kwam en geheel geimproviseerd leek te zijn.
Doordat hij nooit de geringste hapering vertoonde, niet een keer eh of ah zei en
zelfs niet naar een woord hoefde te zoeken, voedde hij de verdenking dat hij
gesouffleerd werd of van een autocue las. Maar van onzichtbare hulp was geen
sprake. Zijn adembenemende act kwam van a tot z uit zijn eigen mouw. In zijn pas
verschenen autobiografie (John Major. The autobiography, Harper Collins, London)
is de verklaring voor dat spraakwonder te vinden. John Majors vader verdiende
voordat hij naam maakte als variete-artiest (om vervolgens een kleine aannemer
te worden) in zijn jonge jaren de kost met circuskunsten. De latere premier had
het dus niet van een vreemde en had op jonge leeftijd al de kunst afgekeken hoe
hij zijn publiek moest boeien.

Van die kleurrijke vader, die hij met grote genegenheid beschrijft, heeft hij
ongetwijfeld ook zijn liefde voor de literatuur. Hij werd een hartstochtelijk
lezer, die grote hoeveelheden boeken verslond en dat in steeds hoger tempo deed.
Zoals hij snelspreker werd, zo werd hij ook snellezer. Die laatste specialiteit
bezorgde hem in zijn politieke loopbaan en vooral in zijn functie van premier
het voordeel dat zijn literaire plezier ook tijdens zijn premierschap niet zou
lijden onder zijn ambtsverplichtingen, die vijf jaar lang dagelijks met een
reusachtig papieren corvee gepaard gingen. Van de verplichte ambtelijke nota's
las hij hinkstapsgewijs alleen selectieve porties, net zoveel als nodig was om
zijn stukken te kennen. Dat verschafte hem af en toe de ruimte om ondanks stress
en overvolle agenda's nog iets goeds te lezen. In gewone vakanties las hij
'nooit minder dan een roman per dag'. Wanneer hij de klassieke Duitse filosofen
doorspitte vermeldt hij niet, wel waarom. 'Om een idee te krijgen van de
denkbeelden die de nazi's onder meer aan Nietzsche ontleenden'.

Een politicus die met zulke motieven studie maakt van de politieke geschiedenis
van een van de Europese bondgenoten neemt de democratie serieus. Majors
beschrijving van zijn verhouding met de democratie is voor mij een van de
verrassingen van dit boek: hij verschaft inzicht in zijn persoonlijke
democratische wordingsgeschiedenis, maakt er fundamentele opmerkingen over en
belijdt zijn voorliefde voor een oer-Brits democratisch attribuut: de zeepkist.
Op de zeepkist heeft Major niet alleen tegen de wind in leren spreken, maar ook
zijn meest vormende democratische ervaringen opgedaan. Voor een man van het volk
is er niets mooiers dan triomfen te vieren op de zeepkist. Major gewaagt slechts
in het voorbijgaan van zijn verbale triomfen, maar weidt des te meer uit over de
gemeenschapsvormende kwaliteiten van de zeepkistdemocratie. Hij schrijft erover
met de gepassioneerdheid van J.B. Priestley in The Good Companions. 'In die
lawaaiige massa van woelige menselijkheid heb ik mij altijd op mijn gemak
gevoeld'. Zeepkistdebatten brachten hem behalve een vitale spreekvaardigheid,
ook zelfvertrouwen bij en een taaie onverzettelijkheid.

Als iets in dit onderhoudende boek goed uit de verf komt is het een authentieke
compassie met het gewone volk. Majors autobiografische persoonlijkheid is
markanter dan de figuur die zich in het internationale publieke leven heeft doen
kennen. Tegenstanders onder de gordel raken is niet zijn stijl, hij houdt er
niet van op de man te spelen en hij is niet gediend van het politieke
opportunisme en populisme waaraan veel van zijn collega's zich schuldig maken.
Wie van cricket houdt, doet ook in de politiek niets dat 'not cricket' is. Major
beklaagt zich erover dat de media aan zijn denkbeelden over de Europese
integratie nooit recht hebben gedaan. Dat is ongetwijfeld de schuld van de
Euro-haters onder zijn partijgenoten die hem na de ondertekening van het Verdrag
van Maastricht niet meer lustten en hem zoveel mogelijk zwart maakten, maar het
ligt ook aan hemzelf. Uit zijn geschriften spreekt een grotere Europese
gezindheid dan hij op de regeringsbanken in het Lagerhuis heeft laten blijken,
maar je moet je eerst door het dichte struweel van zijn toespraken heen werken
om die gezindheid en de daarachter schuilgaande langetermijnvisie te ontdekken.

Het is niet uitgesloten dat ambtelijke assistenten een deel van John Majors
autobiografie hebben geschreven, maar dat kan niet veel geweest zijn. In
tegenstelling tot de memoires van zijn voorgangster Margaret Thatcher bevat zijn
boek daarvoor te veel oorspronkelijke inzichten en ook te veel compositorische
eenheid. Bovendien is het geschreven met een animo die spookschrijvers moeilijk
kunnen fingeren. De liefhebber van wetgevings- en parlementaire technieken kan
zijn hart ophalen aan de beschrijving die Major van de procedurele
loopgravenoorlogen in het Lagerhuis geeft. Hij spaart daarbij noch zijn eigen
gespleten Conservatieve partij, noch zichzelf. Hij schrijft heel ontspannen over
de steken die hij heeft laten vallen en toont ook nog een good loser te zijn.
Veel minder ontspannen, maar niet ongeestig, schrijft hij over de
vreemdelingenhaters in zijn eigen partij die al lang niet meer true blue Tory
is, maar geinfecteerd door yuppen die de partij in korte tijd onherkenbaar
hebben veranderd. Vier maanden na hun verkiezing in het Lagerhuis, schrijft hij
bijtend, 'hebben ze al de brutaliteit om volkomen ernstig te informeren wanneer
zij tot onderminister of minister worden benoemd'.

Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              15 of 109 DOCUMENTS

                                NRC Handelsblad

                                November 5, 1999

Nooit zo highbrow

BYLINE: JAPKE-D. BOUMA

SECTION: Media; Pg. 21

LENGTH: 536 words


Over Ton van Royen hoeft niemand zich zorgen te maken, zegt Ton van Royen. Na
het floppen van de dagelijkse actualiteitenrubriek Morgen gebeurt het bij Net5
leek de voormalige AT5 reporter even in een dipje geraakt. Bij AT5 had hij nog
overwegend nieuwsreportages en politieke uitzendingen gedaan en bij Net5 was hij
aangenomen voor 'een dagelijkse actualiteitenrubriek met klasse'. Maar na Morgen
gebeurt het verdween Van Royen naar de krochten van de SBS6-programmering met
Door het lint, een reportageprogramma waarin zuipende jongeren op hun
zomervakantie met een camera gevolgd werden. In zijn tweede programma voor SBS6
Vreemde vogels, dat vanavond begint, waagt Van Royen zich in de wereld van de
hardcore verslaafden, de freefighters, escortgirls en stuntmannen.

Wat ging er mis? Is Ton van Royen afgegleden?

Wat er misging weet hij wel. De voorbereidingstijd voor Morgen gebeurt het was
veel te kort en bovendien ontbrak de visie hoe dat programma er nou eigenlijk
uit zou moeten zien, zegt Van Royen. 'Maar het leek me leuk, zo'n nieuwe zender,
dat vond ik destijds bij AT5 ook spannend. Ik vind zo'n gok een uitdaging,
jammer dat die mislukte.'

Over zijn vermeende afglijden van de serieuze journalistiek naar het
sensationelere genre bij SBS6, wil hij korter zijn. Hij begrijpt die verhalen
eigenlijk niet zo goed. Ten eerste was Door het Lint geen topless-programma,
zegt hij, maar een programma over de belevenissen van jongeren op vakantie. 'Ja,
er liepen soms mensen topless in rond, maar dat kan gebeuren als het veertig
graden is.' En ten tweede doet hij tegenwoordig bij SBS6 niet veel anders dan
hij deed in zijn tijd bij de lokale Amsterdamse omroep AT5.

'Ik ben nooit zo'n highbrow-journalist geweest. Bij AT5 maakte ik ook
programma's van de straat.' Bovendien heeft hij er geen moeite mee te werken
voor SBS6. 'Niet dat ik hiervoor vaak naar SBS6 keek, maar dat ze tv willen
maken voor de gewone man spreekt mij aan. Ze hebben weinig pretenties.'

Van Royen denkt minder zwart-wit dan zijn collega's uit de serieuze
nieuwsjournalistiek die zenders als SBS6 'plat en sensationeel' noemen, zegt
hij. 'Tegenwoordig zie ik dat sensationele en platte overal terugkomen, ook bij
Nova, ook bij Netwerk. Het willen scoren is daar net zo goed aanwezig als bij
SBS6. Zo herinner ik mij het tweede kamerlid Van Baalen dat Netwerk helemaal
heeft afgebrand en waarover vervolgens niets bewezen kon worden. Die man is
helemaal kapot gemaakt. Wie bedrijft hier dan sensationele journalistiek: SBS6
of Netwerk?'

Tegenwoordig is hij in vaste dienst bij Cameo, de producent van o.a. Hart van
Nederland. Hij maakt nu acht afleveringen van Vreemde vogels, daarna ziet hij
wel weer wat de mogelijkheden zijn. Wel is afgesproken dat hij een van de
'gezichten' van SBS6 wordt. 'Het moet natuurlijk wel in het format van SBS6
passen, maar verder mag ik mijn gang gaan. 'Mensen tv', zo noem ik het. Ik wil
mensen voor het voetlicht halen waarover anderen heel gemakkelijk oordelen. Ik
wil laten zien wat hen beweegt. Natuurlijk, ik laat vragen open. Maar ik wil wel
degelijk iets aantonen.'

Vreemde Vogels, SBS6, 19.00-19.30u.

Ton van Royen (Foto Kippa)

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              16 of 109 DOCUMENTS

                                NRC Handelsblad

                                November 4, 1999

Economische sancties versterken regime-Milouevic

BYLINE: RADOMIR DIKLIC

SECTION: Opinie; Pg. 7

LENGTH: 1186 words


Sancties worden doorgaans afgekondigd met de bedoeling het regime van een
bepaald land te ondermijnen. In Servie gebeurt het omgekeerde: het regime blijft
aan de macht dankzij de economische sancties die dan ook meteen moeten worden
opgeheven, vindt Radomir Diklic.

Economische sancties - de magische formule die Slobodan Milouevic, de president
van de Federale Republiek Joegoslavie, moest dwingen zich eerst in Bosnie en
vervolgens in Kosovo gewonnen te geven - zijn, met korte tussenpozen waarin zij
wat minder stringent waren, nu al zeven jaar tegen mijn land van kracht. Maar
wat is er nu werkelijk mee bereikt?

Ik ben er vast van overtuigd dat Milouevic niet naar Dayton is gegaan omdat wij,
gewone burgers, niet genoeg benzine hadden of omdat het regime het lidmaatschap
van het IMF geweigerd werd. Hij maakte geen einde aan de ethnische zuiveringen
in Kosovo omdat de Federale Republiek Joegoslavie niet de grondstoffen en
halfproducten kon importeren die de Joegoslavische industrie, vernietigd tijdens
de NAVO bombardementen, nodig had.

Milouevic en zijn regering leden en lijden geen seconde onder de sancties: hun
auto's hebben nooit gebrek aan benzine, hun recepties en jubilea vinden plaats
alsof er niets aan de hand is, de bedrijven die zij leiden importeren wat zij
nodig hebben en exporteren waaraan de buitenlandse markten behoefte hebben. Ze
zijn nu - na de NAVO- bombardementen - het land zelfs aan het 'wederopbouwen'.
Het regime geeft de NAVO, de Verenigde Staten en de democratische Servische
oppositie, de schuld van alles wat Servie en haar burgers is overkomen,
inclusief de sancties. Heeft men dit resultaat voorzien toen de sancties tegen
Servie werden afgekondigd?

Men verwachtte ook vast niet dat de burgemeesters van de 'vrije steden' in
Servie, dat wil zeggen de steden die geleid worden door de democratische
Servische oppositie, in huisbrandolie zouden gaan handelen. Onlangs vertelde een
van de burgemeesters mij trots dat hij erin was geslaagd zo'n 1.000 ton
huisbrandolie te 'importeren' om scholen, kinderdagverblijven en ziekenhuizen in
zijn stad te verwarmen. Misschien zal hij straks door allerlei machinaties van
het regime ook gedwongen worden huisbrandolie te 'smokkelen' die zijn stad
toebedeeld is via het zo luid verkondigde en door de EU gesponsorde Energie voor
Democratie-programma. Het programma dat was bedoeld om de oppositiesteden in
Servie door de komende winter te helpen. Voor iedereen die op de hoogte is van
de situatie in Servie is het overduidelijk dat het land buitenlandse hulp hard
nodig heeft. Servie's machtsstructuur is ernstig beschadigd, haar
olieraffinaderijen zijn door NAVO-bommen vernietigd, 60 procent van de gezonde
bevolking zit zonder werk, hetzij doordat hun fabrieken tijdens de interventie
met de grond gelijkgemaakt zijn, hetzij omdat zij hun markten kwijtgeraakt zijn
door tien jaar oorlog in het voormalige Joegoslavie en zeven jaar internationale
sancties.

Dit alles heeft er niet toe geleid dat het volk in die mate in opstand is
gekomen dat de positie van Slobodan Milouevic serieus in gevaar is gekomen.
Waarom? Omdat het regime een handig en alles omvattend excuus is aangereikt voor
al zijn falen, alle ellende en armoede waarmee de gemiddelde Servier moet leven:
het komt allemaal door de sancties. Zonder de sancties, aldus
regeringsfunctionarissen, zou Servie een welvarend land zijn. Maar, zo wordt van
die kant gesteld, de wereld haat de Serviers, zij gunt hun slechts een goed
leven als Servie haar bevelen, een koloniale status en slavernij accepteert.

Tegelijk krijgt de democratische oppositie in Servie het verwijt buitenlandse
belangen te dienen en het land te verkwanselen aan hen die het aanvielen. Het
'geweld' waarvan de oppositie wordt beschuldigd bestaat nu al veertig dagen
achtereen uit vreedzame demonstraties in alle oppositiesteden in Servie. Volgens
een recent opinieonderzoek steunt zo'n 60 procent van de bevolking de 'wettelijk
gekozen' regering niet. Die regering kan echter aan de macht blijven
voornamelijk door de economische sancties. Het Westen begrijpt kennelijk niet
dat aan het eind van deze eeuw de leiding van een staat - via krachtige
propaganda die gepaard gaat met voortdurende politieke - en oorlogsspanningen -
de economische ondergang van het land kan afschilderen als het gevolg van de
'vijandige omgeving'. De leiding kan kunstmatig de behoeften van haar burgers
reduceren tot het hoogst noodzakelijke (voedsel, elektriciteit, medicijnen) om
vervolgens met gebruikmaking van eigen middelen relatief gemakkelijk aan die
gereduceerde behoeften en verwachtingen te voldoen.

Het democratische potentieel bestaat nog steeds in Servie, maar leven met de
sancties is niet de beste natuurlijke omgeving om de democratische aspiraties
van een gemeenschap te propageren. Integendeel, het versterkt een kleine,
criminele elite die nauwe betrekkingen onderhoudt met het regime. Een dergelijke
economische omgeving (als je die term uberhaupt kunt gebruiken) stelt bepaalde
individuen in staat om van de ene dag op de andere rijkdommen te vergaren, en
werken een bloeiende grijze economie in de hand, vol zwarte handel in allerlei
goederen, corruptie en 'privatisering' wat slechts een ander woord is voor het
plunderen van bedrijven die in de toekomst internationaal concurrerend kunnen
zijn.

Wat moet er gebeuren? Alle sancties dienen onmiddellijk opgeheven te worden,
behalve de sancties op het het verlenen van buitenlandse visa aan regerende
politici en zij die nauwe betrekkingen onderhouden met het regime. Dit is de
enige sanctie die tot dusverre heeft gewerkt. Alle andere treffen meestal,
zoniet altijd, gewone burgers. Het Westen denkt dat het opheffen van de sancties
een feitelijke steun inhoudt. Maar denken serieuze economische deskundigen nu
werkelijk dat vluchten van een paar, nogal verouderde, vliegtuigen van de
nationale Joegoslavische luchtvaartmaatschappij zoveel zouden opleveren dat dat
bij zou kunnen dragen aan het politieke herstel van Milouevic? Zou de vrije
import van olie het regime voldoende brandstof leveren voor haar repressieve
organisatie? Nee, want het regime kan illegaal zoveel olie importeren als het
wil. Zo zijn bijvoorbeeld onlangs grote hoeveelheden brandstof onnodig verbruikt
bij uitgebreide manoeuvres van het leger en de politie.

Het opheffen van de sancties moet worden gekoppeld aan de politieke boodschap
waarin benadrukt wordt dat dit op verzoek van de oppositie gebeurde en dat de
oppositie de werkelijke toekomstige partner van Europa is. Bovendien moet worden
benadrukt dat Europa en de wereld niets tegen de Serviers hebben, maar wel veel
tegen het regime van Slobodan Milo&caron;&shy;sevic. Een dergelijke politiek zal
de gunstige voorwaarden creeren voor verkiezingen en een vreedzame
machtsovername door de oppositie. Elk ander beleid zal in Servie tot een een
ramp leiden, met ook voor de hele Zuid-Europese regio niet te voorziene
gevolgen.

Radomir Diklic is hoofdredacteur van het onafhankelijke Joegoslavische
persbureau Beta News.

Handelsboycot ; Economie ; Internationale Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              17 of 109 DOCUMENTS

                                NRC Handelsblad

                                November 3, 1999

Cuba op de Balkan

BYLINE: H.J.A. HOFLAND

SECTION: Sport; Pg. 13

LENGTH: 1032 words


Wat is 'geen belangrijk verschil van mening'? Vorige week was minister Van
Aartsen in Washington op bezoek bij collega Albright. Het gesprek ging onder
meer over de betrekkingen met Cuba. Al tientallen jaren staat Cuba hoog op de
Amerikaanse zwarte lijst. Niet-Amerikaanse ondernemingen die met het land zaken
willen doen, worden krachtens de wet Helms-Burton met boycot bedreigd. Zelfs wie
een kistje Havana's uit Europa mee naar de Verenigde Staten zou willen nemen,
valt dit af te raden. Europeanen, en in het bijzonder Nederlanders, zijn altijd
geneigd, het radicalisme van de grote bondgenoot te onderschatten. Moeten we
daarom ons hart vasthouden, nu er een officiele Nederlandse handelsmissie onder
leiding van staatssecretaris Ybema van Economische zaken - voor de gelegenheid
de titel van minister van Buitenlandse Handel voerend - al bijna een week in
Havana is? De heer Ybema heeft met dissidenten gesproken, en de zakenlieden
hebben hun partners ontmoet. Mevrouw Albright was ongetwijfeld al op de hoogte,
maar wet of geen wet Helms-Burton, 'belangrijke meningsverschillen' blijkt de
Nederlandse expeditie niet te veroorzaken. Dat geeft drie mogelijkheden van
verklaring: of minister Albright gelooft dat een gesprek met een paar
dissidenten en enige handel niet belangrijk genoeg is om er 'een belangrijk
verschil van mening' voor over te hebben, of ze denkt dat het geen kwaad kan als
Nederlanders (en vele anderen) doen wat Amerikanen verboden is, of minister Van
Aartsen heeft in Washington beloofd dat dit de laatste keer is.

Veertig jaar geleden is de Amerikaanse boycot begonnen. In 1961 was Castro
medeverantwoordelijk voor de diepste crisis van de Koude Oorlog, door de
Sovjet-Unie toestemming te geven tot het plaatsen van raketten op het eiland.
Dat is niet doorgegaan. In de jaren zeventig leken de scherpe kanten van de
tegenstelling gesleten, er ontstonden weer handelsbetrekkingen met de rest van
de wereld, behalve met de Verenigde Staten, en in grote trekken is de toestand
niet veranderd, met dien verstande dat de Cubanen steeds armer zijn geworden.
terwijl de dictatuur van Castro is gebleven. Veertig jaar boycot heeft niet
geholpen; Castro is in de Amerikaanse binnenlandse politiek voor mensen van het
type Helms en Burton een obsessie. Het resultaat is dat de Cuba-politiek van
Washington al jaren stagneert. Niemand weet de oplossing.

Hoe met kleine dictators moet worden omgesprongen is voor het Westen een
onopgelost probleem. Militaire acties dragen het risico van het averechts
effect. Wat dat aangaat is de invasie in de Varkensbaai (1961) een klassiek
voorbeeld. In 1991 is het de strijdkrachten van de Coalitie onder Amerikaanse
leiding wel gelukt, Koeweit te bevrijden, maar acht jaar later zetelt de grote
schuldige nog steeds in Bagdad en doorstaat iedere boycot. Althans, het gewone
volk vangt de slagen op, is gedemoraliseerd, te verzwakt en weet niet hoe het
zonder de leiding van een georganiseerde oppositie in verzet moet komen. En nu,
na de oorlog om Kosovo, heeft het Westen, in het bijzonder Europa, er een
patient bij.

Een half jaar na de oorlog is Joegoslavie praktisch uit het nieuws verdwenen. De
grote demonstraties van de oppositie hebben Milouevic niet aangetast. De
verwoestingen van de oorlog zijn niet hersteld. Als de Serviers zich niet van
hun dictator ontdoen, gaat het land een hongerwinter tegemoet, want de boycot
moet gehandhaafd worden. Dat willen de Amerikanen, de Britten en de
Nederlanders. In andere landen van de Europese Unie wordt er genuanceerder over
gedacht. Het meest genuanceerd is Griekenland. Volgens een recente enquete,
gepubliceerd in het dagblad Kathemerini, zijn van alle buurvolken bij de Grieken
de Serviers het populairst (wat niet betekent dat ze het land zijn regering
benijden).

Zoals het er nu uitziet, belooft de voortzetting van deze radicale boycot niets
goeds. In de International Herald Tribune van 29 oktober staat een artikel van
James Pringle (correspondent van de Times op de Balkan), waarin wordt uitgelegd
waarom het deze keer misloopt. Het olie-embargo bevoordeelt het regime, omdat
het de zwarte handel in brandstoffen in handen heeft. Het verbod op luchtverkeer
treft de democratisch gezinde middenklasse die juist de beste bondgenoot van het
Westen is. Het politiek en intellectueel isolement heeft een averechts effect:
het demoraliseert de oppositie in plaats van dat het verzet erdoor wordt
aangewakkerd. Het Westen hoeft zich niet met Milouevic te verzoenen om een
dialoog mogelijk te maken en het Servische volk voor Verelendung te behoeden.

Een oude stelling van de revolutie luidt dat er hoop moet zijn voor de opstand
begint. Het gevaar van de hermetische boycot is dat na de winter het
probleem-Milo&caron;&shy;sevic niet is opgelost, terwijl in het hart van de
Balkan de puinhoop groter is geworden en het herstel vele malen moeilijker dan
het nu al is. En dan is er de andere mogelijkheid: dat de omliggende landen,
hetzij uit sympathie met de vele Serviers die aan de dictatuur part noch deel
hebben, hetzij doordat ze zelf schade van de boycot ondervinden, de
NAVO-politiek aan hun laars lappen. Dat dit zal gebeuren, tersluiks of openlijk,
wordt met de dag waarschijnlijker.

Vorige week heeft premier Kok in de Tweede Kamer geantwoord op vragen over de
Cubaanse reis van de heer Ybema. Recente contacten tussen minister Van Aartsen
en zijn Cubaanse collega Perez hadden eerstgenoemde 'tot de overtuiging gebracht
dat een kritische dialoog thans de meest effectieve bijdrage kan leveren aan de
verbetering van de mensenrechten. Het is en blijft een handelsmissie, maar dan
met een hoog politiek karakter.'

Servie is Cuba niet. We zien nog geen Nederlandse handelsmissie naar Belgrado
vertrekken. Maar het gaat om de voorgeschiedenis van beide vraagstukken waaraan
een zekere overeenkomst niet valt te ontzeggen. Rigoureuze boycot, zoals de
Amerikanen, de Britten en ook kennelijk de Nederlanders willen, leidt naar een
uitzichtloze situatie, een soort Cuba op de Balkan. Daarvan zal Europa meer last
hebben dan de Amerikanen van dit eiland in de Caraibische zee.

Politiek en staat ; Buitenlandse betrekkingen ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              18 of 109 DOCUMENTS

                                NRC Handelsblad

                                October 29, 1999

Echte mannen, veel drank en politiek ; Het gereformeerde kabinet-Den Uyl

BYLINE: HUBERT SMEETS

SECTION: boeken; Pg. 34

LENGTH: 2882 words


Twee decennia was het kwaad benoembaar. De kas leeg, de gevangenissen vol, de
jeugd verwekelijkt: het was de schuld van Den Uyl. Zijn kabinet heeft vier jaar
geregeerd. Dat was voldoende voor twintig jaar klaagzang. Driest was het
politieke klimaat medio jaren zeventig inderdaad. Maar twee studies nuanceren nu
de mythen, waaraan voor- en tegenstanders zich hebben gelaafd.

Wim Duisenberg heeft thuis een kelder. Er staat een tafeltennistafel, er is
drank en er wordt niet over politiek gepraat. Premier Joop den Uyl kan er, met
die stijve forehand, als een razende pingpongen, zijn ministers mogen er zuipen.
Een van de stamgasten is Henk Vredeling, minister van Defensie. Op een nacht -
het is drie uur, Duisenberg ligt al in bed - gaat de bel. De minister van
Financien doet open. Vredeling staat op de stoep, naar eigen zeggen een 'rare
kloot' en altijd in om 'lekker aan de whisky te likken'. 'Ik wilde even kijken
of het nog open was', zegt hij. Alsof het normaal is dat de publieke macht 24
uur per etmaal doordraait.

Het is een anekdote uit De verbeelding aan de macht van politicoloog Peter
Bootsma en journalist Willem Breedveld. Een uit een hele reeks gekke verhalen,
waarin Vredeling niet zelden figureert. Vaak gaan ze over drank, hoewel Den Uyl
in de ministerraad pas om half zes een glaasje sherry serveert en de
bewindslieden dus lang moeten wachten voordat de kraan echt open gaat. Soms gaan
ze over vrouwen, bijvoorbeeld als Liesbeth den Uyl of Irene Vorrink in het spel
zijn. Maar altijd gaan ze over politiek, in haar meest gepassioneerde vorm.

Wat we een kwart eeuw naderhand ook van het kabinet-Den Uyl (1973-1977) mogen
vinden, dit 'rode kabinet met een wit randje' was zeker het raarste uit de
naoorlogse geschiedenis en als zodanig een vreugde voor menigeen. Zeker met
terugwerkende kracht, nu het openbaar bestuur in Nederland zich nimmer meer te
buiten gaat aan doldrieste avonturen en de bureaucratie het land stilzwijgend in
haar ijzeren greep heeft gekregen. Daarom is het een genoegen om met De
verbeelding aan de macht verantwoord en schaterend weg te dromen naar een
politiek Gouden Tijdperk. Een tweede verdienste van het boek is dat de auteurs
aannemelijk maken dat het kabinet-Den Uyl op de keper beschouwd niet van zijn
tijd is geweest. Het werd bevolkt door politici die zelf waren opgegroeid in de
koersvaste jaren vijftig, in het decennium daarna de klok hoorden luiden en pas
in de jaren zeventig op zoek konden naar de klepel.

Ouwe zakken

Dat anachronisme krijgt relief omdat Bootsma en Breedveld terugkijken via de
hoofdrolspelers zelf en dus door een gekleurde bril. Omdat ze toegang hebben
gekregen tot de notulen van de ministerraad en het persoonlijke archief van Ed.
van Thijn, steekt hun mooie monografie uit boven eerdere boeken over het
kabinet-Den Uyl, ook al hebben ze voor de wereld buiten de Haagse kringen amper
oog. De culturele en economische metamorfose van Nederland blijft zwak belicht.
Soms vergissen ze zich. De actie 'Joop Atoom' begin jaren tachtig, bijvoorbeeld,
werd volledig geinstigeerd door PSP'ers uit Amsterdam en niet door partijgenoten
van de geplaagde PvdA-leider. Maar zo'n foutje is geen onoverkomelijk bezwaar.

De formatie van het 'extraparlementaire' kabinet-Den Uyl ging met zoveel dolle
barensweeen gepaard, dat het daarna eigenlijk niet meer normaal kon worden. Het
begon allemaal op de ochtend van 14 oktober 1966, de val van het 'rooms-rode'
kabinet-Cals in de Nacht van Schmelzer. Daarna slaan bij de PvdA de stoppen
door. De 'oude zakken' in de partij moeten verwijderd worden, weet Nieuw Links.
Resultaat? Van 1966 tot 1973, de zeven vette jaren van de culturele revolutie in
Nederland, staat de PvdA buitenspel. Met het verkiezingsprogramma Keerpunt 72
moet de herovering van de macht haar beslag krijgen. De vervroegde verkiezingen
in 1972 scheppen daartoe ruimte. Maar binnen de PvdA zijn er weinigen die
begrijpen dat zo'n ambitie ook enige behoedzaamheid vergt. Jaap Burger, een van
de 'ouwe zakken', verstaat die kunst wel. Samen met staatsraad Ruppert bewerkt
hij de PvdA en daarna enkele ARP'ers, die genoeg hebben van hun leider Barend
Biesheuvel, respectievelijk wankelmoedige KVP'ers die onder de plak van
fractievoorzitter Frans Andriessen zitten.

Eerst is de PvdA aan de beurt. Burger passeert partijleider Den Uyl. Die 'kan
namelijk geen kabinet formeren' omdat hij 'zijn eigen club te serieus' neemt.
Vervolgens introduceert Burger het woord 'gedogen', dat nog een lange staat van
dienst zou krijgen. Waarna de inbraakoperatie onder twijfelende confessionelen
kan beginnen. En wel volgens het adagium 'openbaarheid uit opportunisme'.
AR-minister Jaap Boersma van sociale zaken zegt 'ja', maar vergeet een uur
geheimhouding te bedingen. Terwijl hij op weg is naar Biesheuvel heeft Burger
diens overstap al via het ANP bekend gemaakt. Als De Gaay Fortman bewilligt,
sneuvelen de eerste KVP'ers die vooral op hun 'opportunisme' worden uitgezocht.

Burgers partijgenoten staan ook vaak versteld. Zoals Vredeling, die bij hem
thuis wordt uitgenodigd. Er wordt gegeten met een goed glas wijn. Daarna gaan ze
naar het rommelkamertje boven, voor koffie met een bel cognac. Burger weet wel
raad met Vredeling: 'We hebben met jouw praatjes niks te maken. Als wij vinden
dat jij Defensie kan doen, dan telt dat. Wat je zelf vindt, telt niet'.
Vredeling weigert toch, gaat weg en Burger belt Den Uyl: 'Henk doet het'.
Vredeling doet het inderdaad.

Daarna kan het kabinet-Den Uyl beginnen met zijn maatschappijhervormingen onder
een 'parool' dat is ontleend aan het Oude Testament: 'Waar visie, waar uitzicht
ontbreekt, komt het volk om'. De bron is geen toeval. Bij de beediging hebben
opvallend veel ministers met opgestoken vingers de eed afgelegd. PPR-minister
Trip merkt het in zijn dagboek op: 'Dit meest linkse kabinet dat Nederland ooit
kende is tevens het meest confessionele'.

Terwijl de buitenwereld denkt dat het om de tegenstelling links-rechts gaat,
loopt de echte scheiding in het Catshuis langs een andere lijn: het is vooral
protestant tegen katholiek. Als het spannend wordt, zoekt bijvoorbeeld de
katholieke PvdA'er Jos van Kemenade (Onderwijs) eerder een uitweg richting de
KVP dan zijn confessionele collega Boersma. Evenmin toevallig hebben de
protestanten ook de meeste lol in de eindeloze nachtelijke vergaderingen waarop
Den Uyl het patent heeft. Tegen het ochtendgloren tikt de secretaris van de
ministerraad de knikkebollende Jan Pronk een keer op de schouder met een
briefje: 'Jan, g.v.d. wakker blijven, want de toekomst van het kabinet staat op
het spel! Joop'. De katholieke bewindslieden denken er anders over. Van Agt: 'De
schepper heeft de nacht voor iets anders bestemd dan om te vergaderen in het
Catshuis'.

Eigenlijk is Hans Gruijters (de eenzame D66'er die vaak in een boek neust omdat
hij immers 'niet met zijn oren leest') de enige niet-confessionele minister.
Zijn ironie ('President, uw avondvergadering komt in gevaar', zegt hij, als ze
's middags een keer opschieten) snijdt hout. Want 'die socialisten die daar
zaten, dat was natuurlijk een geborneerd stelletje, zeg. Nondeknetter!' Of,
zoals Van Kemenade achteraf signaleert: 'Joop den Uyl heeft zich verkeken op het
verschil tussen protestanten en katholieken'. Met name vice-premier Dries van
Agt (volgens Andriessen 'beton met een bloemetje ervoor') begrijpt hij niet. Dat
gaat zover dat de premier, terwijl Van Agt naast hem iets te berde brengt,
zichtbaar op een papiertje 'onzin' noteert.

Dit onbegrip wreekt zich op bijna alle momenten dat Den Uyl zijn doel 'spreiding
van kennis, inkomen en macht' dichterbij wil brengen. Pronk zit altijd met het
rood-gekafte Keerpunt op schoot. 'Keerpunt, daar veeg ik mijn gat aan af', vindt
Vredeling op zijn beurt. Het kabinet is koud geinstalleerd, of het wordt een
bende. Dat ligt deels aan de ministers, deels ook aan de boze buitenwereld. Het
begint in oktober 1973 met de Yom Kippoer-oorlog in het Midden-Oosten en de
oliecrisis. Buiten medeweten van Max van der Stoel van Buitenlandse Zaken
besluit Vredeling tot een luchtbrug naar Israel. Tegelijkertijd moet het kabinet
een economische koers bij tegenwind uitzetten. Dat nu is te veel gevraagd: er is
geen eenheid van beleid, zelfs niet over details als de vraag of
energiebesparing bereikt moet worden met autoloze zondagen dan wel via
distributie. Den Uyl wil de benzine op de bon gooien, zodat de gewone man er op
zondag nog met zijn auto op uit kan.

Het macro-economische beleid verloopt niet voorspoediger. 'Inflatie, daar gaf
Den Uyl niet zo veel om', zegt Duisenberg. Hij stuurt zijn staatssecretaris Van
der Stee voor een goed gesprek naar de premier. Bij terugkeer doet Van der Stee
behoedzaam verslag, uit angst Duisenberg te grieven: 'Ik heb het vage idee dat
Joop wetenschappelijk-theoretisch gezien tien, vijftien jaar achterloopt.' En
'daar wordt die Wim me toch kwaad, slaat met de vuist op tafel en zegt: ''Ben je
helemaal gek! Hij loopt zeker dertig jaar achter'.' Het eind van het verhaal is
de befaamde open brief van negen captains of industry, die januari 1976 korte
metten maken met het ondernemingsvijandige kabinet.

De andere crises zijn varianten op een thema. Eerst graven de partijen zich in.
Vervolgens probeert Den Uyl ijsberend in eindeloze sessies een compromis te
bereiken. Waarna niemand meer weet wat er nu eigenlijk gaat gebeuren en of de
minderheid onder het juk van een politiek machtswoord door moet. Zo gaat het bij
de besluitvorming over de levering van kernreactorvaten aan Zuid-Afrika en over
de Oosterscheldedam. Tjerk Westerterp van Verkeer & Waterstaat heeft alle begrip
voor die grillige manier van besluitvorming. De andere KVP'ers zijn minder
flexibel. Ruud Lubbers (Economische Zaken), eerst enthousiast over de dynamiek
in het kabinet, wordt ziek van het gemarchandeer met de Vermogensaanwasdeling
(VAD), een stokpaardje van Den Uyl en Boersma. Van Agt begint de vernederingen
onverdraaglijk te vinden. In de zaak rond de abortuskliniek Bloemenhove voelt
hij zich besodemieterd door Vorrink, die de actiegroep Wij vrouwen eisen nog
tijdens de ministerraad telefonisch waarschuwt voor het naderende justitiele
optreden. De houding van de PvdA in de twee debatten over de oorlogsmisdadiger
Menten doen voor hem de deur dicht. Eerst is er Aad Kosto (PvdA), die wel
openlijk afkeuring uitspreekt over het beleid van de minister van Justitie maar
die niet wenst vast te leggen in een motie. Vervolgens komt daar een brief
overheen van PvdA-fractieleider Van Thijn aan AR-collega Wim Aantjes waarin hij
Van Agt bestempelt als een gevaar voor de democratie. 'De politiek verdacht
maken getuigt van een antidemocratische mentaliteit die zijn hele
incidentenbeleid begint te beheersen', aldus Van Thijn.

Het kabinet is kapot. Ruzie over de grondpolitiek verschaft een alibi voor een
breuk. Intussen neemt Van Agt (inmiddels lijsttrekker van het nieuwe CDA) ver
weg in Groningen afstand van het kabinet: het is een vergissing geweest. Volgens
Westerterp een 'pure eenmansactie', in de ogen van anderen doet Van Agt ('een
schijtlijster', aldus Boersma) wat iedereen zag aankomen.

Lockheed

Had Den Uyl dan helemaal geen bestuurlijke verdiensten? Die had hij wel. In
crises zoals de Molukse treinkaping bij De Punt voelt hij, de prater, zich niet
op zijn gemak. Maar als het rapport van de Commissie van Drie over de
Lockheed-affaire klaar is, toont Den Uyl zich juist wel een crisismanager.
Vrijdagmiddag 20 augustus 1976 krijgen de ministers het rapport onder strikte
geheimhouding mee naar huis. 's Avonds beslist het kabinet geen strafrechtelijk
onderzoek tegen prins Bernhard te entameren. De prins zal terugtreden als
inspecteur-generaal van de krijgsmacht en zijn uniform in de kast laten. Volgens
Vredeling omdat 'die Juliana achter hem bleef staan, terwijl hij haar met wijven
besodemieterde'. Of de vorstin eisen heeft gesteld, blijft vaag. De cruciale
passage waarin de Commissie vaststelt geen bewijzen te hebben gevonden dat de
prins daadwerkelijk smeergeld heeft geincasseerd (de cheque op naam van Victor
Baarn), biedt het kabinet de opening voor een geruislozere afhandeling. Totdat
Van Dam er lucht van krijgt en Den Uyl belt: hij treedt af. Hij is slechts
staatssecretaris, maar zijn politieke positie is zwaarder. Den Uyl springt dus
in de auto, rijdt Van Dam achterna en weet hem 's nachts tot inkeer te brengen.

Na de val van het kabinet doorstaat de PvdA de verkiezingen van 25 mei 1977
glansrijk: tien zetels winst. Maar het tweede kabinet-Den Uyl komt er niet, ook
niet nadat Van Agt 'het ventje' (de gedecimeerde PPR) 'vriendelijk heeft
uitgezwaaid'. Het waarom is altijd omhuld gebleven met mythen. Sommigen geven
PvdA'er Piet Reckman de schuld, die op een partijraad een motie indient die Den
Uyl niet van tafel durft te vegen. Anderen hechten geloof aan de theorie dat Van
Agt er van meet af aan op uit is geweest de onderhandelingen met de PvdA te
laten stuklopen om in zee te kunnen gaan met de VVD van Hans Wiegel (het
Bistroquet-complot).

Wat er van al deze mythen ook waar mag zijn, een samenzwering is het zeker niet.
Het tweede kabinet-Den Uyl is er niet gekomen omdat de PvdA en vooral haar
onderhandelaar Van Thijn niet kunnen rekenen. In 1973 was er geen alternatief.
KVP, ARP, CHU en VVD beschikten toen over 70 zetels in de Tweede Kamer. In 1977
hebben CDA en VVD, dankzij de groei van de liberalen, een meerderheid van 77
zetels. Van Thijn veronachtzaamt dat, en de gremia van de PvdA beleven er een
orgastisch genoegen aan het eigen programma tot dogma te verheffen, de
meerderheid in het kabinet op te eisen en ook nog eens het 'onaanvaardbaar' over
CDA-kandidaten uit te spreken. Het fiasco bereikt een climax in de nacht van 3
op 4 november 1977. Van Agt en Den Uyl zitten zwijgend tegenover elkaar de krant
te lezen, terwijl de onderhandelaars tevergeefs de laatste variant uitwerken
(Aantjes in het kabinet in ruil voor een andere CDA'er). Van Agt en Wiegel op
hun beurt blijken vervolgens wel te kunnen rekenen: 150 gedeeld door 2 is 75.
Kortom, 77 is genoeg. Het programma Bestek 81 is snel rond. Ze gaan een potje
kaarten om de indruk te wekken dat het moeilijk is.

Polariseerder

Rest de vraag wat die vier jaar om het lijf hebben gehad. Bootsma en Breedveld
beperken zich tot de premier zelf: 'De strijdbare calvinist die Den Uyl is
gebleven, dacht zijn idealen het beste veilig te kunnen stellen op een
strijdbare manier: these en antithese.  ...  De eeuwige twijfelaar Den Uyl is
paradoxaal genoeg tegelijk ook een polariseerder van formaat'. Hiermee
doorkruisen ze het links-rechts-cliche dat tot de dag van Bolkesteins vertrek
uit Den Haag is gekoesterd als de waarheid over de jaren zeventig. Ze gaan
echter voorbij aan die andere mythe: het maakbaarheidsideaal, waarop het
kabinet-Den Uyl ook octrooi zou hebben gehad.

Dat is deze auteurs niet euvel te duiden. Breedveld was indertijd adviseur van
Den Uyl. Hun gesprekspartners en bronnen zijn bovendien ook allemaal 'on the
spot' geweest. Maar wie toch wil ontnuchteren, kan zich wenden tot De planning
van ontplooiing van Jan Willem Duyvendak. Nu is hij hoogleraar in Rotterdam en
directeur van het Verwey-Jonker Instituut. Toen was Duyvendak middelbaar
scholier in Zeist en zocht hij zijn toevlucht bij de PSP, die zich vrolijk
maakte over het halfbakken 'reformisme' van de PvdA.

Volgens Duyvendak heeft het kabinet-Den Uyl 'bepaald geen monopolie' op het
maakbaarheidsgeloof gehad. Nederland heeft zich er altijd door laten inspireren:
als er polders werden drooggelegd, kon er tegelijkertijd gedroomd worden over
deze 'nieuwe wereld als het betere ik van het oude land'. Maar juist in de jaren
zestig heeft het ideaal, na de crisis en de wederopbouw, zijn beste tijd gehad.
Met de ontzuiling is namelijk ook afscheid genomen van het paternalisme, een
conditio sine qua non voor elke planning. Zowel de mens als de samenleving moet
nu ineens maakbaar zijn. Onder druk van de geboortegolf worden de rollen
omgekeerd: het individu wil zich ontplooien, zonder bemoeienis van de overheid.
Duyvendak: 'Het idee van maakbaarheid ging niet ten onder toen het zich voor het
eerst wilde uitstrekken tot de microwereld, maar, precies andersom, toen de
individuele mens niet langer door de samenleving gemaakt wilde worden en
zichzelf autonoom wilde gaan ontplooien'. De jaren zeventig zijn dan ook niet de
bloeiperiode van het maakbaarheidsdenken maar eerder 'het begin van een periode
van relatieve laagconjuctuur' voor dit gedachtengoed. Deze 'democratisering van
de maakbaarheid' ontging de calvinist Den Uyl. Het is deze secularisering in
spagaat die de liesbreuk heeft geforceerd die zijn opvolgers nog steeds parten
speelt.

Peter Bootsma & Willem Breedveld: De verbeelding aan de macht : Het Kabinet-Den
Uyl, 1973-1977. Sdu, 337 blz. [f]39,90

Jan Willem Duyvendak: De planning van ontplooiing. Wetenschap, politiek en de
maakbare samenleving. IJkpunt 1950. Sdu, 157 blz. [f]34,90

Polonaise in de tuin van het Catshuis, juli 1974 na het behalen van de tweede
plaats in het WK-voetbal. V.l.n.r. Theo de Jong, Rinus Michels, zijn vrouw Wil,
Den Uyl en Piet Schrijvers. Foto Hans Kouwenhoven/Stokvis

Kunst en Cultuur ; Kunst ; Taal- en Letterkunde ; Non fictie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              19 of 109 DOCUMENTS

                                NRC Handelsblad

                                October 27, 1999

De waarheid komt in Moskou uit een lab

BYLINE: DOOR ONZE CORRESPONDENT FRANK WESTERMAN

SECTION: Kunst; Pg. 11

LENGTH: 1036 words

DATELINE: MOSKOU, 27 OKT.


Moskou heeft geleerd van de Golfoorlog en Kosovo: de waarheid over Tsjetsjenie
komt uit een laboratorium waar de correcte formu- leringen worden bepaald.

Vandaag komt CNN een vlug citaat bij hem halen. Eentje maar. 'Dus als u hier
kunt gaan staan...' De forsgebouwde Michail Margelov laat zich gewillig voor de
camera plaatsen. Hij vouwt zijn handen voor zijn buik en zegt: 'Ja, ik kan
bevestigen dat onze troepen in de buitenwijken van Grozny staan. We are there.'

Margelov is de afgelopen weken uitgegroeid tot de Russische Jamie Shea, de
mediagenieke NAVO-woordvoerder die tijdens de luchtaanvallen tegen Servie
dagelijks de pers te woord stond. 'Maar mijn taken zijn uitgebreider', benadrukt
de 35-jarige Rus. Als hoofd van Rosinformcentr, het deze maand opgerichte
'medialab' van de Russische regering, is Margelov naast spreekbuis ook spin
doctor: een manipulator die de juiste draai aan het oorlogsnieuws moet geven.

Rosinformcentr bestookt de pers met faxen. Het schrijft legerwoordvoerders de
gewenste formuleringen voor (Tsjetsjeense strijders zijn 'terroristen', het
murwgebombardeerde en inmiddels veroverde deel van het land heet 'de
veiligheidszone'). Het weert reportages over huilende soldatenmoeders, body bags
en overvolle mortuaria van het scherm. Er vallen domweg geen Russische
slachtoffers, als je Rosinformcentr mag geloven.

En Margelov, die als Libanon-expert voor de KGB heeft gespioneerd, lijkt in
topvorm. De Russische tanks zijn de afgelopen weken doorgerold tot aan de rand
van Grozny, terwijl de obscure premier Poetin, door Jeltsin aangewezen als zijn
kroonprins, ineens favoriet lijkt in de verkiezingsrace om het Kremlin. Poetin,
de ex-chef van de inlichtingendienst, riep Rosinformcentr in het leven 'om te
voorkomen dat er desinformatsija en propagandapraat zou worden verspreid'.

Vandaar dat Margelov twee tot driemaal daags een persconferentie belegt in een
betonkolos aan de centraal gelegen Moskouse tuinring. Staande achter een
katheder met een plastic bloemstukje in de nationale driekleur neemt hij vragen
in ontvangst. 'Is het waar dat er een miljoen dollar op het hoofd van de
Tsjetsjeense krijgsheer Sjamil Basajev is gezet?' Technici in de regiekamer
bedienen de spotlights en de interruptiemicrofoons. 'Ja, met deze kanttekening:
er zal geen kopeke van het staatsbudget noch van buitenlands krediet aan Rusland
aan deze internationale terrorist worden besteed.'

Na afloop schikt Margelov zijn kobaltblauwe stropdas en vertelt trots over zijn
werk. 'Het loopt geweldig. Bij elke persconferentie staan er minstens vier
tv-camera's. Maar we zijn niet louter een doorgeefluik. Rosinformcentr probeert
de nieuwsstroom te kanaliseren, en tegelijk ook de juiste bedding te geven.
Daarom organiseren we bijvoorbeeld ook paneldiscussies met journalisten.'

Tijdens de Tsjetsjeense onafhankelijkheidsstrijd tussen 1994 en 1996 heeft
Rusland, in de woorden van ex-premier Stepasjin, 'de informatieoorlog verloren'.
Komen de inspanningen van Rosinformcentr voort uit die pijnlijke ervaring?

'Absoluut. Dit keer zullen we voorkomen dat er een informatievacuum ontstaat.
Wat betreft onze mediastrategie hebben we veel geleerd van de Amerikanen tijdens
de Golfoorlog en hun desastreus verlopen interventie in Somalie. Uiteraard
hebben we ook gekeken naar de NAVO-woordvoering ten tijde van de Kosovo-crisis.'

Via de ambassades verspreidt u in het buitenland weerzinwekkende videobeelden
die al in Rusland zijn uitgezonden. Daarop is te zien hoe Tsjetsjeense
kidnappers hun gijzelaars verminken. Waarom kiest u voor zo'n agressieve aanpak?

'We mogen niet achterop raken bij de vijand. Die heeft een voorsprong in het
bespelen van de Westerse media. Hun website is daar een goed voorbeeld van. Wij
zijn hard bezig onze eigen site op te zetten, maar voor nu moeten we het doen
met het versturen van videobanden. We hebben de internationale pers de
buitgemaakte paspoorten van terroristen laten zien. Aan Tsjetsjeense zijde
vechten Algerijnen, Afghanen, Egyptenaren mee. We hebben een compilatie van
martelingen door Tsjetsjeense keelafsnijders vertoond. Die beelden komen hard
aan. We hebben de pers dan ook gevraagd er terughoudend mee om te springen.'

Bij een Russische raketaanval op de markt in Grozny vielen tientallen doden.
Russische tv-kijkers bleven vrijwel verstoken van dat nieuws, terwijl
Rosinformcentr botweg suggereerde dat de Tsjetsjenen dat bloedbad zelf hadden
aangericht. Bent u niet bang dat uw centrum binnenkort wordt gezien als een
leugenmachine?

'Nee. Onze analytici meten het effect van wat we doen en daarop passen we onze
boodschap aan. Alles draait om de reactie van de doorsnee man die 's avonds
onder het eten naar het tv-nieuws kijkt. Het is onze taak de uitspraken van
generaals en politici te laten aansluiten op zijn belevingswereld.'

Maar er heerst een enorme scepsis onder gewone Russen. En journalisten die het
Russische leger achterna reizen krijgen te horen: 'Waarom blijft u niet in
Moskou. Rosinformcentr beantwoordt al uw vragen.'

'Dat is voor uw persoonlijke veiligheid. Wij willen niet dat de bandieten uw
keel afsnijden. Daarom organiseren we speciale perstrips.'

Op zo'n reis ging premier Poetin onlangs gekleed in een cremekleurige jas. Hij
poseerde als een soort vredesduif tussen de generaals. Kwam dat kledingadvies
van Rosinformcentr?

'Zeker. Ook hierbij dachten we aan de gewone man in zijn luie stoel. Maar die
lichte jas was maar een klein steentje in de muur die we aan het bouwen zijn.'

's Avonds in een praatprogramma op de Russische televisie zit Margelov op de
eerste rij. Een handvol Westerse correspondenten ondervraagt een generaal aan
het front, die via een satelliet verbinding in staat met de studio. 'Ik was
getuige van het bloedbad op de markt van Grozny', zegt een Duitse
radioverslaggever. 'Beseft u wel wat u aanricht?' De generaal aarzelt, hakkelt,
maar herstelt zich: 'Toen jullie Belgrado bombardeerden hadden jullie geen oog
voor de dode en gewonde burgers. Het Westen meet met twee maten.' Van de tribune
stijgt applaus op. Margelov in zijn blauwe pak klapt voluit mee.

Internationale gewapende conflicten ; Politiek en Staat ; Recht ; Volkenrecht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              20 of 109 DOCUMENTS

                                NRC Handelsblad

                                October 18, 1999

Optieregelingen nu ook voor de gewone man

BYLINE: DOOR JOCHEN VAN BARSCHOT

SECTION: Economie; Pg. 13

LENGTH: 733 words

DATELINE: ROTTERDAM, 18 OKT.


Alle Nederlandse werknemers van Philips krijgen, als het aan de vakbonden ligt,
een deel van hun beloning in de vorm van opties. Andere bedrijven kennen al
langer optieregelingen die bedoeld zijn voor meer medewerkers dan het hogere
management alleen.

De top van Philips heeft een riante optieregeling. Bestuurder Van der Poel
verdiende in mei van dit jaar nog een half miljoen gulden door zijn opties uit
te oefenen op de dag voordat Roel Pieper - toen nog 'kroonprins' van
Philips-president Boonstra - zijn vertrek aankondigde. Dat leidde op een haar na
tot strafvervolging wegens handelen met voorkennis.

FNV Bondgenoten, vakbond De Unie en de Vereniging van Hoger Philips Personeel
(VHPP) willen nu ook een optieregeling voor alle 42.000 werknemers van Philips
in Nederland. De bonden zullen die eis indienen bij de start van de
onderhandelingen voor een nieuwe Philips-CAO, in februari.

In het overleg over de huidige CAO was al op initiatief van De Unie afgesproken
dat Philips zou onderzoeken of beloning in de vorm van opties of aandelen
haalbaar is voor alle kwart miljoen werknemers die het concern in binnen- en
buitenland in dienst heeft. Philips zag daar uiteindelijk vanaf omdat het
fiscaal te ingewikkeld zou zijn.

De bonden zetten nu eerst in op een regeling voor het Nederlandse personeel. Een
internationaal aandelenplan is wat CAO-onderhandelaar A. van der Hout van VHPP
betreft niet van de baan. 'De regeling voor het Nederlandse personeel moet de
basis vormen voor de andere werknemers van Philips.'

Van der Hout wil in de nieuwe Philips-CAO niet alleen afspraken over jaarlijkse
toekenning van een vast aantal opties aan het personeel. Hij wil ook een
eenmalige uitkering voor de werknemers in de vorm van aandelen of opties, als
een soort compensatie, 'omdat het onderwerp al twee jaar op de agenda staat en
Philips er nog steeds niks mee heeft gedaan'.

De Unie stelde vorig jaar voor elke Philips-werknemer eenmalig vijfhonderd
aandelen te geven, een pakket dat toen 7.000 gulden waard was. Wellicht is dat
'wat veel', erkent CAO-onderhandelaar K. Andriessen. Zo'n beloning zou Philips
mogelijk in de verleiding kunnen brengen de gebruikelijke loon- en
arbeidsvoorwaardenverbeteringen te beknotten. En dat wil Andriessen niet. 'Wij
zien een optieplan als een nog openstaande rekening uit de CAO van 1998.'

Philips wijst een optieplan niet bij voorbaat af. 'Wij zullen de voorstellen van
de bonden afwachten en die een plaats geven in de CAO-onderhandelingen', aldus
een woordvoerder. 'Nederlandse werknemers kunnen overigens al via converteerbare
obligaties op gunstige wijze aan Philips-aandelen komen.'

Beursgenoteerde ondernemingen werken volgens een woordvoerder van
werkgeverscentrale VNO-NCW steeds vaker met optieregelingen. 'De top krijgt
vrijwel overal opties, bijna een op de drie bedrijven heeft ook een
optieregeling waar het personeel aan kan deelnemen.'

VNO-NCW juicht die ontwikkeling toe. De werkgevers willen resultaatsafhankelijke
beloningsvormen, zoals opties, voor een brede kring van werknemers invoeren. 'De
betrokkenheid van het gehele personeel bij het reilen en zeilen van de
onderneming wordt daardoor vergroot.' Bekende voorbeelden van bedrijven die al
sinds de jaren tachtig een optieregeling voor het personeel hebben zijn Aegon en
Randstad. Kopieerder Oce pioneerde er in 1971 al mee.

Opties zijn een goed middel om personeel te binden. 'Het is gebruikelijk dat
opties pas drie jaar na de toekenning ervan uitgeoefend mogen worden', zegt Luc
Steenhorst van adviesbureau Berenschot. 'Wie tussentijds het bedrijf verlaat
verliest zijn optierechten.' Optieregelingen zijn volgens Steenhorst eveneens
een antwoord op de krappe arbeidsmarkt. 'Opties zijn niet alleen meer nodig om
topmanagers aan te kunnen trekken. Dat geldt nu net zo goed voor het overige
personeel.'

Opties zijn vooral populair bij startende bedrijfjes. Die sparen hoge loonkosten
uit door hun personeel een karig salaris in combinatie met een riante
optieregeling te bieden. Zodra het bedrijf van de grond komt, lopen de
werknemers automatisch binnen. Silicon Valley, de Amerikaanse bakermat van de
informatie- en communicatietechnologie, is op die manier gebouwd op opties.

Werknemers maken massaal gebruik van optieregelingen

Loon en inkomen ; Sparen en beleggen ; Arbeidsvoorwaarden ; Economie ; Sociale
Economie ; Financien

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              21 of 109 DOCUMENTS

                                NRC Handelsblad

                                October 12, 1999

Colt staakt verkoop revolvers

SOURCE: ANP

SECTION: Economie; Pg. 17

LENGTH: 244 words

DATELINE: ROTTERDAM, 12 OKT.


Colt's Manufacturing Co., uitvinder van de befaamde 'zes-schieter' waarmee
cowboys en Texas Rangers generaties lang scoorden, maakt een eind aan de
144-jarige vrije verkoop van zijn revolvers. Reden: de talrijke rechtszaken en
schadeclaims waarmee het bedrijf te maken heeft door het vele vuurwapengeweld in
de VS.

Colt, gevestigd in West Hartfort, Connecticut, gaat volgens een in de New York
Times geciteerde topmanager van het wapenbedrijf, zeven productielijnen sluiten.
Voortaan mogen alleen politie, militairen en verzamelaars met vergunning hopen
op het bezit van een nieuwe Colt 45, alias de 'Vredestichter', geromantiseerd in
talrijke 'westerns' en ook prominent aanwezig in 'The Deer Hunter' waar De Nero
van de Vietcong Russisch roulette moest spelen. Voor de gewone burger wordt het
legendarische schiettuig taboe.

Colt wordt momenteel geconfronteerd met 28 gerechtelijke aanklachten die de
wapenmaker met deze strategie willen straffen naar het voorbeeld van de
tabaksfabrikanten. Volgens de genoemde manager wordt het daarom steeds
moeilijker bankkredieten te krijgen. Het groeiend aantal rechtzaken kan Colt
'nul tot tien miljard kosten'. Als gevolg van de afgedwongen reorganisatie zal
een fors deel van de 700 Colt-werknemers naar ander werk moeten uitzien. Het
eerste product dat naar verwachting sneuvelt is een nieuwe luxe-Colt die in 2000
in productie zou komen. (ANP)

'Peace Keeper' gaat uit productie

Wapens ; Defensie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              22 of 109 DOCUMENTS

                                NRC Handelsblad

                                October 12, 1999

Asielzoekerscentrum 2

BYLINE: JAN T.A. KOSTER, ABCOUDE

SECTION: Opinie; Pg. 8

LENGTH: 310 words


Voor wie de ontwikkelingen van de laatste jaren ten aanzien van de vrijheid van
meningsuiting in Nederland heeft gevolgd, kan de aankondiging van het openbaar
ministerie in Leeuwarden dat het gaat onderzoeken of 'toespraken, ingezonden
brieven en spandoekteksten' in Kollum/Zwaagwesteinde wellicht discriminerend
zijn geweest, niet als een verrassing komen (NRC Handelsblad, 11 oktober).

Al jaren zijn politici van, bijvoorbeeld, de Centrum Democraten voor de
handliggende (want weinig sympathie oproepende) doelwitten geweest van
ambtenaren van het OM die iedere uitlating onderzoeken op 'discriminatie'.

Nu is het dus de beurt aan gewone burgers die, geheel overeenkomstig de praktijk
in voormalige communistische staten, worden aangegeven door medeburgers of
antiracistische comites van waakzaamheid, omdat zij meningen hebben verkondigd
die 'discriminerend' zijn.

Een discriminerende mening - ik geloof niet dat ik snel een grotere onzinnigheid
zou weten te bedenken. Terwijl het toch zo simpel is.

Gedrag kan discriminerend zijn (het weigeren van werk, een woning, een plaats in
restaurant of school wegens iemands ras, geloof of geaardheid), meningen nooit.

Meningen zijn altijd uitsluitend respectabel, niet in die zin dat zij fraai of
bewonderenswaardig zijn, maar omdat degene die ze uit een mens is.

Mensen dienen respectvol behandeld te worden - zelfs indien zij meningen
verkondigen die over anderen het tegendeel beweren. Nederlandse politici (die de
anti-discriminatie wetgeving hebben gemaakt) en rechters en officieren van
justitie (die haar handhaven) zouden zich moeten realiseren dat de vrijheid van
meningsuiting een fundamenteel grondrecht is dat veel te veel waard is om
opgeofferd te worden aan politieke correctheid.

'Onwelgevallige' meningen moeten met argumenten bestreden worden, niet met
processen!

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              23 of 109 DOCUMENTS

                                NRC Handelsblad

                               September 27, 1999

Moraal in Moskou

SECTION: Sport; Pg. 17

LENGTH: 542 words


WAT DE NAVO dit voorjaar in Joegoslavie niet mocht, mag Rusland zelf wel. Al
dagen bombardeert de Russische luchtmacht Tsjetsjenie. Langs de grenzen van de
Kaukasische republiek - die zijn afgegrendeld, zodat de tienduizenden
vluchtelingen geen kant meer op kunnen - wordt bovendien het leger
samengetrokken ter voorbereiding van een invasie over de grond. Het is
onmiskenbaar een uiting van dubbele moraal. Maar Moskou voelt zich daarover niet
schuldig. Rusland waant zich 'slachtoffer' en dan is alles geoorloofd. De
staatsveiligheidsdienst FSB organiseert zelfs eigen bommeldingen (in Rjazan) om
de paraatheid van de gewone burgers te testen.

WELKE BELANGEN zijn aan de orde? En wie heeft de macht?

Het gaat in de Kaukasus om drie belangen: om olie, om de Russische staat en om
de toekomst van de politieke elite in Moskou. Sinds de ontmanteling van de
Sovjet-Unie loert de halve wereld op de oliebronnen in de Kaspische Zee.
Rusland, dat nog maar een klein reepje kust aan deze binnenzee heeft, wil greep
houden op het transport van deze olie. De pijpleidingen van de Kaspische naar de
Zwarte Zee liepen altijd door Tsjetsjenie. Na de eerste Tsjetsjeense oorlog
(1994-96) hebben de ex-Sovjetrepublieken Azerbajdzjan, Georgie, Oekraine en
Moldavie besloten een eigen pijp van Bakoe naar Roemenie aan te leggen. Om deze
dreiging het hoofd te bieden, mag Moskou de islamitische deelrepubliek Dagestan,
een anarchistische en etnische lappendeken, niet verliezen. Want als de andere
dominostenen in de Kaukasus omvallen, is het gedaan met Rusland als 'een en
ondeelbare' staat en dus ook met zijn 'oligarchie', wier leven het komende
(verkiezings)jaar op het spel staat.

Het antwoord op de tweede vraag is gecompliceerder. Wie in Moskou momenteel de
macht heeft, is onduidelijk. Helder is alleen dat de Russische militaire leiding
door te escaleren de strijd heeft aangebonden met de Tsjetsjeense president
Maschadov die, anders dan de rebellerende moslimcommandanten, tot nu toe juist
genegen was om toenadering tot Moskou te zoeken. Kortom, Rusland bombardeert nu
zijn belangrijkste gesprekspartner.

HEEFT HET Westen met deze oorlog iets te maken en kan het wat doen? Het Westen
mag zijn ogen niet afwenden, omdat er in de Kaukasus geopolitieke belangen aan
de orde zijn. De oorlog raakt ook de onafhankelijke buurlanden, waarvan Iran en
Turkije de belangrijkste zijn. Het Westen staat bovendien niet met lege handen.
De oorlog gaat de amper gevulde Russische schatkist plunderen. De militairen is
een wedde van gemiddeld 1.000 roebel (80 gulden, of beter, ruim een maand AOW)
per dag beloofd. Nu al zijn in het gebied bijna dertigduizend man
samengetrokken. Volgens experts moet dit aantal vertienvoudigd worden, wil
Moskou een kans hebben Tsjetsjenie daadwerkelijk te bezetten.

De oorlog gaat dus in de papieren lopen. Het IMF en de Wereldbank hebben, na het
compromis over KFOR in Kosovo, nieuwe leningen beloofd. Het wordt tijd die
toezeggingen politiek te gebruiken. Door de dollars nu in kas te houden, kan
Moskou met de neus op tenminste een feit worden gedrukt: dat Rusland het
verwerken van zijn imperiale frustraties zelf moet betalen.

Internationale gewapende conflicten ; Politiek en Staat ; Recht ; Volkenrecht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              24 of 109 DOCUMENTS

                                NRC Handelsblad

                               September 25, 1999

VN probeerden tekst Rushdie te censureren

BYLINE: DOOR ARJEN FORTUIN

SECTION: Voorpagina; Pg. 1

LENGTH: 702 words

DATELINE: AMSTERDAM, 25 SEPT.


De Verenigde Naties hebben vergeefs geprobeerd een tekst van Salman Rushdie te
censureren. Het gaat om een bijdrage van Rushdie aan een boek met 'brieven voor
de zesmiljardste wereldburger'. Dat heeft de Nederlandse uitgeverij Podium
bevestigd.

De uitgever weigerde enkele politiek getinte passages uit Rushdie's stuk te
halen. Vervolgens distantieerde de volkerenorganisatie zich van de uitgave. Het
voorwoord dat secretaris-generaal Kofi Annan van de VN al voor de uitgave had
geschreven, mag niet meer worden afgedrukt. De Brit Salman Rushdie werd tien
jaar geleden door de Iraanse ayatollah Khomeiny ter dood veroordeeld wegens de
blasfemische inhoud van zijn roman De Duivelsverzen.

Het boek Brief aan de zes miljardste wereldburger bevat brieven van twaalf
internationaal befaamde schrijvers, onder wie Gyorgy Konrad en Pramoedya Ananta
Toer. De uitgave is een initiatief van uitgeverij Podium en de in Hilversum
gevestigde World Population Foundation en moet verschijnen op 12 oktober
aanstaande, de zogeheten Day of 6 Billion.

De UNPFA, het bevolkingsfonds van de VN, was niet te spreken over de bijdrage
van Rushdie en eiste dat een aantal zinnen geschrapt zou worden omdat die
politiek te gevoelig lagen. Uitgever Joost Nijsen van Podium weigerde. 'Wij
willen niet meewerken aan het veranderen van literaire teksten om politieke
redenen.' Voor de VN was dat reden de steun aan het boek stop te zetten en het
voorwoord dat Annan al had ingeleverd, terug te trekken. De verantwoordelijke
medewerkers waren gistermiddag, evenals Salman Rushdie, niet voor commentaar
bereikbaar. Welke de gewraakte passages precies zijn, wil Nijsen niet zeggen,
maar in zijn bijdrage waarschuwt Rushdie nadrukkelijk voor de schaduwzijden van
de religie. Daarbij haalt hij enkele concrete voorbeelden aan. 'De echte
godsdienstsoorlogen zijn de oorlogen die godsdiensten ontketenen tegen gewone
burgers binnen hun 'invloedssfeer'. Het zijn oorlogen van de vromen tegen
voornamelijk weerloze burgers, Amerikaanse fundamentalisten tegen abortusartsen,
Iraanse mullahs tegen de joodse minderheid in hun land, hindoe-fundamentalisten
in Bombay tegen de steeds angstiger moslims in die stad.'

In de door de VN gewraakte bijdrage aan Brief aan de zes miljardste wereldburger
noemt Rushdie het opmerkelijk dat er zoveel tegenstellingen zijn tussen de
grootmachten van de islam. 'Zelfs toen de niet-islamitische Navo een oorlog
voerde ten bate van de Albanese Kosovaren, overwegend moslims, duurde het lang
voor de moslimwereld op de proppen kwam met humanitaire hulp die zo hard nodig
was.'

Uitgever Nijsen van Podium is 'diep teleurgesteld en verontwaardigd' over de
opstelling van de VN. 'Hun bezwaren zijn absolute lariekoek. In het hele boek
staat niets beledigends of kwetsends. Wij wilden de overgevoeligheid van de VN
niet volgen door Rushdie te vragen iets te veranderen. We hebben pas heel kort
geleden met hem overlegd. Toen heeft hij aangeboden zijn stuk terug te trekken,
maar dat wilden wij niet.'

Joke van Kampen van de World Population Foundation, die bij verschillende
projecten door UNFPA wordt ondersteund, kan zich de opstelling van de VN wel
voorstellen. 'Die organisatie moet met alle lidstaten rekening houden. Dat
betekent dat het vrijwel onmogelijk is om in dergelijke publicaties concrete
landen te noemen.' De World Population Foundation heeft enkele tienduizenden
guldens subsidie van de VN ontvangen voor de voorbereiding van de uitgave. Die
hoeven niet terugbetaald te worden.

Behalve Rushdie werken onder meer de auteurs Ariel Dorfman, Dubravka UgresiC,
Marianne Frederiksson, Eduardo Galeano, Meir Shalev en Connie Palmen mee aan het
brievenboek. Het verschijnt in Nederland, Denemarken, Duitsland, Israel, Korea
en Spanje.

Een passage uit het voorwoord van Annan werd deze zomer opgenomen in de
aanbiedingsfolder van Podium: 'Als in een sprookje zijn schrijvers vanuit alle
hoeken van de wereld bij elkaar gekomen in dit boek om hun wensen uit te spreken
aan de wieg van de 6 miljardste wereldburger.'

Islam ; Mensenrechten ; Literatuur ; Kunst en Cultuur ; Kunst ; Taal- en
Letterkunde ; Politiek en Staat ; Recht ; Staatsrecht ; Levensbeschouwing ;
Religie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              25 of 109 DOCUMENTS

                                NRC Handelsblad

                               September 25, 1999

Roversnest, gokkersparadijs

BYLINE: DOOR BAS HEIJNE

SECTION: Magazine; Pg. 66

LENGTH: 6298 words


Macau gokkend naar de overdracht Eind dit jaar wordt de Portugese enclave Macau
overgedragen aan de Chinese Volksrepubliek. Bas Heijne bezocht op de valreep de
casino's, de paardenrennen en de leegstaande nieuwbouwwijken van dit goedkope
gokparadijs voor Hongkong-Chinezen.

Rondom mij zwemmen de haaien. Ik ben als toeschouwer aan de baccarattafel gaan
staan, maar al snel zijn de rollen omgedraaid. Vanuit mijn ooghoeken zie ik hoe
tussen spelers en omstanders blikken van verstandhouding worden gewisseld. Ik
ben hier een vreemde, als enige Europeaan val ik onmiddellijk op. Een meisje in
een geel sportjack, die wel iets van de Chinese actrice Gong Li heeft,
attendeert twee jonge mannen met een knikje op mijn aanwezigheid. Een paar
seconden later staan ze aan weerskanten van me. Ze schuiven mee met iedere stap
die ik verzet. Een man met een ongezond, opgeblazen kindergezicht haalt een
dikke stapel roze plakken vanachter zijn rug. Uitnodigend steekt hij me de
fiches toe.

Play?

Ik ben gewaarschuwd, het scenario is bekend. Het gaat als volgt: hij leent me
20.000 Hongkong-dollars (ruim fl. 5.000,-) en nog eens 20.000 als ik die snel
zou verliezen. Blijf ik verliezen, dan word ik aan het eind van de avond naar de
dichtstbijzijnde bankautomaat begeleid om mijn schulden ter plekke af te
betalen. Wat blijkt? De rente is de afgelopen uren opgelopen tot 50 en later tot
100 procent. Kan ik niet betalen? Dan wordt mijn paspoort afgenomen, tot ik wel
met het geld over de brug kom. Als ik in Hongkong zou wonen, dan kreeg ik een
escorte naar huis en werd mijn familie opgetrommeld om mijn oplopende schuld te
voldoen. Heb ik geen familie, geen banksaldo en geen dure voorwerpen om te
verpanden, dan gebeurt er iets vervelends.

Nuchter bezien moet je wel gek zijn om in Macau met een loanshark in zee te
gaan. De plaats is er berucht om, en dit casino al helemaal. Maar echte gokkers
zijn niet nuchter. Ze leven niet meer in een wereld van oorzaak en gevolg, de
buitenwereld bestaat niet aan de speeltafel. Geluk wordt verward met wilskracht,
er is het rotsvaste geloof dat ieder verlies goedgemaakt kan worden, in een
avond, in een minuut. Gokkers zijn de enigen die w&lsquor;ten dat het lot
uiteindelijk op de knieen gedwongen kan worden. Dat is de roes.

En zo niet, dan hebben ze hun eigen ondergang verdiend.

De verhalen lopen uiteen, maar ze zijn allemaal gruwelijk. Van heel wat zware
verliezers in het casino Lisboa, wordt me verteld,

is nooit meer wat vernomen. Het is ook gemakkelijk om iemand spoorloos te laten
verdwijnen in Macau, want de meeste mensen blijven toch al niet lang. Niemand
wordt hier gemist. De gokkers die te veel geleend hebben blijken plotseling op
reis gegaan, of terug naar huis, terug naar Taiwan, naar het vasteland van
China, of ze zijn domweg in rook opgegaan.

In werkelijkheid, weten de ingewijden, zijn ze door de plaatselijke maffia van
de lange, golvende brug gegooid die het vasteland van Macau met het eiland Taipa
verbindt. Of ze zijn in stukken gesneden en aan een visser meegegeven, die ze 's
ochtends vroeg aan de haaien voert. Niemand die hen zoeken zal, de Portugese
politie al helemaal niet. Die is door-en-door corrupt, vertelt iedereen, met een
stelligheid die eerder gelaten dan verontwaardigd klinkt.

Klatergoud

Macau telt negen casino's. Er zijn semi-

sjieke hotelcasino's, vol zuurstokroze tapijten en klatergoud, waar een man een
jasje aan moet hebben om binnen te kunnen komen. Er is het befaamde drijvende
Macau Palace voor de gewone man en vrouw, een sjofele Chinese kitsch-fantasie.
Het paleis is laatst tot vlakbij de aankomstpier van de draagvleugelboot uit
Hongkong gesleept, zodat de dagjesmensen geen tijd hoeven te verliezen. En er is
het pas geopende The Landmark, voor de verwende gokkers, die hun geld willen
verliezen terwijl ze vertroeteld worden door gastvrouwen.

Maar h&lsquor;t casino is het Lisboa. Ik heb mijn intrek genomen in het grote
hotelcomplex uit de late jaren zestig, gebouwd in een onthutsende
futuristisch-psychedelische stijl, die in ieder geval in Macau nooit is
nagevolgd. Iedereen kan zo de speelzalen binnen lopen; bij de vele ingangen
wacht alleen de metaaldetector.

Binnenin is het een reusachtige, zoemende bijenkorf; drie grote, stolpvormige
ruimten zijn boven op elkaar gestapeld. Het krioelt er van de spelers, vrijwel
allemaal Chinezen, die dicht opeengepakt rond de speeltafels zitten en staan. De
croupiers zijn jonge mannen en verveeld kijkende, oudere vrouwen in roze
mantelpakken. Om deze zalen heen kronkelt een ondoorzichtig netwerk van
wandelgangen en roltrappen, die naar talloze kleine vertrekken achteraf voeren:
de vip-rooms.

In de raamloze grote zalen gokken de dagjesmensen: families, vrouwen van
middelbare leeftijd, mannen en jongens alleen. Er staat een roulettetafel, die
bestierd wordt door een oude man met spierwit haar. Je hebt anderhalve minuut om
in te zetten. Een klok tikt de tijd weg. Als er gedraaid gaat worden, slaat de
man lethargisch met een lineaal op een belletje. De speeltafel is van geverfd
glas; zodra het balletje in een nummer is gevallen, lichten de winnende vakken
op.

Chinezen zijn geen roulettespelers. Blackjack is populairder, net als Dai Su,
waarbij gewed moet worden op drie dobbelstenen onder een stolp. Alleen mannen
spelen Pai Kao, een domino- en dobbelspel dat heftige emoties oproept; door de
hele zaal hoor je de klap waarmee de beker wordt neergezet, gevolgd door
verontwaardigde uitroepen.

Het andere uiterste is Fan Tan, dat behalve een van de oudste ook het bedaagdste
spel ter wereld moet zijn. De dealer zet een kleine zilveren bokaal op een
stapel porseleinen knopen. Dan mag er worden ingezet: wanneer hij de bokaal
omhoogtrekt en de knopen in rijtjes van vier rangschikt, hoeveel knopen blijven
er dan over in het laatste rijtje? Het is een spel voor uitgestreken gezichten.
Met rituele ernst veegt de dealer de rijtjes van vier in sierlijke boogjes.

Voor de zware gokkers is dit allemaal kinderspel. Het echte werk vindt plaats
aan de baccarattafels. Daar zijn de minimuminzetten het hoogst - in sommige
vip-rooms zelfs 3.000 Hongkong-dollar, meer dan 800 gulden - en staan de
gezichten het strakst. De Speler speelt tegen de Bank. Allebei krijgen ze twee
kaarten, wie het dichtst bij de negen komt wint. Wanneer de kaarten door de
croupiers op een soort slaghout zijn uitgedeeld, drukt de speler de kaarten hard
tegen de tafel en buigt ze millimeter voor millimeter met beide handen om. De
andere spelers proberen mee te kijken. Al naar gelang er op een hogere of een
lagere kaart gehoopt wordt, schreeuwen mannen en vrouwen Verschijn! of Verdwijn!
Vallen de kaarten tegen, dan worden ze verkreukeld over de tafel gesmeten.

De kaarten vallen meestal tegen.

Heeft het gokken in de grote zalen van het Lisboa nog iets van een familiespel
waarbij uitgelaten wordt gejoeld, de helverlichte achterafzaaltjes zijn het
decor van de echte drama's. Stapels roze plakken worden over het groene laken
geschoven. Een inzet van 20.000 dollar is hier gewoon. Boven de tafels hangt een
bijna tastbare spanning van Alles of Niets. De spelers zijn schimmige personen,
merendeels ongeschoren mannen in vale T-shirts, open overhemden en groezelige
leren jacks. Ze worden vergezeld door een compagnon die de torenhoge stapels
fiches voor hen beheert. Achter hen hangen jongens rond met lange, geverfde
haren en opzichtige kleren. Dat zijn de discipelen van de mannen aan de tafel.
Ze mogen de boodschappen doen: fiches omwisselen, sigaretten halen, hun bazen
attenderen op een willig slachtoffer voor leengeld.

Hier, aan deze baccarattafels, tussen de grote speelzalen en de vip-rooms in,
maakt het Lisboa zijn reputatie waar: een onuitroeibaar broeinest van gangsters,
witwassers en kruimeldieven.

Bijgeloof

E&lsquor;n ding moet je weten over het Casino Lisboa: ga nooit door de
hoofdingang naar binnen. Nooit.

Johnny lacht. Net als alle andere Chinese spelers weet hij wat die bizarre toren
met zijn witte cirkels eigenlijk moet voorstellen. Een vogelkooi. Wie daar met
zijn geld naar binnen stapt, wordt opgesloten, raakt alles kwijt. Geen Chinees
die door die draaideur naar binnengaat. Je kunt beter omlopen naar de achterkant
van het hotel, en via de Pizza Hut het gebouw ingaan. Wanneer je de letters van
Pizza Hut in Chinese karakters omzet, krijg je tekens die geassocieerd worden
met geluk.

Johnny is zesentwintig, draagt Versace-jeans en een zwart Dolce & Gabbana-shirt.
Zijn brilletje heeft geen montuur. We hebben elkaar leren kennen aan een van de
blackjacktafels, waar we allebei aan een stuk door verloren. Ongeluk schept een
band. Wie wint waant zich onaantastbaar, de verliezers vinden elkaar in hun
onbegrijpelijke tegenslag.

Het is half drie 's nachts en ontnuchterd drinken we koffie in de 24-uurs
coffeeshop Noite e Dia in het uitgestrekte marmeren winkellabyrint onder het
hotel-casino.

Aan het tafeltje naast ons zitten vier hoeren. Ze zijn van het sjieke soort:
alle vier hebben ze steil zwart haar tot op hun middel en geraffineerd
opgemaakte, licht geblankette gezichten. Ze maken elegante gebaren met hun
sigaretten, tuiten hun roze-rode lippen en laten hun blik quasi-achteloos door
het vertrek dwalen. Op tafel liggen hun zaktelefoons, die melodieus afgaan. Ik
herken het Toreador-thema uit Carmen en Alle Menschen werden Bruder.

Johnny negeert hun blikken. Hij is pas vanmiddag in Macau aangekomen, en is nog
niet klaar. Hij heeft nog tot morgenavond om zijn verliezen goed te maken. Zoals
de meeste spelers woont hij in Hongkong. Na de lunch heeft hij de boot naar de
Portugese enclave genomen, een reis van een uur. Johnny werkt in de
kledingindustrie, op een kantoor in Kowloon, en heeft er, als iedereen, nog een
paar baantjes naast. Chinezen hebben geen vrije tijd, zoals Europeanen, zegt
hij. Ze werken en werken.

Hij komt hier regelmatig.

Alleen om te gokken? vraag ik.

Iedere Chinees, zegt Johnny, of hij nu uit Hongkong komt of van het vasteland
van China, gaat naar Macau om te gokken. Als het in Hongkong niet verboden was,
dan zouden ze hem hier nooit zien.

Johnny komt meestal alleen. Hij gelooft heilig in feng shui, zegt hij. Weer dat
verontschuldigende lachje. Thuis bereidt hij zich uitgebreid voor op zijn
gokexpedities. Zijn geluk hier hangt af van de inrichting van zijn dagelijkse
omgeving, waar hij zijn tafels en stoelen heeft staan, waar zijn spiegels
hangen. Overal zijn tekens, alle vormen moeten in acht genomen worden.

Als hij na een etmaal aan de speeltafels terugvaart naar Hongkong met een stapel
bankbiljetten in zijn broekzak, dan voelt hij zich heel speciaal.

Hoezo speciaal?

Hij moet even denken. Uitverkoren, zegt hij.

Dus het gaat niet om het geld?

Natuurlijk gaat het om het geld.

En als je verliest?

Hij haalt zijn schouders op.

Voorpost

Gokkersparadijs, roversnest, koloniaal lustoord; Macau is een plaats waar je je
geluk beproeft. Het schiereiland aan de zuidkust van China is altijd een
voorpost geweest die uitzicht bood op een gedroomd bestaan: macht, rijkdom,
geluk. Dat was Macau voor de Portugese ontdekkingsreizigers die rond 1500 het
gebied verkenden en voor de handelslieden die zich er halverwege de zestiende
eeuw vestigden. De missionarissen die hen volgden droomden ervan heel China te
kerstenen. Toen halverwege de 19de eeuw Hongkong tot bloei kwam en Macaus
positie als handelspost in het gedrang raakte, veranderde Macau langzaam maar
zeker in een groot casino. En in een hoerenkast.

In de vroege jaren twintig, toen Louis Couperus op weg naar Japan Hongkong
aandeed, was Macau een verplicht toeristisch uitstapje geworden. Couperus ging
erheen voor de lezers van De Haagsche Post en ergerde zich aan de vuiligheid,
aan de blinde manie van de ongemanierde Chinese gokkers, die zich verdrongen
rond de talloze speeltafels in donkere, bedompte speelzalen. E&lsquor;n dag in
Macau is meer dan genoeg, schreef hij in zijn reisboek Nippon.

Sindsdien is er weinig veranderd. Maar de toekomst van de Portugese enclave is
even onzeker als die van de talloze spelers: op 19 december draagt het Portugese
bestuur het dichtbevolkte schiereiland met de bijbehorende eilanden Taipa en
Coloane tijdens een plechtigheid precies om middernacht aan China over. Net als
Hongkong krijgt Macau de status van Special Administrative Region (sar), onder
het inmiddels overbekende Chinese motto: een land, twee systemen.

Wat dat precies betekent, wil maar niet echt duidelijk worden. Van Chinese zijde
regent het verzekeringen en geruststellingen, in Macau zelf wordt druk
gespeculeerd wat de Chinezen zullen doen of laten.

Maar anders dan in Hongkong gaan die discussies nauwelijks over mensenrechten.
Ze gaan vooral over misdaad en gokken.

Canindrome

E&lsquor;n naam is in Macau op ieders lip. Stanley Ho. Deze smetteloos geklede
Chinees uit Hongkong verwierf in de jaren zestig van de Portugezen het monopolie
op alles wat met gokken te maken heeft in Macau. Ho's organisatie, de Sociedade
de Turismo e Diversoes de Macau (stdm), is alomtegenwoordig in de enclave, in de
casino's, in de hotels, in de Jockey Club en in het Canindrome, waar hondenraces
gehouden worden. In ieder gesprek over Macau duikt de naam Stanley Ho wel een
keer op.

Met zijn familie vormt hij het gezicht van Macau, de werkelijkheid geworden
droom van het tastbare geluk. Zijn ongebreidelde ondernemerschap wordt overal
geprezen. Zijn liefdadigheid is legen darisch, zijn overdreven bijgelovigheid de
bron van talloze sympathiserende anekdotes. Toen bijvoorbeeld de Bank of China
vlakbij zijn casino Lisboa een reusachtig nieuw kantoor neerzette, met bij de
ingang twee kolossale leeuwen die al het binnen stromende geld leken op te
slokken, liet Ho vliegensvlug een rotonde voor de bank neerzetten die de
geldstroom weer keurig omboog naar zijn casino.

Maar onder Ho's stralende imperium bevindt zich een schimmenrijk: de onderwereld
van de Triaden, de Chinese tegenhanger van de maffia. De gangsters van Macau
schuimen zijn casino's af, beheren zijn hotels, ontvoeren zijn zakenpartners,
corrumperen de overheid waarmee hij op zulke vertrouwelijke voet staat. Stanley
Ho's duistere alter ego heet Wan Kwok Koi, alias Gebroken Tand, de baas van de
belangrijkste triade, de K.14. Zijn naam is in de enclave net zo bekend als die
van Ho.

Deze boerse gangster met zijn goedkope kleren en patserige gedrag zwaaide
jarenlang openlijk de scepter over alles wat illegaal was in Macau. Overal en
altijd zocht hij het licht van de schijnwerpers. Hij verscheen voortdurend in
het openbaar, pochte over zijn criminele successen, gaf interviews aan
journalisten. Een paar jaar geleden maakte hij zelfs een opgeklopte speelfilm
over zijn eigen leven, Casino, waarvoor hij grote delen van Macau liet afzetten.

Vorig jaar werd hij dan eindelijk gearresteerd, na een mislukte bomaanslag op
een Portugese legerofficier (diens snuffelende cockerspaniel vond de bom onder
zijn auto). Gebroken Tand werd opgepakt in de coffeeshop Noite e Dia, waar hij
zich opmaakte voor een avondje gokken in het Lisboa.

Zijn arrestatie bracht Macau geen rust. De oorlog tussen de rivaliserende
triaden is bij het naderen van de overdracht alleen maar feller opgelaaid. Dit
jaar zijn er al meer dan twintig moorden gepleegd, vrijwel allemaal afrekeningen
binnen het milieu. De Duitser Harald Bruning, al bijna twintig jaar buitenlands
correspondent in Macau, heeft er een hobby van gemaakt de verse lijken te
bezoeken. Vroeger, vertelt hij met zichtbaar plezier, werden de slachtoffers van
de gangsters eindeloos toegetakeld, vaak letterlijk aan stukken gehakt met
kapmessen. Een blijk van minachting voor de familie van de vermoorde man. Van
een executie werd echt werk gemaakt. Tegenwoordig nemen ze die moeite niet meer:
een nekschot is meer dan genoeg.

High-rollers

Gebroken Tand? Aardige man, als hij tenminste niet te veel verloren had. Mr
Michael Juan Swing lacht er hardop bij, een beetje meewarig, een beetje schalks.
Hij is de Deputy Floor Manager van het Casino Lisboa. We zitten 's avonds laat
in zijn door neonlampen verlichte kantoor op de bovenste etage van het casino,
omringd door hoge stapels omzetformulieren. Verder is het een kaal vertrek. Op
een lege kastplank staan een paar foto's van zijn tweede, Chinese vrouw, zijn
jongste zoontje en zijn sneeuwwitte poedel. De enige andere versiering is een op
karton geplakte huid van een wilde kat, die hij vorig jaar in China heeft
geschoten. Het beest is door amateurs onder handen genomen, klaagt hij, en nu
mist het een oog. Niet meer de moeite om op te laten zetten.

Swing oogt als een man van de wereld, klein en kordaat. Zijn pak is grijs, zijn
brede stropdas diepblauw met een sierlijk Chinees bloemmotief. Hij is geboren in
Santiago, zijn vader is half-Chileen, half-Chinees, zijn moeder een Chinese met
Europees bloed. In zijn jonge jaren werkte Swing als steward bij een
luchtvaartmaatschappij. Zijn moeder vond het beroep te gevaarlijk en vroeg haar
broer hem in de zaak te nemen. Zijn oom zei ja. Zo is het gekomen.

Die oom is Stanley Ho.

Ik houd van mijn werk, zegt Swing vergenoegd. Tijdens zijn spaarzame vakanties
bezoekt hij de gokparadijzen van het westen, Las Vegas en Monaco, om ideeen op
te doen en, hij geeft het toe, om zelf te spelen. Het is een mythe, zegt hij,
dat croupiers zelf niet gokken. Eerder dreef hij voor zijn oom een casino in
Manilla. Jammer genoeg viel het bewind Marcos, anders had hij er nu nog gezeten.

Nu bestiert hij al weer jaren het Lisboa, tot zijn genoegen, ook al zijn het
moeilijke tijden. De financiele crisis in Azie. En natuurlijk de aanhoudende
bendeoorlog tussen de triaden, die de toeristen angstig heeft gemaakt. Twintig
moorden alleen dit jaar al, dat is echt te veel voor zo'n klein oord als Macau,
met zijn 450.000 inwoners.

De vip-rooms zijn griezelig leeg, ik heb het zelf kunnen zien. De high-rollers
blijven weg.

Swing spreekt het woord bijna weemoedig uit. De high-rollers, de grote gokkers.
Een paar jaar geleden, op het hoogtepunt van de economische boom, was het iedere
avond feest in het Lisboa. Dit waren mannen die een inzet van een miljoen
durfden te verdubbelen, die op een avond rustig een paar miljoen verspeelden en
de volgende avond gewoon weer aan dezelfde tafel plaatsnamen. Mannen als
Gebroken Tand. Chinezen uit Hongkong en Taiwan, maar ook van het vasteland.
Militairen en bestuurders uit China kwamen met een zak vol gemeenschapsgeld
aanzetten, in de hoop de winst voor zichzelf te kunnen houden. Sommigen verloren
alles, werden in China gepakt en gefusilleerd. Als ze wonnen, en het casino hun
een cheque aanbood om een beroving buiten op straat te voorkomen, weigerden ze
hun naam te geven.

Ze komen nog wel, de high-rollers, maar sporadisch. Helaas, helaas. Vorig jaar
had het bedrijf van Stanley Ho nog een omzet van bijna een miljard gulden. Dat
halen we dit jaar niet, zegt Swing. De glimlach verdwijnt niet van zijn gezicht.

Hoe het verder zal gaan, vraag ik.

Ik ben een optimist, zegt Swing. De Chinezen zullen de casino's ongemoeid laten.
Macau en gokken zijn synoniem. Wat kun je hier anders doen? Je komt hier echt
niet heen om de ruine van de Sao Paolo-kathedraal te zien. De casino's, de
paardenraces, de hondenraces, daar gaat het om. En die zijn allemaal in handen
van Stanley Ho. Zijn bedrijf betaalt ruim 35 procent van zijn jaaromzet aan de
overheid, het maakt niet uit hoeveel hij investeert in verbouwingen, in al die
nieuwe vip-rooms, in nieuwe casino's, in zijn ambitieuze bouwprojecten. Alles
wat hier in Macau de laatste decennia is gebouwd, hebben de casino's betaald,
tot en met de nieuwe brug naar Taipa.

De Chinezen zouden wel gek zijn.

En het monopolie van Stanley Ho, dat officieel in 2001 afloopt?

De glimlach van Swing trekt strak. Niemand weet wat er gaat gebeuren, zegt hij.
Misschien wordt het monopolie verlengd, misschien worden de gokrechten verdeeld
over twee of meer bedrijven. Misschien weet zijn oom meer dan hij tegenover zijn
neef loslaat. Hij staat op zeer goede voet met de door de Chinezen aangestelde
nieuwe gouverneur, Edmund Ho, die zelf geboren en getogen is in Macau en er een
bank bezit. Zijn oom geeft de laatste jaren veel aan goede doelen in China.

En hijzelf, is hij hier over vijf jaar nog?

Vast wel, zegt Swing. Ik ben te benieuwd hoe het verder zal gaan. Niemand weet
wat er gaat gebeuren.

Pretparken

Het is een refrein dat overal in Macau klinkt. Het optimisme over de toekomst
bestaat vooral uit wensdromen. De een verwacht dat China alles bij het oude zal
laten, er wordt hier eenvoudig te veel geld verdiend. Een ander voorspelt dat de
legereenheid die China na de overdracht op Taipa stationeert, de triaden hard
zal aanpakken. Het kan eigenlijk alleen maar beter gaan. Er zal eens een eind
komen aan de economische crisis. Bijna niemand zal het bestuur van de Portugezen
missen. Zij zitten al jaren op hun horloge te kijken, wordt me steeds weer
verteld. Ze zijn lethargisch, weigeren standvastig op te treden tegen de
triaden, zijn voor driekwart door hen geinfiltreerd, en onderhouden hun
contacten met de Chinese bevolking slecht.

In Macau heerst opvallend weinig koloniale nostalgie. De Europese bezoeker kan
wegmijmeren in de schaduw van de bomen op het protestantse kerkhof, waar veel
matrozen en officieren in dienst van de Engelse en Nederlandse
handelsmaatschappijen begraven liggen. Hij raakt ontroerd bij het zien van de
leeftijden op de verweerde graven (Emile Willem Eugene de Vogel, 19 jaar;
Clazina van Valkenburg, 24 jaar), en het onopgesmukte pathos van de korte
grafschriften. Hij laat zich verrassen door de zorgvuldig geconserveerde
mediterrane laagbouw in het centrum rondom het oude gemeentehuis, de Leal
Senado, en het trotse aplomb van de voorgevel van de Sao Paolo, het enige dat
nog overeind staat van de 17de-eeuwse Portugese kathedraal.

Hij gaat eten in het restaurant van de geheel gerestaureerde Clube Militar,
vlakbij het protserige Lisboa, waar onder de traag draaiende ventilatoren de
koloniale tijd nu voorgoed is stilgezet. Of hij wandelt door de nauwe straatjes
rond de Rua des Mercadores, waar Chinezen op een paar vierkante meter hun
bedrijfjes hebben en waar achter gesloten luiken het ketsende geluid van
mahjong-stenen weerklinkt.

Zo pittoresk zijn deze straatjes dat Hollywood ze in Raiders of the Lost Ark
door liet gaan voor het Shanghai van de jaren twintig.

Het is er nog allemaal, maar het is al bijna overwoekerd door het moderne Macau,
dat er alles voor overheeft om op Honkong te lijken. Ondanks de slechte
economische situatie wordt er geinvesteerd - zo driftig alsof er iets bezworen
moet worden. En weer is het vooral Stanley Ho die probeert de toekomst naar zijn
hand te zetten. Op de dijk van een van de nieuwe, drooggelegde stukken land,
niet ver van het Lisboa, laat hij de Macau Tower bouwen, de hoogste toren van
Azie. Het gevaarte, dat heel Macau zal domineren, is er voor telecommunicatie,
maar wil ook een toeristische attractie zijn. Ernaast zal een groot
entertainment centre annex winkelparadijs verrijzen. Tussen de eilanden Taipa en
Coloane legt hij nieuwe stukken zee droog en wil hij een themapark voor families
inrichten. 'Iets met dolfijnen', zegt Michael Swing, die duidelijk meer in
casino's dan in pretparken gelooft.

Op het drooggelegde stuk land langs de kade tussen het Lisboa en de terminal van
de boten naar Hongkong staan reusachtige nieuwe kantoorcomplexen. Hier moet ook
de nieuwe uitgaanswijk komen; er hebben zich al tientallen caf&lsquor;s en bars
gevestigd, die krampachtig proberen de kale terrassen tussen de hoge flats te
vullen. Wie er 's avonds doorheen wandelt, ziet dat de stemming er nog niet in
wil komen. Er zitten wat losse groepjes mensen op de plastic stoelen. Ze praten
gedempt en hebben duidelijk geen wilde plannen voor de rest van de avond.

Lichtbak

Als ik samen met Joao Severino door een nauw straatje naar zijn kantoor loop,
begint hij plotseling te vloeken. Hij grijpt naar zijn zaktelefoon en roept er
iets in. Altijd brandt het en net deze ene keer niet. Een paar seconden later
zie ik wat hij bedoelt. Boven ons floept een lichtbak aan met de woorden macau
hoje. Mijn krant, zegt hij, plotseling achteloos.

Severino heeft een walrussnor en een dikke buik onder zijn T-shirt, waarop een
groot fotoportret is afgedrukt van Ayrton Senna, de verongelukte autocoureur.
Hij is twintig jaar geleden vanuit Portugal naar Macau gekomen als journalist.
Zijn vrouw komt van Oost-Timor, haar broer is een van de leiders van de
afscheidingsbeweging daar en ze wilde niet te ver van haar geboorteland wonen.
Macau trok Severino wel, het leven was er uiterst comfortabel voor Portugezen.
Macau Hoje (Macau Vandaag) was in handen van een advocaat, maar die ging terug
naar Portugal, net als zijn opvolger. Laat de krant niet sterven, smeekte deze
voordat hij zijn koffers pakte. Sinds een paar jaar staat Severino er nu alleen
voor. Hij is eigenaar en hoofdredacteur. De oplage schommelt rond de
drieduizend, zegt hij. Wat veel is, als je bedenkt dat er nog twee Portugese
kranten in Macau zijn, en er van de ruim 4.000 Portugezen steeds meer
wegtrekken.

Zijn kantoor is klein. Zijn staf, twee redactrices en een opmaker, is bezig de
krant van de volgende dag in elkaar te zetten op enkele computers. Trots vertelt
Severino hoe hij zijn voorpaginaverhaal kiest: een grote, dragende foto met een
pakkende, intrigerende kop. Hij laat me er een paar zien. De willekeurige
arrestatie van het personeel van de wedrenkantoren van de Macau Jockey Club, de
schandalige hetze van de Chinezen tegen de Portugese radiozenders van Macau, een
vijfvoudige triademoord in een restaurant, met een zwart-wit foto van de
lichamen tussen de omgevallen stoelen en tafeltjes. Binnenin staat het nieuws in
korte kolommen, en veel foto's. Er is de column van vader Manuel Teixeira, een
hoogbejaarde priester met een lange witte baard, die dagelijks godvruchtige
levenswijsheden debiteert. Bijna altijd ook brengt de krant het laatste nieuws
over Oost-Timor.

En iets over de autoraces, Severino's grote passie. Zelf wordt hij vermeld in
het Guinness Book of Records als deelnemer aan de eerste expeditie die per auto
van Macau naar Lissabon is gereden. Zijn kleine kantoor is gevuld met
race-parafernalia, vlaggetjes en modelauto's, perskaarten en affiches. De muur
achter zijn bureau hangt vol foto's. Op de meeste duikt Severino's
vollemaansgezicht op naast een mooie jongen met blond krullend haar en een koele
blik in zijn ogen. Dat is de autocoureur Couto, een persoonlijke ontdekking van
hem, die inmiddels internationaal is doorgebroken.

Er hangen meer foto's. Severino in gesprek met de Portugese gouverneur van
Macau, Severino tussen twee rondborstige pitspoezen, Severino met een bezorgd
gezicht naast een kromgebogen moeder Teresa, Severino naast prinses Diana. Er
hangt ook een foto van een aanmerkelijk jongere Severino als razende reporter,
met een microfoon in zijn hand, voor een grote mensenmassa op de trappen voor de
gevel van de Sao Paolo.

Dat was tijdens de grote spontane betoging tegen het Chinese bewind op het Plein
van de Hemelse Vrede in Peking, in 1989. Honderdduizend mensen.

Net als in Hongkong wordt er in Macau nog jaarlijks een demonstratie ter
herinnering aan die studentenopstand gehouden. Maar nu de overdracht nadert,
neemt de animo af. Dit jaar kwam er nog maar een handjevol mensen opdagen.

Laten we wel wezen, zegt Severino, Macau is geen Hongkong. Nu al liggen de
Chinezen dwars bij alles wat naar hervorming en democratisering riekt. Ze
traineren de onderhandelingen, het nieuwe wetboek komt maar niet van de grond.
Niemand hoeft bang te zijn dat ze zich tegen de gokindustrie zullen keren, maar
wat mensenrechten betreft vertrouwt hij ze niets. Misschien wachten ze tot ook
Taiwan weer bij China hoort, maar ze weten dat niemand zich echt druk zal maken
om Macau. Anders dan in Hongkong, heeft het westen hier geen belangen. De
naderende overdracht is daar nog maar nauwelijks in het nieuws geweest.

Severino blijft hier niet, dat is zeker. Over een paar jaar is het afgelopen met
de Portugezen in Macau. Ze vertrekken nu al met tientallen tegelijk. Zijn krant
heeft geen toekomst; die zal ongetwijfeld opgedoekt worden. Misschien gaat hij
terug naar Portugal, hij weet het niet, misschien gaat hij naar Australie. Daar
zijn de gezondheidsvoorzieningen beter, hij heeft de laatste tijd vage klachten.

Het afscheid zal hem zwaar vallen. Hij is vergroeid geraakt met Macau, wie had
dat ooit verwacht. Lezers bellen hem dagelijks met verhalen over corruptie en
vriendjespolitiek, hij krijgt de foto's met de neergeschoten gangsters op zijn
bureau, hij is zelf een paar keer bedreigd, maar toch, dit is een aangename plek
om te leven, the easy life.

Als hij last heeft van weemoed, dan is het om het moderne Macau dat hij achter
zich zal moeten laten, niet het historische, koloniale Macau. Vijftien jaar
geleden was er een caf&lsquor; in Macau, twee of drie aardige restaurants, geen
vergelijk met nu. Voor hij me afzet bij het Lisboa, rijden we eindeloos rond,
over de dijk langs de kunstmatige meren, langs het stompe betonnen gevaarte dat
de Macau Tower gaat worden, en het kolossale, gedrochtelijke Monument voor het
Wederzijds Begrip tussen Macau en China. Hij stopt bij het nieuwe
hoog-gerechtshof, gebouwd in de vorm van de voorplecht van een schip. Hij wijst
op de nieuwe fontein in het meer, die voor de charmante oude havenkant van Macau
een eenzaam waterballet uitvoert. Het water heeft alle kleuren van de regenboog.

Net nu het hier een beetje beschaafd begon te worden, mompelt Severino naast me.

Spookstad

Er is een bom gevonden in een parkje op vijf minuten lopen van het Lisboa. Hij
zat in een keurig diplomatenkoffertje, dat onbeheerd was achtergelaten bij een
bankje. De politie heeft het ding onschadelijk laten maken en meegenomen voor
nader onderzoek.

Ng Chi Ho, fotograaf voor het toeristenbureau van Macau, vertaalt het bericht
voor me uit een Chinese krant. De triaden laten hun spierballen rollen, nu de
Portugese politie op de valreep harder tegen hen is gaan optreden. Wie weet zit
Gebroken Tand er achter, die gerieflijk gevangen zit op Coloane en ongetwijfeld
vandaaruit zijn kleine imperium bestuurt.

Ho heeft een aangenaam cynische toon, maar daarachter gaat werkelijke
betrokkenheid schuil. Hij rijdt me heel Macau rond en wijst steeds opnieuw de
schrijnende plekken aan: de armoedige hoge flatgebouwen bij de grens met China,
de noordelijke wijk waar de straatarme Chinese immigranten wonen, de zieltogende
massagesalons met hun door de crisis almaar goedkoper wordende hoeren, de
eindeloze rijen leegstaande flats op Coloane. De meeste grandioze bouwprojecten
van de laatste jaren zijn mislukt, de voltooide gebouwen staan weg te rotten. We
rijden door een kleine, roze spookstad van luxe-appartementen, met uitzicht op
de Chinese kust. Al vijf jaar leeg, zegt Ho, inmiddels bezet door de triaden,
die de huizen gebruiken als opslagplaatsen van smokkelwaar.

Ho is een kleine man van vijfendertig. Met zijn vrouw en twee kinderen woont hij
in een van de torenflats op Taipa. Ho is geboren in Macau, maar zijn ouders
komen uit China. Na de Tweede Wereldoorlog zijn ze hierheen gevlucht, hij
vertelt niet waarom. Hijzelf verwelkomt de overdracht. 'Ik ben nog steeds jullie
baas, tot 19 december, vergeet dat niet', stond er op een briefje dat Ho onlangs
op zijn bureau vond. Maar het dreigende kattebelletje van zijn werkgever maakte
weinig indruk. Portugezen zijn sentimenteel, Chinezen pragmatisch. Macau is
altijd al Chinees geweest, de meeste Chinezen kijken uit naar het nieuwe
bestuur.

Het verbaast me dat een medewerker van het toeristenbureau me alle misstanden in
Macau aanwijst. Hij kan me toch moeilijk alle oude Chinese tempels laten zien,
zegt hij, of de herenhuizen van de gouverneur en Stanley Ho. Want wat anderen
ook mogen zeggen, de triaden maken in Macau de dienst uit.

Zelf zit hij vol plannen. Hoewel het officieel verboden is, heeft hij naast zijn
baan bij de overheid nog een paar andere bezigheden, waaronder een eigen
bedrijf. Met China als toekomstige afzetmarkt voor westerse bedrijven, is er
grote behoefte aan zakelijke adviseurs die wegwijs zijn in China en vertrouwd
met de Chinese manier van denken. De beide nieuwe regio's Hongkong en Macau
vormen een uitstekende voorpost voor de handel met China. Daar ligt zijn
toekomst.

Terwijl Ho zijn Macau laat zien, realiseer ik me dat hij van alle mensen die ik
gesproken heb, de enige is die zich hier echt thuisvoelt. De anderen zijn min of
meer aangespoeld, zoals zovelen voor hen: de gokkers uit Hongkong, de Duitse
vrijgezelle journalist die voor zijn plezier moordplekken afstroopt, de Canadese
manager van het Mandarin Oriental Hotel met zijn droom van Macau als
vakantieoord voor de hele familie, de Portugees met zijn krantje, en de grote,
bedeesde Ier die me tijdens een rondleiding door zijn Canindrome oprecht trots
zijn honden en hun verzorgers liet zien. Al die mannen zullen hier over een paar
jaar niet meer zijn.

Alleen Ho blijft, denk ik. Hij is een Chinees, hij is een jonge ondernemer, hij
is klaar voor de toekomst. Wanneer hij plotseling remt voor een onooglijke
betonnen pui en met een doodserieus gezicht vertelt dat hier het lekkerste brood
ter wereld wordt gebakken, weet ik het zeker.

Traag

Het menselijk oog is zo traag, zegt Michael Swing. Op mijn laatste avond in
Macau tref ik de Deputy Floor Manager van het Lisboa weer; we drinken bier in
een van de cafetaria's van het casino. 'Zo traag'. Dat hebben al die jaren in
het vak hem geleerd. Er is zoveel wat het oog niet waarneemt. Hier, in het
casino, maar ook daarbuiten. Er zijn zoveel manieren om mensen zand in de ogen
te strooien.

Neem de horloges in die sjieke winkels waar we op uit kijken. Stuk voor stuk de
duurste merken, ze zien eruit als nieuw. Allemaal tweedehands. Heel zorgvuldig
schoongemaakt en opgepoetst. Vakwerk.

Maar zijn ze wel echt, vraag ik.

Mwah.

Hij zal me iets laten zien. Hij zet een kordate handtekening op de rekening en
neemt me mee, helemaal naar boven in het gebouw, door een deur die afgesloten
wordt door een hek van dikke, stalen tralies. We lopen langs wanden met kasten
die van de vloer tot aan het plafond gevuld zijn met videobanden, minstens drie
rijen dik.

De gang komt uit in een donker vertrek, een wand is gevuld met monitoren. Aan
een lange tafel zitten zes Chinese jonge mannen met pen en papier in de aanslag.
Voor hen staat nog een kleine monitor en een pookje waarmee ingezoomd kan
worden. Zo kan het hele casino geobserveerd worden, legt Swing uit, de mensen
die naar binnen gaan, de spelers aan de tafels, de croupiers die onder
verdenking staan.

Alles wordt vastgelegd en bewaard.

De man voor ons tuurt ingespannen naar een jonge vrouwelijke croupier aan een
van de baccarattafels. Hij zoomt in op haar handen die de fiches uitbetalen.
Misschien tilt ze de boel en betaalt ze vrienden te veel uit. Het is moeilijk om
een vingervlug iemand te betrappen.

Het menselijke oog is zo traag, zegt Swing opnieuw.

Hij wil me laten zien wat hij bedoelt. Ik volg hem naar zijn sfeerloze kantoor.
Het is na enen, maar alle neonlampen branden nog. Swing verdwijnt even naar een
aangrenzend vertrek. Wanneer hij terugkomt heeft hij een touwtje en een spel
kaarten in zijn handen.

Hij begint met het touwtje.

Een uur later duizelt het me. Swing heeft zijn hele adembenemende
goochelrepertoire laten zien. Hij heeft zijn trouwring door het dikke touw
gehaald, hij heeft munten laten verdwijnen, keer op keer geraden welke kaart ik
onzichtbaar voor hem had getrokken.

Trek een kaart, hier heb ik vier azen, kijk hoe ik een knoop in dit touwtje leg.

Het menselijke oog is zo traag, zegt hij na iedere geslaagde truc.

Als ik ooit wegga bij het casino, verklaart hij een beetje buiten adem, nadat
hij drie munten uit zijn samenknepen hand heeft weggetoverd, ga ik misschien wel
de hele dag in het park zitten met een spel kaarten en een touwtje.

Voor het eerst geloof ik zijn grijns.

Met een nasuizend hoofd loop ik de trappen af door het casino, op weg naar de
uitgang.

Macau is een kleine, onbetekenende plek zonder veel samenhang, een dichtbevolkt
niemandsland. Het is ook een microkosmos, vervuld van geraffineerd bedrog en van
al te menselijke, krankzinnige verwachtingen.

Je beproeft je geluk, je geluk wordt op de proef gesteld.

Het is half drie in de ochtend. De vip-rooms zien er uitgestorven uit. In de
grote zalen verdringen mannen en vrouwen zich nog rond de speeltafels. M

Hotel Casino New Century op Taipa, een van de eilanden voor de kust van Macau.

De meeste prostituees voor de achteringang van Hotel Casino Lisboa zijn
Russisch, een minderheid komt uit Zuid-Amerika of Oost-Europa.

Zicht op Macau vanaf het eiland Taipa

De Chinese middenstand in Macau maakt zich geen zorgen om de overdracht. De
meeste Chinezen kijken uit naar het nieuwe bestuur.

Paardenraces op de Macau Jockey Club.

Vlak voor de race in het Macau Canindrome worden de honden getoond aan het
publiek.

Gokkers bij de paardenraces.

Bij de start van de hondenrace.

Op zoek naar bruikbare spullen op de schroothoop (links)

Kerk op Taipa (midden rechts)

Theehuis op de Rode Markt. (linksboven)

Chinese kitsch en curiosa te koop in Macau. (rechtsboven)

Op de dag van Portugal (10 juni) wordt bij de residentie van de gouverneur de
Portugese vlag gehesen. (onder). Fotografie Shahidul Alam

Gokken ; Georganiseerde misdaad ; Maatschappij ; Recht ; Criminaliteit ;
Recreatie en Vrijetijdsbesteding

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              26 of 109 DOCUMENTS

                                NRC Handelsblad

                               September 24, 1999

Arend Lijphart: Verzuiling, pacificatie en kentering in de Nederlandse politiek,
1968 ; De oogst van onze eeuw

BYLINE: HUBERT SMEETS

SECTION: boeken; Pg. 37

LENGTH: 1534 words


Geen twijfel mogelijk. Arend Lijphart is de belangrijkste politicoloog van
Nederland. Dat heeft hij te danken aan zijn wetenschappelijke werk in de
Verenigde Staten en aan de fall-out van The politics of accommodation. Pluralism
and democracy in the Netherlands, zijn baanbrekende studie over het Nederlandse
politieke bestel uit 1968. Over een schier onuitputtelijk aantal politieke
systemen heeft Lijphart (hoogleraar in San Diego) sindsdien zijn licht laten
schijnen, onder andere die van Belgie en Zuid-Afrika. In de Lijphart Election
Archives heeft hij ook nog eens nagenoeg alle verkiezingen - van Malta tot
Liechtenstein, van Polen tot Chili - op de snijtafel gelegd. Kortom, Lijphart
heeft school gemaakt. Letterlijk.

Is dat terecht? Het is onrechtvaardig, omdat Verzuiling, pacificatie en
kentering in de Nederlandse politiek - de Nederlandse titel van het naderhand
regelmatig bijgewerkte boek - ten dele leunt op het voorwerk van bijvoorbeeld
Hans Daalder, wiens status niet altijd op waarde wordt geschat. Het is
anderzijds wel rechtvaardig, omdat Lijphart een boek heeft geschreven dat
toegankelijk was en is gebleven. Moeiteloos weet hij de case-study te verenigen
met tertiaire politicologie. Zelfs de tabellen zijn een feest. Door deze
benadering van de Nederlandse politiek is Verzuiling, pacificatie en kentering
tot ons publieke geheugen gaan behoren. Er is de afgelopen dertig jaar geen
politieke journalist geweest die het niet heeft gebruikt, vaak zonder het zelf
te weten.

Het is geen toeval dat Arend Lijphart (1936) zich in de jaren zestig op het
Nederlands bestel stortte. Het systeem raakt in deze 'revolutionaire' periode op
drift en lijkt te gaan kraken. Een ideaal moment om, vanuit de VS, terug te
kijken. In crisis plegen stelsels immers hun geheimen pas echt prijs te geven.

De wetenschapper Lijphart heeft bovendien theoretische en praktische motieven
voor zijn onderzoek. Grote Amerikaanse politicologen als Lipset en Dahl hebben
met hun liberale 'pluralisme'-theorieen de wereld veroverd. Volgens hun boekjes
kan het verzuilde en dus heterogene Nederland eigenlijk geen stabiele democratie
zijn. Toch is het dat. Er woedt hier geen politieke burgeroorlog. Integendeel,
de verhoudingen zijn zelfs zo 'lijdelijk' dat je ervan gaat gapen. Totdat in de
jaren zestig veel op zijn kop komt te staan. Niet met een grote klap maar,
wederom, geleidelijk. Is het bijvoorbeeld niet opmerkelijk dat de Nederlandse
studentenbeweging, die qua elan niet kan tippen aan de barricades elders in de
Westerse wereld, een hervorming van het universitaire bestuur weet te forceren
die haar weerga niet kent? Nee, dat is het niet. Als je maar bereid bent
Nederland te begrijpen als een grote paradox.

De eerste paradox is de 'pacificatie' uit het begin van deze eeuw. Weliswaar is
Nederland altijd een relatief vrijzinnig oord geweest, maar van werkelijke
gelijkwaardheid is hier geen sprake. Door de vrijheid van onderwijs en het
algemeen kiesrecht in 1917 te verankeren in de grondwet, komt daar in een grote
greep verandering in. Nederland wordt opgesplitst: horizontaal langs
klassentegenstellingen en tegelijk verticaal langs religieuze scheidslijnen. De
verticale zuilen, die dwars door alle klassen heenlopen, absorberen de
sociaal-economische wrijvingen die horizontaal dreigen te ontstaan. Een
katholieke arbeider leest een katholieke krant, is lid van een katholieke
vakbond, stuurt zijn kinderen naar een katholieke school, luistert naar de
katholieke radio, gaat naar een katholieke bakker en laat zich commanderen door
een katholieke patroon. Hetzelfde geldt voor respectievelijk protestanten en
sociaal-democraten. De zuilen leven 'naast elkaar, niet met elkaar'.

Tot zover is het beeld bekend. Maar waarom is Nederland dan geen Libanon
geworden? Wat houdt de boel hier bij elkaar? Ten eerste: een dubbelzinnig
nationalisme waarin alle zuilen zich op 'kritieke ogenblikken' kunnen herkennen.
De mythe van onze 'strijd tegen het water' en het Oranjehuis zijn daarbij van
cruciaal belang. Ten tweede: de wetenschap dat geen van de zuilen ooit een
meerderheid zal halen. Zelfs de katholieken zouden daaraan, volgens
demografische prognoses begin jaren vijftig, pas in 2028 mogen ruiken. En ten
derde: het feit dat alle zuilen intern heterogeen zijn, omdat alle sociale
strata er een plaats in moeten krijgen. Pacificatie is daarom 'het schikken van
twisten, die vanwege hun levensbeschouwelijke aard onoplosbaar' lijken: een
methode om de inherente 'middelpuntvliedende krachten' te smoren voordat ze hun
destructieve werk kunnen doen.

Hoe werkt dit systeem in de praktijk? Lijphart legt het haarscherp uit.
Essentieel is de opvatting dat politiek geen spel is, maar een ernstige zaak.
Niet minder belangrijk is de erkenning dat er aan de verzuiling toch niets te
doen is, al zouden we willen. Het gevolg van die pragmatische verdraagzaamheid
is dat je de ander nooit het vel over de oren moet trekken. Zo gaat het
bijvoorbeeld bij de introductie begin jaren zestig van de voetbaltoto in
Nederland. Coalitiegenoot ARP is categorisch tegen gokken. De meerderheid in de
Tweede Kamer drukt niet door, maar doet zoveel concessies over inleg en hoogte
van het prijzengeld dat de antirevolutionairen tegen mogen stemmen maar met
opgeheven hoofd in de coalitie kunnen blijven.

Alle partijen moeten vooral het gevoel houden dat ze een 'evenredig' aandeel in
de besluitvorming kunnen opeisen. De consequentie daarvan is dat gevoelige
kwesties zo snel mogelijk 'gedepolitiseerd' worden. Geen fraaier voorbeeld dan
het huwelijk van prinses Irene in 1964. Dat ze katholiek is geworden en wil
trouwen met geloofsgenoot Carlos Hugo de Bourbon is voor het protestantse deel
der natie een steen des aanstoots. Maar dat kan geen reden voor het parlement
zijn om toestemming aan het huwelijk te onthouden. Dat zou namelijk een
belediging zijn voor de KVP. Goddank blijkt de aanstaande echtgenoot ook als
carlist politiek actief te zijn in Franco's Spanje. De Oranje-dynastie moet
behoed worden voor zulke politieke valkuilen, daarover is iedereen het eens,
protestanten en katholieken. Waarna de regering weer kan regeren, zonder al te
veel last te hebben van de volksvertegenwoordiging.

De gewone man leeft ondertussen met het idee 'twee geloven op een kussen, daar
slaapt de duivel tussen'. De praktische compromissen zijn het werk van elites
die elkaar op geheime topconferenties ontmoeten. Nu zouden we dat misprijzend
'achterkamertjespolitiek' noemen, maar tot halverwege de jaren zestig is die
praktijk volstrekt normaal. Ook de media weerspiegelen het maatschappelijk
klimaat, waar 'passiviteit, volgzaamheid en lijdelijkheid' bijna collectieve
deugden zijn. Zoals premier Marijnen (KVP) het uitdrukte acht jaar na de Greet
Hoffman-affaire: 'De grootheid van de pers in een democratie wordt niet alleen
bepaald door wat zij publiceert, maar ook door de zelfbeheersing die zij in acht
weet te nemen.' Alleen intellectuelen verpesten soms de goede sfeer.

Op grond van deze analyse onderscheidt Lijphart vier soorten democratie:
middelpuntvliedende (Frankrijk en Italie), middelpuntzoekende (Scandinavie en
Angelsaksische landen), pacificatie-democratieen (Oostenrijk, Zwitserland,
Belgie en Nederland) en 'karteldemocratieen'. In de eerste twee beconcurreren de
elites elkaar fel, in de laatste twee wordt er aan de basis gestreden maar aan
de top door de verschillende elites samengewerkt.

Volgens Lijphart verkeert Nederland eind jaren zestig in de overgang van een
pacificatie- naar een karteldemocratie: vandaar het begrip 'kentering' in de
boektitel. De redenen daarvoor zijn vierledig. De verzuilde grenzen verliezen
hun scherpte: zie de fusie van christelijke partijen in het CDA en het succes
van de 'neutrale' media. De trouw van de basis neemt af, ten gunste van een
actiever politiek klimaat: zie de opmars van de zwevende kiezer. Ook de
politieke elites houden zich steeds minder aan de klassieke regels: zie het
kabinet-Den Uyl. De regering ten slotte kan niet meer bogen op vanzelfsprekend
gezag: zie de acceptatie van burgerlijke ongehoorzaamheid.

Dertig jaar later kan worden vastgesteld dat het systeem nog steeds intact is,
al zijn de parameters grondig door elkaar geschud en zag Lijphart her en der
spoken. Hij hechtte in Verzuiling, pacificatie en kentering vooral iets te veel
waarde aan het tromgeroffel in de bovenbouw. Maar zijn waarneming dat het
verzuilde bestel zich aan het omvormen was tot een 'karteldemocratie' is nog
steeds een schot in de roos. Wie vroeger geen veiligheid zocht in een zuil,
stond buitenspel. Wie tegenwoordig niet over een 'netwerk' beschikt, weet zich
eveneens uitgekotst. Polariserende individualisten als Den Uyl en Bolkestein
zijn uitzonderingen. De consensus-denkers Drees en Romme hebben gewonnen. Kok is
de naam.

A. Lijphart: The politics of accomodation. Pluralism and democracy in the
Netherlands. University of California Press (1968), uitverkocht.

Verzuiling, pacificatie en kentering in de Nederlandse politiek. De Bussy
(1968), uitverkocht.

Kunst en Cultuur ; Kunst ; Taal- en Letterkunde ; Non fictie ; Wetenschap en
Techniek ; Sociale wetenschappen ; Politiek en staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              27 of 109 DOCUMENTS

                                NRC Handelsblad

                               September 11, 1999

Het wordt stil in het regenwoud ; De smaak voor bushmeat bedreigt de wildstand

BYLINE: FRANS VAN DER HELM

SECTION: Zaterdags Bijvoegsel; Pg. 5

LENGTH: 2771 words


Met de ontginning van het regenwoud zijn ook de jagers gekomen. Ze schieten en
strikken de wildstand in Centraal Afrika naar een dieptepunt. Natuurbeschermers
zoeken een onverwachte bondgenoot tegen de bushmeathandel: hun oude vijand, de
houtkapbedrijven.

Een jongen in een gehavend voetbalshirt loopt met een rond ding onder zijn arm.
Het is de schedel van een gorilla. Tussen stapels handzaam afgeplatte en
gehalveerde gerookte apen liggen ledematen van uiteenlopende antilopen en
zwijnen, stukken olifantenhuid, bergen slangen en krokodillen.

Dit is de vleesmarkt van Douala, een hectische havenstad in Kameroen. Het
terrein is zo groot als van de Rotterdamse zaterdagmarkt. Er wordt doorlopend
nieuwe waar aangereden in gammele busjes.

Daar ligt een nijlvaraan, een enorm reptiel, met op de rug gebonden poten in het
zand en het vuil. Gisteren lag hij er ook al, maar hij leeft nog. Als iemand
belangstelling toont voor de levende dieren, begint de koopman of -vrouw de
verkooptrucs. Zo'n varaan of een verstilde schildpad zand in de ogen schoppen
bijvoorbeeld, om te laten zien dat het dier leeft en dus vers is. Of een jonge,
tobberig ogende aap aan de kapotte achterpoot omhoog houden - grapje.

'Kameroen eet zijn wilde dieren op.' Het is geen natuurbeschermer die dit zegt,
maar de marktmeester. Hij heeft me van de markt geplukt omdat ik foto's maakte,
nu zitten we al een uur in een patstelling in zijn warme kantoortje. 'Het is
dom, want er blijft niets over.' Het probleem is zelfs nog breder dan de
toezichthouder stelt; heel westelijk Centraal Afrika eet zijn wilde dieren op.

Nu steeds meer organisaties werkers het veld in hebben gestuurd, komen de
cijfers boven water. Onlangs analyseerde de Ape Alliance in Cambridge de stand
van zaken in westelijk Centraal Afrika. Er liggen nu tachtig bruikbare rapporten
uit Kameroen, Centraal Afrikaanse Republiek, de Democratische Republiek Congo
(voorheen Zaire), Congo Brazzaville, Equatoriaal Guinea, Gabon, Ivoorkust,
Liberia en Nigeria. De samenvattende conclusie: de handel in bushmeat decimeert
de wildstand. Natuur en platteland worden leeggehaald, om aan de vraag naar wild
vlees in de steden te voldoen.

In noordelijk Congo Brazzaville wordt ieder jaar zo'n zeven procent van de
chimpansee- en gorillapopulatie gedood. In een jaar tijd telden onderzoekers op
de bushmeatmarkten van Brazzaville vijftienduizend karkassen, waaronder die van
bijna driehonderd chimpansees. Andere beschermde Afrikaanse soorten, van
reuzenschubdieren tot de soms vertederend kleine bosolifanten, hebben er door
die handel ook een bedreiging bij gekregen. Drillen en mandrillen staan er
slecht voor, en ook tot voor kort gewone apensoorten die je zelfs dicht bij
dorpen aan kon treffen, staan nu op het steeds langere lijstje met bedreigde
soorten. Als de smaak voor bushmeat zich zo blijft verspreiden over equatoriaal
Afrika, zeggen natuurbeschermers, staat de toekomst voor alle primaten op het
spel.

Antilopen en dwergherten staan ook zwaar onder druk. Onder de roofdieren moeten
vooral de luipaarden en goudkatten de toegenomen jacht en stroperij bezuren.
Maar zelfs mangoesten worden gegeten. Reptielen als dwergkrokodillen zijn op
veel plaatsen al verdwenen. Sommige officieel beschermde nationale parken worden
door kenners inmiddels schertsend botanische tuinen genoemd. De bomen staan er
mooi bij, maar de dieren ontbreken, of laten zich schuwer dan ooit vrijwel niet
meer zien. Het wordt stiller in Centraal Afrika.

Meer dan de helft van de gejaagde dieren wordt gevangen in strikken. De strik
van natuurlijke vezels, waar een onbedoeld grote vangst zich uit kon losrukken,
is vervangen door die van overal makkelijk te verkrijgen gewonden staaldraad,
als van remkabels. Oude strikken vergaan niet meer. Ze verwonden en doden zonder
onderscheid en de letterlijke overkill is behoorlijk. Soms vertellen
vallenzetters met een lach vol zelfspot dat ze te veel hooi op de vork nemen. Ze
zetten wel strikken ver van hun basiskamp, maar bereiken die daarna nog zelden.
En het vlees rot in het tropenklimaat snel: tien tot soms meer dan negentig
procent van de gevangen dieren levert daardoor niets op. Wild vlees vormt
niettemin een miljoenenmarkt. In Gabon, bijvoorbeeld, vertegenwoordigt de handel
nu een openbare marktwaarde van per jaar meer dan twintig miljoen Amerikaanse
dollar. Dat is dan nog zonder de vrijwel volledig ondergrondse directe levering
aan restaurants en internationale handelaren.

In Liberia, dat ironisch genoeg vanaf 1988 enige tijd een wet kende tegen het
gebruik van wilde dieren, overstijgt de handel in wild vlees de opbrengsten van
de houtkap. Liberia heeft zo'n hoge consumptie van wild vlees, dat de behoefte
uitstraalt naar de jachtactiviteit in naburige landen, zoals Ivoorkust.
Liberiaanse jagers die door hun apen heen zijn, jagen in Sierra Leone. Vlees uit
Kameroen duikt in buurlanden op. Equatoriaal Guinea heeft een flinke
bushmeatroute naar Libreville in Gabon.

Safari

Het begon met de wegaanleg door kapmaatschappijen, die diep doordrongen in
voorheen afgesloten bosgebieden. Diezelfde wegen boden ook commerciele jagers en
handelaren in vlees van wilde dieren gemakkelijk toegang. Aanvankelijk bedienden
die vooral de werknemers van kapmaatschappijen, maar al snel vervoerden de af en
aan rijdende vrachtwagens met gevelde boomstammen ook vlees naar de grote
steden. Daar ontstond smaak voor bushmeat, dat onder meer in
specialiteitenrestaurants werd opgediend. De vraag naar wilde dieren nam toe -
zij worden nu overal vandaan gehaald, niet alleen uit resterend regenwoud.

In hoofdstad Yaounde van Kameroen wordt op het spoorwegstation per dag een ton
aan bushmeat - gerookt en dus licht - uitgeladen. 'Het vlees dat je daar op het
station ziet, komt uit mijn gebied', zegt Martin N. Tchamba. Hij is wildbioloog
en projectleider voor het internationale Wereldnatuurfonds (WNF) voor
wildbescherming in de noordelijke savannen van Kameroen. 'Maar hooguit vijf
procent van het vlees blijft in de streek; de rest verdwijnt via de
treinverbinding snel over honderden kilometers naar de steden in het zuiden.
Stroperij is ons grootste probleem.'

Tchamba wijst er op dat hier geen uitgesproken boeven aan het werk zijn. 'Zelfs
werkloos geraakte academici begeven zich in de bushmeathandel. Ze reizen naar
het noorden, kopen een partij vlees op voor tweehonderd gulden en verkopen die
in het zuiden voor negenhonderd gulden.'

Enigszins jaloers kijkt Tchamba naar de situatie in safari-jachtblokken die in
zijn gebied door Europeanen worden geexploiteerd. Hij heeft er van alles op aan
te merken, bijvoorbeeld dat de plaatselijke bevolking onvoldoende meeprofiteert
en geen ruimte krijgt voor landbouw. Maar de uitbaters hebben hun zaken redelijk
op orde: bescherming tegen stroperij houden zij van meet af aan in eigen hand.
Dus lopen daar nog allerlei soorten rond die elders allang zijn verdwenen.
Jagers leggen voor een te schieten reuzeneland-antilope of olifant grif 10.000
dollar neer. Tchamba: 'Van een enkele Kameroense grootgrondbezitter krijgen we
nu het verzoek: bekijk eens hoe wij hetzelfde kunnen bereiken. Dat beschouw ik
als een groot succes, men wil verdienen aan wildbeheer.'

In de gebieden die Tchamba onder zijn hoede heeft, zijn antistroperijbrigades
opgericht, waarbij zoveel mogelijk de plaatselijke bevolking betrokken is. En
daarnaast zoeken natuurbeschermers steun bij politici en justitie. Er zijn al
successen: twee jaar geleden kreeg een politievrouw die onderdak bleek te
verlenen aan een professioneel stropersteam, slechts drie maanden voorwaardelijk
als straf. Twee stropers die twee kobantilopen schoten, kregen onlangs drie
jaar.

Maar er is nog een lange weg te gaan. Op de handelaren is vooralsnog weinig
greep. De trein naar het zuiden bevat nog volop vlees en de handelaren genieten
bescherming van militairen. In het zuiden kruisen twee lijnen elkaar: die van de
vleesaanvoer uit savanne- en cultuurgebied, en die uit de regenwoudgordel.

Wilde oosten

In regenwoudgebied leken houtkapbedrijven altijd de grote boosdoeners.
Natuurbeschermers wennen er langzaam aan, dat ze zich eigenlijk drukker moeten
maken om de gewone man die die bedrijven volgt. Het aangetaste bos dat na
doorgaans selectieve houtkap achterblijft, biedt veel diersoorten nog aardige
leefruimte. Maar de aangelegde infrastructuur, met snel vervoer en menselijke
instroom, zet de boel op zijn kop, voor mens en dier.

In het 'wilde oosten' van Kameroen heerste tot voor kort volstrekte anarchie, te
midden van door houtkap opengelegd regenwoud, kapwegen met langsrazende
houttrucks en boomtowns die uit de grond gestampt werden waar talloze
nieuwkomers een onderkomen vonden. Over stoffige wegen denderen vrachtwagens met
boomstammen naar de steden en keren terug met alleen de eigen aanhanger als
vracht. Het is een doorlopende carrousel, die volop gebruikt wordt voor vervoer
van bushmeat. Soms liggen de dieren open en bloot tussen de stammen, soms zijn
ze verstopt.

Leonard Usongo is projectleider van het WNF voor het Lobeke-gebied in
Zuidoost-Kameroen, dat onderdeel moet worden van een vanuit drie landen
beschermd bosgebied. Een deel van het roemruchte regenwoud van het Kongobekken
kan zo bewaard blijven.

De overheid leek niet bereid om tot een vorm van toezicht te komen en twee jaar
geleden wilde het Wereld Natuur Fonds dan maar zelf wildwachters aanstellen. Nu
is het toch in samenwerking met de overheid gebeurd. Usongo: 'We trainen mensen
uit de plaatselijke gemeenschappen als gameguards. We maken jagers, handelaren
en vervoerders duidelijk dat ze gearresteerd kunnen worden en confisqueren
strikken en geweren. Truckchauffeurs en hun bazen laten we weten: inbeslagname
geldt niet alleen voor aangetroffen vlees, maar ook voor de bijbehorende truck
met houtlading.'

Twintig man voor toezicht op 600.000 hectare bosgebied is niet veel. Maar Usongo
en zijn collega's grepen naar hetzelfde wapen dat hier op smeergelden beluste
militairen zo graag toepassen: roadblocks. Vlees dat op trucks verborgen ligt,
wordt in beslag genomen en voor een vriendenprijsje plaatselijk geveild. 'We
hebben vele zware en nog veel meer gewone geweren in beslag genomen. Per maand
verwijderen we zo'n driehonderd strikken uit het bos. De populatie dieren
reageert daar al op, en wordt minder schuw. Diep in het bos kunnen we weer langs
tracks lopen en gorilla's en olifanten zien, en dat was lang geleden.'

Samenwerking met de plaatselijke bevolking gebeurt bewust. 'De Baka-pygmeeen,
bijvoorbeeld zijn afhankelijk van het bos voor overleving, maar zij werden
overspoeld door nieuwkomers die de kapmaatschappijen volgden. De Baka en de
andere oorspronkelijke jagers van het gebied ontzien we, zolang ze jagen voor de
eigen vleesvoorziening. Weliswaar gebruiken zij ook strikken, maar haast nooit
verder dan twee kilometer van het eigen dorp.'

Men is flink geschrokken van het plotselinge toezicht. Langs de weg van Kika,
tot voor kort omrand door geimproviseerd gebouwde hutten van jagers die hun al
dan niet levende waren uitstalden in het door logging-trucks opgeworpen stof,
heerst nu betrekkelijke rust. Stroperskampen zijn verdwenen. Usongo: 'Natuurlijk
komt een deel in ander beschermd gebied terecht, waar geen toezicht is. Maar
veel jagers trekken toch ook naar grotere plaatsen, waaromheen allang niets meer
te halen is. Ze zijn bang. En de mensen van MINEF, de Kameroenese bosdienst
waarmee we samenwerken, zijn onder de indruk: ze zien dat de situatie is te
beinvloeden en zijn daar enthousiast over.'

Gorillatoerisme

'Het is makkelijk om de kleine man te pakken', vindt Mark van der Wal. De
wildecoloog reageert met reserve op de positieve berichten uit Lobeke. Hij
bracht de afgelopen twee jaar door in vergelijkbaar regenwoudgebied, in en rond
het Dja-reservaat in het zuiden van Kameroen. Daar bestudeerde hij voor De
Stichting De Gouden Ark en het Nederlandse Comite voor IUCN het voorkomen van
grote zoogdieren, zoals gorilla's en bosolifanten. Ook probeerde hij zicht te
krijgen op de bedreiging die bushmeat voor deze dieren is. Die blijkt zeer
reeel.

In Dja zijn met geld van de Europese Unie parkwachten aangesteld, maar Van der
Wal is niet onder de indruk. 'Het is ridicuul wat er gebeurt. Jagers die in het
bos met een geschoten gorilla worden betrapt, worden gestraft. Als er, zoals
laatst, een nieuwe gouverneur wordt aangesteld voor het gebied, komt die op
bezoek. Wat krijgt hij voorgezet bij de sous-prefect? Gorilla. Daarna bezoekt
hij een dorp. Wat krijgt hij? Gorilla. Iedereen weet dat gorillajacht eigenlijk
verboden is. Het is makkelijk om de kleine man aan te pakken - een stuk
makkelijker dan de overheid op haar verantwoordelijkheden aan te spreken.'

'Het punt is natuurlijk ook: wie betaalt het salaris van parkwachten?
Internationale organisaties werken per definitie projectmatig: vijf jaar en dan
houdt het weer op. En wat doe je dan met de parkwachten? Zij hebben de kennis,
de contacten. Bij internationale bemoeienis zie je bovendien dat links en rechts
op ministeries flink betaald wordt. Als dat ophoudt - is dan het enthousiasme
voor natuurbescherming nog hetzelfde?'

Van der Wal gelooft in inspelen op eigenbelang van de lokale bevolking.
'Binnenkort begin ik met een klein project - we gaan kijken of we een groep
gorilla's kunnen laten wennen aan toeristen. Gorillatoerisme is een goudmijn aan
het worden. Als je ervoor kunt zorgen dat een deel van de opbrengst naar lokale
dorpen gaat, is dat een reden om in levende gorilla's te gaan doen in plaats van
dode. Als er geld te verdienen is, is men er snel bij - zo reeel moet je zijn.'

'Gorilla's worden hier nauwelijks met strikken gevangen, maar vooral met
hagelpatronen geschoten. Een geschoten zilverrug, de leidende man die zijn groep
kwam verdedigen, is in Dja zelf 45.000 CFA waard, zo'n honderdvijftig gulden.
Eenmaal in de stad beland, brengt hij ten minste het tienvoudige op, als
delicatesse voor de elite. Tegen zulke jacht en het serveren van dat soort
bushmeat kun je je nog keren.'

De oude vijanden van de natuurbeschermers zijn wellicht onmisbare partners: de
houtkapbedrijven. Daar waar Afrikaanse overheden doorgaans schitteren door
afwezigheid als handhaver van de eigen jachtwetten kunnen de grote bedrijven
controle uitoefenen op activiteiten in hun concessiegebied. Sommige lijken
daarvoor te voelen, omdat zij het verdwijnen van wilde dieren ook met lede ogen
aanzien. Anderen blijken gevoelig voor aandacht van internationale media.

Oude vijanden als nieuwe partners? Mark van der Wal streeft het zonder meer na.
'Onze eigen mogelijkheden zijn beperkt en de overheid is gewoonweg niet
aanwezig. Ik ben het niet eens met de natuurbeschermers die kapbedrijven
zwartmaken. Je kunt niet alles in hun schoenen schuiven: het is ook de overheid
die het laat afweten.'

Ook Leonard Usongo gelooft in een alliantie met bosbouwers. 'De Wereldbank en
WNF zeggen nu: verleen juist grotere houtkap-concessies, en niet overal kleine
stukjes. Houtwinning veroorzaakt nu te veel schade bij het verslepen van de
bomen naar de weg. In een groter gebied met een goede infrastructuur kun je veel
betere, duurzamere methoden ontwikkelen.'

Ook is Usongo voor een intensievere houtindustrie in Afrikaanse landen zelf. 'Nu
verdwijnt vrijwel al het hout onverwerkt in de vorm van boomstammen naar het
buitenland. Zo'n verandering kan veel werk creeren, en dus alternatieve
inkomsten voor huidige jagers en stropers.'

En de afwezige overheid? Op de in maart van dit jaar gehouden Top van Yaounde,
legden de staatshoofden van vijf Afrikaanse landen zich vast op afspraken over
regenwoudbescherming in het Congobekken. Een van de verklaringen van de
regeringsvertegenwoordigers van Gabon, de Centraal Afrikaanse Republiek, Congo
Brazzaville, Equatoriaal Guinea en gastland Kameroen behelsde een gezamenlijk
voornemen. Men wil zich inspannen om grootschalige stroperij uit te bannen,
samenwerkend met economisch betrokkenen en de bevolking.

Voor sommige natuurbeschermers is hiermee een ommekeer bereikt. Andere, meer
sceptische geesten willen het eerst eens zien. Volgens Leonard Usongo is de
regering van Kameroen inmiddels wel degelijk echt bezorgd. 'Men neemt de zaak nu
serieus. Vooral omdat er zoveel vlees verspild wordt. Individuele stropers
zetten honderden strikken uit, maar lopen maar een klein deel regelmatig af. In
ieder geval is men zich er eindelijk van bewust: er gaat veel verloren.'

Al dan niet levende etenswaar op de vleesmarkt van Douala, Kameroen Foto's Frans
van der Helm

Natuur en milieu

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              28 of 109 DOCUMENTS

                                NRC Handelsblad

                               September 9, 1999

Hervorming bedrijven bepaalt succes Japan

BYLINE: DOOR ONZE CORRESPONDENT HANS VAN DER LUGT

SECTION: Economie; Pg. 15

LENGTH: 791 words

DATELINE: TOKIO, 9 SEPT.


Is de voorzichtig ingezette Japanse groei blijvend? Tokio is nog altijd geneigd
sterk van bovenaf te sturen. Veel hangt af van hervormingen in de particuliere
sector.

Premier Keizo Obuchi kan komend jaar met een gerust hart de
parlementsverkiezingen ingaan als de 'premier van het economisch herstel'. Hij
heeft bij zijn aantreden een jaar geleden 0,5 procent groei beloofd en het zal
moeilijk zijn om aan het eind van dit jaar lager uit te komen, zo heeft het
Planbureau berekend. Maar de vraag blijft of het beeld ook na die verkiezingen
zo positief zal blijven.

Dankzij een overvloedig gebruik van overheidsgeld heeft de Japanse economie al
twee kwartalen lang het pad van krimp verlaten. Maar wil dat ook zeggen dat de
patient gezond is? De beursindex doet het goed dit jaar maar geeft slechts de
koersen weer van de 225 grootste bedrijven. Deze bedrijven lijken eindelijk de
weg in te zijn geslagen van herstructurering: ontslagen en het afstoten van
overbodige faciliteiten.

De gewone burger schiet met deze activiteiten niet veel op. Een recente peiling
van de krant Asahi leert dat ruim de helft van de bevolking in zijn directe
omgeving ontslagen heeft meegemaakt. Volgens het Planbureau hebben Japanse
bedrijven 2,8 miljoen overtollige werknemers. Een tv-commentator sprak zelfs al
over 6 miljoen. Het aantal werklozen staat op het naoorlogse record van 3,3
miljoen (ruim 4 procent). Niet voor niets zei minister Taiichi Sakaiya, hoofd
van het Planbureau, vandaag dan ook dat overheidsstimulering in 'ruime mate
nodig blijft'.

Maar bij dit beleid komt de vraag van effectiviteit op: Is de overheid in staat
deze stimulering lang genoeg vol te houden? En verandert er in de tussentijd
iets in de particuliere sector waardoor de economie op het juiste pad
terugkeert? Over het eerste beginnen vragen te rijzen. De hoofdstad Tokio heeft
onlangs bekend gemaakt dat in het jaar 2000 alle salarissen met 4 procent worden
gekort, daarnaast gaat de jaarlijkse bonus met 10 procent omlaag. De hoofdstad
is bijna failliet. Vijf andere provincies namen soortgelijke maatregelen. De
landelijke overheid is vooralsnog niet tot zulke maatregelen gedwongen, maar het
bureau Moody's verlaagde een jaar terug wel de kredietwaardigheid van Japan. Met
een staatsschuld groter dan het bbp komt het einde van alle
stimuleringspaketten, waarmee Tokio in 1992 begon, eens in zicht.

De stimulering moet de ineenstorting van de economie voorkomen, terwijl Japan in
de tussentijd structurele aanpassingen doorvoert. Zo is door de hoge kosten
slechts 20 procent van het bedrijfsleven internationaal concurrerend, aldus
cijfers van hoogleraar Heizo Takenaka van de Keio Universiteit. Daarom moeten
kartels worden opengebroken net als de 'ijzeren driehoek' van ambtenaren,
politici en bedrijfsleven. Econoom Iwao Nakatani (net als Takenaka eerder dit
jaar lid van een tijdelijke adviesraad van premier Obuchi) schreef onlangs: 'Ook
al is de ijzeren driehoek een relikwie uit het verleden, zij heeft nog altijd
een sterke invloed op het huidige beleid en berokkent grote schade aan de
noodzakelijke structurele hervormingen en deregulering.'

De neiging van de Japanse top om de economie van bovenaf te sturen blijft sterk.
Zo is een van de symptomen van Japans verstarring dat het aantal bedrijven
daalt. Er gaan meer bedrijven failliet dan er bijkomen. Het Japanse ministerie
van Handel en Industrie (MITI) kwam vorige maand - met een blik op het
succesvolle Amerika - met het idee genieen tot ontwikkeling te brengen, een plan
waarbij geld wordt uitgeloofd aan de 'nieuwe Bill Gates'. Een commentator: 'Dit
is het paard achter de wagen spannen. Ze moeten de omstandigheden creeren,
waarin innoverende ondernemers vanzelf opkomen, niet geld uitloven aan mensen
die aan bepaalde voorwaarden moeten voldoen.' Het is dus de vraag of het MITI op
de juiste weg is.

In de tussentijd werkt dankzij alle overheidsstimulering 10 procent van alle
werknemers in de bouw. Ook bij deze investeringen is het de vraag of het genoeg
zoden aan de dijk zet. De krant Sankei constateerde recentelijk dat de overheid
zo'n haast heeft het geld op te maken, dat het geld hoofdzakelijk aan
herstelwerkzaamheden wordt uitgegeven, die weinig planning vergen. Econoom
Takenaka stelt dat nauwelijks van investeringen kan worden gesproken, slechts
van geldoverdracht richting bouw. Een deel van dit geld komt weer terug in de
zakken van de regerende politici als bijdrage aan verkiezingskassen. Symbolisch
is dan ook de recente oproep van politicus Shizuka Kamei, een ex-minister van
Bouwzaken, om deze herfst niet een extra budget van 5 biljoen, ook niet van 10,
maar van 20 biljoen yen te spenderen.

Japans herstel zet door

Bedrijfsleven ; Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              29 of 109 DOCUMENTS

                                NRC Handelsblad

                               September 9, 1999

Buitenlands beleid moet zich niet laten leiden door CNN

SECTION: Opinie; Pg. 6

LENGTH: 1243 words


De informatierevolutie leidt er toe dat burgers en politici geconfronteerd met
mensonterende beelden zich binnen luttele uren achter een of andere zaak
scharen. Volgens J.J. van Aartsen kan buitenlands beleid niet gebaseerd zijn op
primaire emoties.

De informatierevolutie is fundamenteel en treft iedereen in de persoonlijke
levenssfeer. Het is duidelijk dat we op de drempel van de 21ste eeuw worden
geconfronteerd met razendsnelle nieuwe, niet meer weg te denken ontwikkelingen.
Meer en meer mensen zijn on line. Maar leidt de proliferatie van informatie en
kennis via fax, email en internet tot meer 'begrip' van de wereld om ons heen?
Ik denk van niet. Door de hoeveelheid van informatie dreigt een zogenaamde
information overload. Daar komt nog bij dat de snelheid van de
'klaar-terwijl-u-wacht-informatie' vaak omgekeerd evenredig is met de kwaliteit
ervan.

Organisaties en bedrijven zijn afhankelijk van de juiste strategische
informatie. Duizenden publicaties per dag maken het er niet makkelijker op. Wat
te denken van de gewone burger die in een digitale 'oersoep' van enen en nullen
wordt geworpen? Veel burgers zullen juist door de bomen het bos niet meer kunnen
zien. Zoals intelligentie en wijsheid twee verschillende dingen zijn, zo ook
zijn kennis en begrip niet hetzelfde.

Kennis en informatie hebben pas waarde als ze gewogen kunnen worden en in een
context passen. En daar ligt een uiterst belangrijke taak voor de overheid.
Mensen hebben de juiste instrumenten nodig om uit een oceaan van feiten de
relevante van de niet-relevante feiten te onderscheiden. Onderwijs moet ten
eerste de mensen de vaardigheden bijbrengen om kennis te vergaren en te
begrijpen. Dat betekent tegenwoordig meer dan leren lezen. De overheid moet ten
tweede ook de praktische belemmeringen voor de toegankelijkheid van informatie
en kennis wegnemen. Maar wellicht het allerbelangrijkste is dat onderwijs meer
dan ooit mensen leert informatie kritisch te benaderen. We worden soms wat al te
gemakkelijk op sleeptouw genomen door de berichtgeving van de media. Dit noem ik
de 'CNN-factor'.

Een voordeel van de moderne communicatie-technologie is dat aan de ene kant het
voor potentiele dictators steeds moeilijker wordt hun misdaden te verhullen.
Door de satelliet-televisie en internet is de wereld kroongetuige van haar eigen
geschiedenis. Dit is een goede ontwikkeling. Aan de andere kant is de snelle
berichtgeving van vandaag de dag een veel te smalle basis om belangrijke
beleidsbeslissingen te nemen.

De kwaliteit van de berichtgeving laat steeds meer te wensen over. Door het
prisma van de media worden van seconde tot seconde boodschappen aan ons
doorgegeven. De druk van de hoofdredacteur om een scoop te maken wordt steeds
groter. Dat betekent ook dat de traditionele hoor- en wederhoor steeds minder
wordt toegepast. Het nieuws krijgt zo steeds meer soap-gehalte. Het gevaar dat
de CNN-factor verwordt tot een virtuele rattenvanger van Hamelen is niet meer
denkbeeldig. Burgers en politici - geconfronteerd met mensonterende beelden -
scharen zich binnen luttele uren achter een of andere zaak. De roep om harde
actie klinkt dan luid.

Goed, effectief buitenlands beleid kan echter niet gebaseerd zijn op primaire
emoties. Snelheid van informatie kan geen overhaaste beslissingen afdwingen.
Voor een minister van Buitenlandse Zaken in het bijzonder is het dus uiterst
belangrijk om het hoofd koel te houden. Pas handelen als het duidelijk is wat er
echt aan de hand is, als we de situatie echt doorgronden en begrijpen. Ook in de
diplomatie doet de moderne communicatie-technologie zijn intrede. Het is echter
een koude douche om te merken hoeveel misverstanden er ontstaan in het
diplomatieke verkeer door het gebruik van hoogwaardige communicatiemiddelen.

De informatie wordt tot in het absurde gereduceerd en met lichtsnelheid overal
naar toe gezonden. Het lijkt alsof de kwaliteit van de communicatiemiddelen,
dezelfde communicatie juist bemoeilijkt. Daarom zijn nu, meer dan ooit tevoren,
goed opgeleide diplomaten nodig om uit de wirwar van feiten het nationale of
internationale belang te ontwaren en de kern van het probleem te raken.

Neem de wereld van de diplomatie. Laten we eens het hypothetische geval nemen
dat we uit de kluwen van informatie de juiste kennis kunnen destilleren en dat
we een bijna feilloos begrip hebben van de internationale situatie. Laten we
veronderstellen dat er absoluut geen misverstanden bestaan en dat we dus kunnen
anticiperen. Dan nog worden we in toenemende mate geconfronteerd met het
probleem dat we eenvoudigweg onvoldoende diplomatieke en politieke instrumenten
hebben om onze kennis en begrip van de situatie in echte daden om te zetten.

De ontwikkeling van de kennismaatschappij snelt voort over de digitale snelweg,
terwijl de evolutie van het diplomatieke instrumentarium het voetpad lijkt te
volgen. Terwijl burgers door de technologische ontwikkelingen meer en meer van
de overheid, de EU en de VN verwachten, moeten we handelen binnen het kader van
een Handvest van de VN van een halve eeuw oud. De mogelijkheden tot effectief
handelen in het internationaal verkeer zijn beperkt. Dat zijn feiten waarmee wij
allen rekening hebben te houden. Zij behoren tot onze diplomatieke bagage van
vandaag. Maar moeten wij ons erbij neerleggen?

We moeten verder nadenken over humanitaire interventie met militaire middelen in
reactie op wreedheden en schaamteloze schendingen van mensenrechten. Sinds de
opstelling van het Handvest in 1945 wordt het respect voor mensenrechten steeds
prangender en het respect voor de nationale soevereiniteit minder absoluut. Het
Handvest van de VN is specifieker met betrekking tot het recht van
soevereiniteit dan wat betreft respect voor de mensenrechten.

Maar het Handvest is niet de enige bron van internationaal recht. Vandaag de dag
beschouwen we het als een algemeen aanvaarde regel van internationaal recht, dat
geen enkele soevereine staat het recht heeft zijn eigen burgers te terroriseren.
De NAVO-acties tegen Joegoslavie bevestigen deze stelling. De internationale
gemeenschap zal zich serieus moeten buigen over de verschuiving van de balans
tussen het respect voor de nationale soevereiniteit enerzijds en de
mensenrechten en fundamentele vrijheden anderzijds. Dit zal geen pro-Westers of
anti-Derde Wereld debat zijn. De verschuiving in deze balans brengt onzekerheden
met zich mee. Maar de internationale gemeenschap kan het zich niet veroorloven
deze ontwikkeling te negeren. Gisteren was het Kosovo, vandaag is het
Oost-Timor, en wie weet wat morgen in het verschiet ligt?

De komst van de kennismaatschappij dwingt ons letterlijk tot bezinning. Kritisch
luisteren, lezen en leren zijn van het grootste belang. Dat is winst.
Tegelijkertijd betekent de informatie-revolutie, dat bestaande ideeen en normen
aan verandering onderhevig zijn. Mensen zullen steeds meer van hun overheden
eisen. Wij moeten daar verstandig mee omgaan. En dat betekent ook dat we moeten
durven nadenken over veranderingen in ons beleidsinstrumentarium. Dat betekent
dat we bijvoorbeeld moeten durven nadenken over het Handvest en zijn plaats in
het internationaalrecht.

J.J. van Aartsen is minister van Buitenlandse Zaken. Dit is een deel uit de
toespraak die hij vanmorgen hield bij de opening van de vijfde Nederlands-Duitse
conferentie.

Commerciele zenders ; Buitenlandse betrekkingen ; Politiek en Staat ; Media ;
Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              30 of 109 DOCUMENTS

                                NRC Handelsblad

                               September 2, 1999

Verzamelen voor de toekomst

BYLINE: DOOR ONZE REDACTEUR ITE RUMKE

SECTION: Kunst; Pg. 8

LENGTH: 882 words

DATELINE: AMSTERDAM, 2 SEPT.


Historische musea hebben niet geleerd in het heden te verzamelen, zegt
conservator Lodewijk Wagenaar van het Amsterdams Historisch Museum (AHM). Het
AHM maakt daar nu een begin mee.

Ze heet Yasmine. Ze is twaalf jaar, bijna dertien. Een Nederlands meisje uit
Amsterdam West. Haar moeder is van Chinese afkomst, zij werd in Nieuw-Guinea
geboren, haar vader is Marokkaan. Er is een getekend portret van haar gemaakt,
waarop ze een Nintendospelletje in de hand houdt. En ook een interview, waarin
ze vertelt over haar leven en waarom haar walkman een van haar liefste
bezittingen is. Omdat ze zich daarmee kan opsluiten in haar eigen wereld, met
haar eigen muziek. Deze walkman is aangekocht door het Amsterdams Historisch
Museum (AHM), Yasmine kreeg een nieuw exemplaar.

De oude walkman is een van de eerste objecten die het AHM heeft aangeschaft voor
het project met de werknaam Getuigenissen, een 'biografische' verzameling
voorwerpen uit het dagelijkse leven, bedoeld om in de loop van de 21ste eeuw ten
toon te stellen. Conservator Lodewijk Wagenaar: 'Als iemand in 2047 die walkman
ziet, heeft hij het portret van de eerste eigenaresse erbij en kan hij lezen
waarom die voor haar zo belangrijk was. Maar in het verhaal van Yasmine zit
meer. Hoe haar ouders hier naar toe kwamen, hoe het was om te leven in de
beginnende multiculturele samenleving.'

Historische musea hebben niet geleerd in het heden te verzamelen, aldus
Wagenaar. 'We krijgen stukken uit erfenissen, kopen op veilingen. Antieke
voorwerpen van mensen die oud en dood zijn, meestal afkomstig uit een hogere
sociale klasse. Hoe langer het geleden is, hoe minder je weet wat het voorwerp
voor de eigenaar heeft betekend, welke anekdotes er aan vast zitten. En juist
daardoor gaat een voorwerp voor je leven.'

Dat het publiek veel belangstelling voor de jongste geschiedenis heeft en voor
de levensstijl van de diverse bevolkingsgroepen, bleek meer dan tien jaar
geleden uit het succes van een tentoonstelling over massacultuur in het Haags
Gemeente Museum. Uit de 'stijlkamers' kwam naar voren hoe 'de gewone man'
woonde, zich kleedde en welke voorwerpen hij gebruikte in de jaren zeventig.
Zelf trok het AHM in 1998 veel belangstelling met de tentoonstelling Beroep
huisvrouw. Daar werden alle mogelijke vormen van 'huisvrouwelijkheid' getoond
aan de hand van foto's en verhalen. Zo zag je een huisman, een jongen uit een
woongroep, een student, een partner van een homo, een vrouw met een gezin,
afgebeeld met het voor hen essentiele huishoudelijke voorwerp. 'Er was een oude
dame bij die vertelde waarom ze niet zonder haar keukenmachine zou kunnen.'

'Het probleem van de eigentijdse verzameling voor de volgende eeuw is de
grootschaligheid', zegt Wagenaar. 'Er zijn te veel mensen, te veel voorwerpen,
te veel volle winkels. Moeten we een Lundiakast aanschaffen? Een sta-caravan?
Moet je een plastic Mepalbeker in de collectie hebben?'

Collega-conservator Annemarie de Wildt stelde voor vanaf het millennium zo'n
twintig jaar lang, misschien langer, biografisch te gaan verzamelen.
Gast-conservator Clara Brinkgreve heeft het project op poten gezet en is aan de
slag gegaan. Wagenaar: 'Door het een flinke periode vol te houden krijg je
vanzelf een groter verband, een stevigte. Door de veelheid van objecten valt de
willekeur weg van 'waarom dit voorwerp wel en een ander niet'.' De conservator
hoopt dat het AHM in de komende decennia zoveel materiaal-met-een-verhaal
binnenkrijgt, dat als vanzelf een historisch-sociologisch tijdsbeeld ontstaat.
Of de geschiedenis van een mentaliteit. 'Bijvoorbeeld van de huidige tijd, van
kopen, consumeren en weggooien. Van de afnemende collectieve
verantwoordelijkheid voor het publieke domein, die blijkt uit de rotzooi op
straat.'

Yasmine uit West was met vier anderen proefkonijn voor het project. Maar ook bij
andere objecten kan je op zoek gaan naar 'biografische' gegevens en anekdotes.
Eerder kocht Wagenaar bijvoorbeeld via het Pianola Museum een oude pianola aan.
Clara Brinkgreve interviewde een oude dame over de pianola die vroeger bij haar
thuis stond. 'Naar aanleiding daarvan haalde zij herinneringen op aan haar
vader, en haar jeugd. Zij vertelde hoe in 1923 een violiste van het
conservatorium op bezoek kwam, prachtig pianospel hoorde en vroeg of ze een keer
met de pianist mocht samenspelen. Haar vader zei: mijn dochter is zo verlegen,
die wil alleen spelen achter een gesloten gordijn.'

Wagenaar: 'Door die proef weten we nu hoe het werkt, en hoeveel tijd en geld het
per geval kost.' Er moeten een tekening en foto's van de geinterviewde en een
plattegrond van het huis gemaakt worden. Wagenaar's bijdrage bestond onder
andere uit het opstellen van het protocol, waarin de wederzijdse rechten en
plichten van museum en betrokkenen zijn geregeld. Zo moet de geinterviewde het
object aan het museum overdragen, en mag deze het interview lezen voor het tot
nader datum in het archief terecht komt.

Hoe komt het museum aan de mensen en hun voorwerpen? Wagenaar: 'Via, via. De
representativiteit is een beetje lukraak, maar niet helemaal. Het moeten mensen
zijn uit alle lagen, uit alle buurten en van alle leeftijden.'

Lodewijk Wagenaar in het Pianola Museum (Foto NRC Handelsblad, Maurice Boyer)

Musea en galerieen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              31 of 109 DOCUMENTS

                                NRC Handelsblad

                                August 31, 1999

Abdallah II eet in de stad en maakt zich geliefd

BYLINE: DOOR ONZE CORRESPONDENT CAROLINE DE GRUYTER

SECTION: Voorpagina; Pg. 1

LENGTH: 1433 words

DATELINE: AMMAN, 31 AUG.


De Jordaanse koning Abdallah II verovert de harten van zijn onderdanen. Maar
politieke hervormingen blijken moeilijker.

Toen de directeur van het Bashir-ziekenhuis in mei een telefoontje kreeg van het
hof dat de koning 'u een bezoek wil brengen', stond koning Abdallah al beneden
in de gang. Honderden mensen zaten op de vieze vloeren te wachten op dokters die
niet kwamen. Schoonmakers droegen patienten naar de intensive care. Longfoto's
waren verwisseld, de elf liften deden het niet. Het personeel van dit
volksziekenhuis probeerde de koning een rozig beeld voor te schotelen. Maar de
koning beval de directeur de service te verbeteren en trok er meteen geld voor
uit. Toen er twee bliksembezoeken later nog niets veranderd was, ontsloeg hij de
man. Nog steeds klagen mensen dat hun slippers in de operatiezaal worden
gestolen. Maar sommige liften doen het weer, er zijn nieuwe rontgenapparaten en
men zegt dat de verpleegsters minder snauwen.

Met dit soort acties maakt de 38-jarige koning Abdallah, die in februari zijn
aan kanker gestorven vader opvolgde, zich bij zijn volk snel populair. Hij hoort
in vermomming taxichauffeurs uit. Vorige week zat hij elke dag met vrouw en
kinderen op de tribune, in voetbalshirt, om Jordaanse deelnemers aan de Arab
Games toe te juichen. Hij eet in restaurants in de stad, lijfwachten
achterlatend bij de deur.

Cynici zeggen dat dit een gemakkelijke manier is voor de koning om de harten van
zijn onderdanen te winnen. Tot voor kort stond hij bekend als 'de meest
onopvallende prins in het land', zonder enige politieke ervaring, die bovendien
beter Engels spreekt dan Arabisch, Maar Firas Nasser, een werkloze metselaar die
een klus zoekt in de bouwput van het toekomstige hotel Le Royal (gebouwd, zegt
men, met gesmokkelde Iraakse miljoenen van Saddams vermoorde schoonzoon Hussein
Kamel), ziet het anders: 'Iedereen weet hoe corrupt Jordaanse ambtenaren zijn.
Dat de koning niet alleen naar hen luistert maar ook naar het gewone volk,
betekent dat hij hen net zo min vertrouwt als wij dat doen.'

Velen delen die mening. Volgens Salameh Ne'matt, die in juli werd benoemd tot
hoofd Strategische Studies aan het hof, is de koning geschokt door de corruptie
en het wanbeleid van zijn omvangrijke ambtenarenapparaat, wil hij de monopolies
van enkele almachtige families breken en politieke hervormingen doorvoeren:
'Anders dan zijn vader is hij een echte liberaal.' Maar zelfs voor een vorst die
de macht heeft om ziekenhuisdirecteuren te ontslaan, is hervormen niet
eenvoudig. De families wier tomeloze macht hij zegt te willen breken zetten hem
de voet dwars.

De eerste maanden wilde Abdallah zijn positie consolideren. Alleen in het leger,
waar hij carriere maakte en waar hij op handen wordt gedragen, durfde hij een
schoonmaak aan: hij ontsloeg de opperbevelhebber en ruim 100 officieren.
Politiek wilde hij nog niemand tegen de schenen schoppen. Hij benoemde 's lands
bekendste hervormer, de bankier Abdel Karim al-Kabariti, tot chef van het hof -
een van de invloedrijkste posten in Jordanie. Om ook de conservatieven te vriend
te houden maakte hij de apotheker Abdur-Ra'uf Rawabdeh premier. Kabariti is
bezig de budgetten van de koninklijke familie te beknotten, duizenden auto's die
koning Hussein belastingvrij aan burgers had gegeven alsnog te belasten en
restrictieve wetten als de pers- en publicatiewet te versoepelen.

Maar de premier slaat veel van Kabariti's orders - indirect orders van de koning
- in de wind, met als gevolg dat de twee al maanden niet met elkaar praten.

Hoewel geruchten gaan dat Abdallah de regering wil vervangen, heeft hij nog niet
ingegrepen. Ne'matt diende na tien dagen zijn ontslag in toen bleek dat Rawabdeh
de perswet op bepaalde punten juist aanscherpte. Hij hoopte dat de koning voor
hem zou opkomen. Maar Abdallah accepteerde zijn ontslag. Een veeg teken, vindt
Ne'matt: 'Hij geeft de conservatieven een stem. Begrijpelijk in dit stadium.
Maar hoe harder ze schreeuwen, hoe moeilijker de koning hen kan overtroeven.'

De 'conservatieven' vormen geen homogene groep. Invloedrijke Jordaanse families
behoren ertoe, die dankzij verwanten op hoge posten ware handelsimperia hebben
opgebouwd en kunnen verhinderen dat concurrenten importlicenties krijgen. Zij
zijn voor de economische hervormingen waarop IMF en Wereldbank aandringen, mits
zij de hand kunnen blijven leggen op staatsbedrijven die worden geprivatiseerd.
Op hen doelde Wereldbank-directeur Wolfensohn toen hij laatst tegen Abdallah
zei: 'Uw ideeen spreken mij aan, maar uw regering doet het tegenovergestelde.'
Ook de stammen vallen in de categorie conservatieven, vooral die uit het zuiden,
die in ruil voor politieke rust door koning Hussein werden afgekocht met banen,
auto's en andere gunsten die danig in de papieren lopen. Kleine luyden horen
eveneens tot de conservatieven: 'pure' Jordaniers die bovenal bang zijn dat
politieke hervormingen de Palestijnse meerderheid (zo'n 70 procent) meer invloed
geven.

Zo iemand is Abdel Hadi al-Majali (28), een lagere middenklasser bij de krant
Al-Arab al-Yoom maar naamgenoot en familielid van de huidige
parlementsvoorzitter die erom bekend staat dat hij het met de scheiding tussen
politiek en zaken niet zo nauw neemt: 'Als de koning corruptie wil aanpakken,
prima. Maar de Palestijnen gelijke rechten geven marginaliseert ons Jordaniers.
Ik ben bang voor de toekomst.'

Wijlen koning Hussein vreesde vooral fundamentalisten, Palestijnen en liberalen
met hun leuzen over vrijheid en democratie. Zijn zoon Abdallah heeft deze
groepen juist aan zijn kant. De liberalen, om voor de hand liggende redenen. De
fundamentalisten, omdat Abdallah hen naar verluidt graag in de regering wil (ze
zouden binnen de gevestigde orde tammer zijn dan erbuiten), omdat ze de
gevestigde orde graag een toontje lager zien zingen en omdat ze onder een
soepeler perswet vrijelijker hun mening kunnen uitdragen. De Palestijnen, omdat
de koning hun eindelijk evenredige vertegenwoordiging wil geven in het parlement
(zodat ze geen enkele reden meer hebben om Yasser Arafat te steunen). Dat
koningin Rania Palestijnse is, is voor hen geen onbelangrijk detail.

Alledrie de groepen haatten bovendien het stokpaardje van koning Hussein: het
vredesproces met Israel. Dat Abdallah meer waarde hecht aan het aanhalen van de
banden met Syrie en de Golfstaten dan aan warme relaties met Israel, doet hun
plezier. 'Hij is onze hoop', zegt Abdullatif Arabiyaat, secretaris-generaal van
het Front voor Islamitische Actie dat na een boycot van jaren in juni weer
meedeed aan (gemeente)verkiezingen, en 79 van de 100 kandidaten verkozen zag.
'Koning Hussein was getekend door zijn ervaring met de Arabisch-Israelische
oorlogen en de Palestijnse opstand. Het vredesproces werd zijn obsessie.
Abdallah beoordeelt de zaken meer zoals ze zijn. Ik ben blij met die
verandering.'

Salameh Ne'matt merkt op: 'De koning is de oppositie.' Tot ongenoegen van zijn
supporters heeft Abdallah echter onder druk van de regering zijn plan voor een
nieuwe Kieswet weer in de kast gelegd. De conservatieven vertellen hem dat
Jordanie een soort Palestina wordt als de Palestijnse stem evenveel waard wordt
als de Jordaanse - ofwel hij zal 'de troon verliezen'. Een ingewijde weet: 'De
koning luistert ernaar. Stabiliteit is voor hem als nieuwkomer belangrijk.' Ook
de koninklijke familie waarschuwt Abdallah. Dat Kabariti hun toelagen inperkt,
vinden zij al moeilijk genoeg. Dat hij aan de Hashemitische hegemonie wil tornen
met ingrijpende economische en politieke hervormingen, gaat velen van hen
helemaal te ver.

Onder koning Hussein was Jordanie een land van veel meningen maar steeds minder
controverse. Hij was de man van de gulden middenweg, die nu stevig is geplaveid
met Arabische wasta (vriendjespolitiek) en compromissen die 's lands
slagvaardigheid niet altijd ten goede komen. Als koning Abdallah werkelijk
schoon schip wil maken, zeggen Jordaniers, dan moet hij doen wat hij in het
Bashir-ziekenhuis deed: trefzeker de gevestigde orde te lijf gaan. Dat zal hem
vele taaie vijanden bezorgen. Maar of hij er na zes maanden schipperend
koningschap nog van overtuigd is dat hij die prijs wil betalen, weten velen toch
niet meer zo zeker.

Koning Abdallah (midden), zijn vrouw Rania en hun zoontje Hussein (5) volgen
gespannen de verrichtingen van het Jordaanse voetbalelftal tegen Irak tijdens de
Pan Arab Games, die vorige week in Amman werden gehouden. Jordanie versloeg Irak
met 2-1. (Foto AP)

Binnenlandse politiek ; Koningshuizen ; Politiek en Staat ; Recht ; Staatsrecht
; Staatsvormen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              32 of 109 DOCUMENTS

                                NRC Handelsblad

                                August 28, 1999

Is de koopkrachtstijging een feest voor iedereen?

BYLINE: DOOR ONZE REDACTEUR KAREL BERKHOUT

SECTION: Binnenland; Pg. 3

LENGTH: 952 words

DATELINE: DEN HAAG, 28 AUG.


De koopkracht stijgt volgend jaar met een procent, spiegelt het kabinet-Kok
voor. Profiteren ook de mensen met een uitkering in voldoende mate?

Het feest blijft voorlopig nog even aan de gang, is deze week gebleken. De
consument besteedde het tweede kwartaal van dit jaar volgens het Centraal Bureau
voor de Statistiek (CBS) weer fors meer dan vorig jaar, vooral aan elektronica
en auto's. Volgend jaar kunnen de aankopen doorgaan, want de burgers krijgen van
het kabinet meer te besteden door lastenverlichting en inkomenssteun.

Verhoging van de vaste belastingaftrek voor werkenden en meer kinderbijslag zijn
enkele cadeautjes, die bij de onderhandelingen over de begroting van volgend
jaar zijn toebedeeld. Met de berekeningen van het Centraal Planbureau (CPB) in
de hand spiegelt het kabinet-Kok de burgerij een gemiddelde koopkrachtstijging
van 1 procent voor.

De goed-nieuws-show van paars deze week wekt de vraag op in hoeverre de burger
inderdaad blij moet zijn. Dat het CDA moppert over de in zijn ogen te geringe
verhoging van de kinderbijslag is een voorschotje op het politieke debat over de
begroting van 2000, dat na Prinsjesdag echt zal worden gevoerd. De verhoging is
in elk geval te zien als het ongedaan maken van een oude bezuiniging op de
kinderbijslag door het derde kabinet Lubbers, waarin de huidige premier Kok
minister van Financien was.

Ook de lastenverlichting volgend jaar van 1 miljard gulden (en nog eens een
miljard in 2002) is te zien als een goedmakertje voor oud zeer. Om de tekorten
van de sociale fondsen te dekken heeft het kabinet dit jaar de premies van
sociale verzekeringen laten stijgen, met als gevolg dat de lasten in 1999 met
zeker een miljard zijn toegenomen. Dat neemt niet weg, dat de burger volgend
jaar in elk geval meer te besteden krijgt dan dit jaar.

Als de koopkrachtplaatjes van het CPB tenminste een betrouwbaar beeld van de
werkelijkheid geven tenminste en dat is al jarenlang een punt van discussie. Het
CPB berekent voor verschillende inkomenscategorieen ruw gezegd hoeveel de lonen
stijgen (en de uitkeringen) en brengt daarop de inflatie, de belastingen en
premies in mindering. Dat is een nuttig instrument voor de Haagse plannenmakers
om de inkomenseffecten van het eigen beleid te meten, maar veel politici
gebruiken tot verdriet van het CPB de berekeningen ook om de plannen te
verkopen.

En dan blijkt van tijd tot tijd dat zeker niet iedereen er evenveel op vooruit
gaat. Zo bleek begin vorig jaar dat ondanks een beloofde koopkrachtstijging voor
allen, de ouderen er op achteruit gingen door een gewijzigde premie-inning.Het
gevolg was een omvangrijke koopkrachtreparatie en een adviesaanvraag aan de
Sociaal Economische Raad (SER), die na een lange studie geen alternatief zag
voor de huidige koopkrachtplaatjes. En hoewel het CPB zijn best doet om de
plaatjes te verfijnen, blijven de modellen uiteindelijk maar modellen.

Zo is Jan Modaal, de werkende Nederlander met een vrouw en twee kinderen en een
inkomen rond de ziekenfondsgrens, een zeldzaamheid geworden. Ongeveer 10.000
Nederlanders pasten in 1993 nog in zijn corset, de rest van de 6 miljoen
Nederlandse huishoudens niet. Gezien de opmars van tweeverdieners en gebroken
gezinnen is het waarschijnlijk dat volgend jaar het aantal modale Jannen eerder
kleiner dan groter is geworden.

De verborgen winnaars van de koopkrachtplaatjes zijn doorgaans de werkenden, de
verborgen verliezers de mensen met een uitkering. Dat komt doordat het CPB bij
de berekening van de lonen uitgaat van de CAO-afspraken en geen rekening houdt
met individuele loonstijgingen. Zo bleek deze week uit een onderzoek van de
vakbond MHP dat het hoger personeel er volgens de CAO met 3 procent op vooruit
is gegaan, maar in werkelijkheid met 4 tot 5 procent dankzij onder meer
toeslagen of schaalverhogingen.

Deze onderschatting door het CPB betekent ook dat mensen met een uitkering, die
gekoppeld is aan de officiele contractloonstijging, de afgelopen jaren verder
achterop zijn geraakt dan de cijfers suggereren. Critici noemen deze versluierde
verlaging van de uitkeringen al heel lang 'het geheim van het Poldermodel', maar
pas vorig jaar kregen zij gelijk. Van het CBS dat in de nationale rekeningen een
achterstand van een procent of twintig vond, opgelopen in ongeveer 15 jaar.

Het extra geld dat premier Kok deze zomer beloofde aan mensen met een
minimum-uitkering en ouderen die naast hun AOW een klein of geen pensioen
hebben, is dan ook bedoeld als een reparatie 'voor groepen die achter zijn
gebleven'. Of de achterstand kleiner zal worden, dan wel op zijn minst niet
groter zal worden, is echter de vraag. De afgelopen dagen hebben de ministers
flink gepuzzeld om de cijfers kloppend te krijgen voor Prinsjesdag, maar het
zijn wel CPB-cijfers.

Mensen met een baan kunnen ook geheime verliezen lijden. De veranderingen in het
persoonlijke leven van de burger zoals een echtscheiding of een nieuwe baan
(dynamische koopkracht) hebben meer invloed op het besteedbaar inkomen dan de
koopkrachtplaatjes van het CPB (statische koopkracht). De lokale lasten en
verzekeringspremies zijn de afgelopen jaren fors omhoog gegaan, maar zitten niet
in het koopkrachtplaatje.

Zo veroorzaakt de stijging van de huizenprijzen voor de woningbezitters een
hogere aanslag van de onroerende zaak-belasting - tenminste in die gemeenten
waar de huizen opnieuw worden getaxeerd of waar net een huis is aangeschaft. Nu
al kondigen de zorgverzekeraars aan dat de premies voor de
ziektenkostenverzekering opnieuw zullen stijgen. Het is dus de vraag hoeveel een
individuele burger overhoudt van de officiele koopkrachtverbetering met een
procent.

Nationale economie ; Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              33 of 109 DOCUMENTS

                                NRC Handelsblad

                                August 20, 1999

De Waal legt een bom onder het poldermodel

BYLINE: DOOR ONZE REDACTEUR ROBERT GIEBELS

SECTION: Economie; Pg. 12

LENGTH: 930 words

DATELINE: DEN HAAG, 20 AUG.


Wat bezielt de voorzitter van de grootste vakcentrale FNV om het veelgeprezen
poldermodel op te blazen? Gisteren dachten de werkgevers een antwoord op die
vraag te krijgen. Vandaag weten ze het nog steeds niet.

Iedereen die zijn bekomst heeft van het containerbegrip 'poldermodel' wordt deze
week op zijn wenken bediend. En nog wel door FNV-voorzitter Lodewijk de Waal,
een van de pijlers onder de veelbezongen samenwerking tussen vakbeweging,
werkgevers en overheid. Wat De Waal betreft kan de polder en zijn model worden
opgeblazen als hij zijn zin niet krijgt: de werkgeversvereniging VNO-NCW dient
haar leden op te roepen tot matiging van de eigen lonen.

Of De Waal krijgt wat hij vraagt doet er voor het voortbestaan van het
poldermodel eigenlijk al niet meer toe. Een van de eigenschappen van het
Hollandse overlegcircuit heet juist te zijn dat wederzijdse dreigementen
achterwege blijven. Het sociaal-economisch overleg hoort met argumenten te
worden gevoerd, zo vonden alle betrokken partijen tot nu toe.

'Waar is Lodewijk mee bezig?', vragen de werkgevers zich op dit moment af.
Gisteren wachtten ze tevergeefs op een antwoord op die vraag. Toen kwamen
werkgevers- en werknemersvertegenwoordigers samen in de Stichting van de Arbeid,
voor een technisch overleg dat normaal gesproken nauwelijks aandacht krijgt.
Maar de agenda werd overboord gegooid, omdat De Waal juist dit overleg had
aangegrepen om de verhouding tussen de sociale partners op scherp te zetten.

En hoe. Kleptocraten was het etiket dat De Waal had verzonnen voor de zichzelf
verrijkende topfunctionarissen van het bedrijfsleven. De Waal ging maandag all
out. Terug naar gepolariseerde tijden van de klassenstrijd toen niemand nog van
welk model dan ook had gehoord. Gebruik makend van het zwart-witte idioom dat
bij de verhoudingen van toen hoorde: 'inhalige hoge heren' versus 'Jan met de
Pet'. Een moderne vakbondsleider die zijn betoog kracht bij zet met
anachronismen; de tegenpartij, de werkgevers, kon er geen chocolade van maken.

De werkgevers zijn vooral in verwarring omdat ze dachten dat de recente storm
over het verschil in loonstijging tussen de 'hoge heren' en 'Jan met de Pet'
alweer was gaan liggen. De woorden van FNV-bonzen als Waleson en Van der Kolk
werden door VNO-NCW als apaiserend ervaren ten opzichte van de hoge toon van
CNV-voorzitter Terpstra. Waar de laatste dreigde met een hogere looneis voor de
werknemers, pleitten Waleson en Van der Kolk juist voor matiging van de top. Zij
menen (net als de werkgevers) dat de bonden met een bovenmatige looneis in hun
eigen vlees snijden omdat te hoge lonen uiteindelijk schadelijk zijn voor de
werkgelegenheid en de relatieve rust op de arbeidsmarkt.

De verwarring onder werkgevers werd nog vergroot door het tweede deel van het
betoog van De Waal deze week. Nadat hij eerst het poldermodel dreigde op te
blazen, pleitte de voorzitter van de grootste vakcentrale vervolgens in een adem
voor het aanwenden van datzelfde model om een deel van het verlanglijstje van de
vakbeweging voor de volgende eeuw te realiseren.

In de 21ste eeuw moeten werknemers meer ruimte krijgen voor het leven naast het
werk, vindt De Waal. Werkgevers moeten zich inspannen voor meer en betere
kinderopvang en de vierdaagse werkweek moet er alsnog komen. Ook goed voor de
werkgevers die zo hameren op optimale bereikbaarheid, dacht De Waal, want een
dag minder werken betekent 20 procent minder files.

Onder normale omstandigheden, dus zonder dreigementen, hadden de sociale
partners een vergelijk over de 'vierdaagse' kunnen vinden. De werkgevers zien er
wel wat in, zolang op alle dagen behalve de zondag evenveel aan werknemers wordt
betaald. De bonden willen met een vierdaagse werkweek weliswaar toeslagen laten
bestaan voor het werken op zaterdag, maar geen van beide partijen had de deur
over dit onderwerp dichtgegooid. Echter, De Waal heeft er zo'n zware hypotheek
op gelegd dat enige toenadering wel heel lastig wordt.

In een soepel functionerend poldermodel zouden de sociale partners wellicht op
een ruil zijn uitgekomen. Die ruil zou inhouden dat een vierdaagse werkweek met
een 'gewone' zaterdag wordt weggestreept tegen de belofte van VNO-NCW om
directeuren en topmanagers uitdrukkelijk op te roepen tot loonmatiging. Daar
voelen de werkgevers nu niets voor. Het zou hun overtuiging geweld aandoen dat
deze hoger uitvallende lonen het gevolg zijn van marktverhoudingen.

Diezelfde marktverhoudingen zorgen ervoor dat de centrale dreiging van de
landelijke vakcentrales wat archaisch aandoet. De trend in het
arbeidsvoorwaardenoverleg is dat dit op een steeds lager niveau plaatsvindt,
omdat met decentrale onderhandelingen beter kan worden ingespeeld op per bedrijf
of bedrijfstak verschillende marktomstandigheden. De vraag naar mensen is niet
in elke sector even groot en de salarissen dus niet even hoog.

Die salarissen, zo is gisteren weer eens door alle partijen bevestigd, moeten
zich verantwoord ontwikkelen. De werkgevers en werknemers geven aan die wat
obligate conclusie niettemin een verschillende draai. Volgens de bonden gaan de
werkgevers hun leden oproepen tot loonmatiging, waar VNO-NCW meent afgesproken
te hebben met een tekst te zullen komen waarin iedereen wordt opgeroepen de
lonen te matigen. Het deed CNV-bestuurder Rienk van Splunder verzuchten zich in
een tunnel te bevinden. 'Ik zie licht, maar ik weet niet of dat het eind van de
tunnel is of een tegenligger.'

Uiteenlopende loonafspraken in CAO's.

Arbeidsvoorwaarden ; Nationale economie ; Economie ; Sociale Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              34 of 109 DOCUMENTS

                                NRC Handelsblad

                                August 20, 1999

Schikking met verdachte is vorm van klassenjustitie

SECTION: Opinie; Pg. 7

LENGTH: 1154 words


Door schikkingen te treffen met verdachten van zware misdrijven, roept het OM
het beeld op dat witteboordencriminelen met veel geld een mildere behandeling
krijgen dan de gewone man, meent Jan de Wit. Bijzondere factoren mogen geen
andere behandeling rechtvaardigen.

Schikkingen tussen het openbaar ministerie en verdachten van zware misdrijven,
zoals onlangs getroffen in de beursfraudezaak, zijn maatschappelijk ongewenst.
Er is geen enkele rechtvaardiging om witteboordencriminaliteit milder te
behandelen dan andere delicten. Hiermee wordt de deur opengezet naar
klassenjustitie. Van een recht op een regeling, zoals bepleit door hoogleraar

Baauw (NRC Handelsblad, 18 augustus), kan daarom geen sprake zijn.

Baauw beweert dat in de praktijk een buitengerechtelijke afdoening allang regel
is geworden. In de meeste grote fraudezaken zouden zich bovendien twee
bijzondere factoren voordoen die een buitengerechtelijke bijzondere afdoening
rechtvaardigen. Zijn visie op de vervolging van dit soort niet geringe
misdrijven druist echter niet alleen volledig in tegen het rechtsgevoel, maar
getuigt ook van een miskenning van een groot aantal feiten.

De afgelopen jaren is een aantal regelingen die het openbaar ministerie met een
verdachte trof in de openbaarheid gekomen. Een bekende schikking betrof die in
de vervolging van de familie Van der Valk, verdacht van het op grote schaal
plegen van belastingfraude. De veroordeling in eerste instantie tot
onvoorwaardelijke gevangenisstraf werd door het Haagse gerechtshof omgezet in
240 uur dienstverlening. Het hof liet daarbij zwaar meewegen dat het Van der
Valk-concern zich bereid had getoond 138 miljoen gulden aan achterstallige
belasting en premies te betalen.

En nu is er dus opnieuw een schikking in een grote strafzaak van vermoede
witteboordencriminaliteit op de beurs, zoals frontrunning, het handelen met
voorkennis, het witwassen van zwart geld via de beurs, belastingfraude, valsheid
in geschrifte, omkoping en deelneming aan een criminele organisatie. Het zijn
niet de minste misdrijven.

Niemand zal waarschijnlijk ontkennen dat de schade voor de samenleving bij dit
soort misdrijven groot is en het belang van opsporing en vervolging dus zeer
wezenlijk. Door in dit soort zware misdrijven schikkingen te treffen onderschat
het OM het beeld dat het zelf oproept, namelijk dat witteboordencriminelen met
veel geld een mildere behandeling krijgen dan de gewone man.

Is hier nu, zoals Baauw stelt, sprake van ongelijke gevallen? Zijn er in grote
fraudezaken in tegenstelling tot gewone strafzaken twee bijzondere factoren die
een buitengerechtelijke afdoening rechtvaardigen? Ik meen van niet.

Ten eerste moge het zo zijn dat in grote fraudezaken naast een strafrechtelijke
reactie vrijwel altijd tevens sprake is van forse fiscale naheffingen en legio
verstrekkende arbeidsrechtelijke, bestuursrechtelijke en tuchtrechtelijke
consequenties, maar in het merendeel van kleine fraudezaken is dat niet anders.
De frauderende bankbediende krijgt niet alleen gevangenisstraf, maar ook
ontslag. En fraude met uitkeringen leidt consequent tot een veroordeling
inclusief terugvordering van te veel ontvangen uitkering en een fiscale
naheffing. Het verschil zit hem, zoals we hebben gezien in de zaak Van der Valk,
daarin dat de strafrechtelijke veroordeling bij de zware misdrijven licht
uitvalt vanwege de bereidheid om de fiscale naheffing te voldoen. Een naheffing
die sowieso verschuldigd is.

De tweede reden om een bijzondere afdoening toe te passen zou de publiciteit
betreffen bij een openbaar proces, met alle schade en schande vandien. Dit nu
gaat echt te ver. Iedere verdachte wordt geconfronteerd met een openbaar proces
en zoniet de landelijke, dan toch vaak de plaatselijke publiciteit. Sterker nog,
het kan toch niet zo zijn dat mensen met zogenaamd aanzien, dat wordt aangetast
door hun criminele activiteiten, milder worden behandeld dan mensen zonder
aanzien? Van dat aanzien hebben zij in het verleden ook zeer waarschijnlijk de
vruchten mogen plukken. En het is nu eenmaal zo dat hoge bomen veel wind vangen.
Dat neemt niet weg dat de mediahype rond grote strafzaken zeer schadelijk is
voor een onafhankelijke beoordeling van de strafzaak. Met andere woorden, van
ongelijke gevallen en zogenaamd bijzondere factoren is niet zozeer sprake dat
deze een andere behandeling rechtvaardigen.

Maar de feiten zijn nog veel ernstiger. Verdachten in deze grote strafzaken
kunnen het zich financieel permitteren een dreamteam van dure advocaten in te
huren om met een financieel lange adem jarenlang door te blijven procederen. Dit
in tegenstelling tot een groot aantal mensen dat is aangewezen op gefinancierde
rechtsbijstand.

Verdachten in grote strafzaken kunnen het zich financieel permitteren een
schikking te treffen met het openbaar ministerie. Een schikking van anderhalf
miljoen gulden, zoals beursfraudeverdachte Fred H. nu heeft getroffen met het
OM, is voor het gros van de mensen niet weggelegd. Zij zullen in plaats daarvan
eerder worden geconfronteerd met een vrijheidsstraf.

Daar komt bij dat het bij wittenboordencriminaliteit, zoals ook nu in de
beursfraudezaak, in tegenstelling tot andere delicten vaak gaat om complexe
misdrijven. Als gevolg van de complexiteit van deze grote strafzaken en een
gebrek aan expertise en menskracht bij het OM wordt een schikking al snel gezien
als het hoogst haalbare. Ik noem dat 'de dans ontspringen'. Want al is een
financiele aderlating onplezierig, het staat natuurlijk in geen verhouding tot
een vrijheidsstraf, met alle gevolgen vandien.

Onlangs heeft criminoloog B. Rovers van de Erasmus Universiteit Rotterdam in een
onderzoek naar het bestaan van klassenjustitie geconcludeerd dat mensen met een
lagere sociaal-economische status meer kans lopen strafrechtelijk vervolgd en
veroordeeld te worden.

Hij wijst onder meer op de financiele middelen om zich van gespecialiseerde
rechtshulp te kunnen voorzien, het al dan niet bestaan van een cultuurkloof
tussen justitie en de verdachte en de complexiteit van de misdrijven. Dit
onderzoek en de praktijk zijn voldoende redenen om te spreken van
klassenjustitie.

Het OM moet zeer terughoudend zijn met buitengerechtelijke afdoeningen.
Strafzaken moeten voor de rechter worden gebracht en door de rechter in het
openbaar worden beoordeeld. Dit komt de preventieve functie van het strafrecht
ten goede.

Voorzover buitengerechtelijke afdoeningen voortkomen uit een gebrek aan
expertise bij het OM, waardoor een schikking al snel wordt beschouwd als het
hoogst haalbare, is het dringend noodzakelijk dat deze deskundigheid bij het OM
wordt binnengehaald.

Jan de Wit is lid van de Tweede Kamer en maakt deel uit van de SP-fractie.
Daarvoor was hij sociaal advocaat te Heerlen.

Openbaar ministerie ; Straffen ; Loon en inkomen ; Economie ; Sociale Economie ;
Recht ; Justitie ; Rechterlijke Macht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              35 of 109 DOCUMENTS

                                NRC Handelsblad

                                August 20, 1999

Amerika voert vergeten oorlog in Irak

BYLINE: DOOR ONZE REDACTEUR MICHAEL STEIN

SECTION: Binnenland; Pg. 2

LENGTH: 1365 words

DATELINE: AMSTERDAM, 20 AUG.


Ondanks aanhoudende Amerikaanse aanvallen op Irak behoudt Saddam Hussein zijn
positie. De VS staan voor de vraag of ze de strijd moeten opvoeren.

Meer dan acht jaar na het einde van de Tweede Golfoorlog bestoken Amerikaanse en
Britse vliegtuigen bijna dagelijks militaire doelen in Irak. Ze hebben dit jaar
al meer dan drie keer zoveel doelen aangevallen als tijdens de hevige
bombardementen afgelopen december. Van zijn kant doet president Saddam Hussein
nog steeds alles om hen neer te schieten. Hij heeft zijn dapperen zelfs enorme
financiele beloningen toegezegd als zij een geallieerd toestel naar beneden
halen of een piloot gevangennemen.

Deze in de schaduw van Kosovo 'vergeten oorlog' duurt slechts een paar minuten
per dag en is zo'n routine geworden dat de media er vrijwel geen aandacht aan
besteden. Dit tot grote tevredenheid van Washington, dat de aanvallen de
afgelopen maanden uitbreidde en daaraan zo min mogelijk publiciteit gaf. De
afgeworpen bommen zijn veel zwaarder dan voorheen. En de piloten mogen sinds
eind januari naar eigen inzicht en zonder daarvoor toestemming te vragen alle
Iraakse defensiesystemen bombarderen, zelfs als ze van daaruit niet worden
aangevallen. Op grond van 'preventieve zelfverdediging', zoals het Pentagon dat
noemt.

Voor Saddam Hussein die - tegen alle verwachtingen in - nog steeds vast in het
zadel zit, is het van groot belang de Arabische wereld te laten zien dat hij als
een leeuw blijft vechten tegen de Westerse supermogendheden, die met hun
barbaarse sancties en hun bombardementen het Iraakse volk proberen uit te
roeien. Maar deze moedige leeuw moet, om de sympathie van de massa's te krijgen,
tegelijkertijd een bedreigd en onschuldig lam zijn. Dus is het voor Saddam een
godsgeschenk als vrouwen en kinderen voor het oog van camera's in ziekenhuizen
doodgaan of door Amerikaanse bommen in flarden worden gescheurd. Daarom worden
medicijnen niet aan de bevolking geleverd, hoewel zij volgens de VN wel in de
pakhuizen aanwezig zijn. En daarom is de medische apparatuur om vet af te zuigen
beschikbaar voor Saddams omgeving, maar zijn de meest elementaire antibiotica
onbetaalbaar of onvindbaar voor de gewone man. Het huidige scenario begon in
december vorig jaar na vier nachten van intensieve Amerikaans-Britse
bombardementen, die met mediabombarie gepaard gingen. Zij moesten de wereld, en
vooral het uiterst kritisch gestemde Amerikaanse Congres, aantonen dat president
Clinton geen zwakkeling was, en niet accepteerde dat Saddam UNSCOM, de Speciale
Ontwapeningscommissie van de VN voor Irak, het werken onmogelijk had gemaakt.

Maar die bombardementen zonder toestemming van de Veiligheidsraad van de VN
wekten internationaal grote wrevel, omdat men er een bevestiging in zag van een
ongeremde machtspolitiek van de Verenigde Staten. Bovendien vonden Saddams
Arabische buren het verontrustend dat al die bommen en kruisraketten wel enige,
maar geen beslissende schade hadden toegebracht aan Saddams militaire vermogen.

Direct daarna maakte Saddam bekend dat UNSCOM nooit meer naar Irak zou mogen
terugkeren, zodat het met de inspectie en vernietiging van zijn
massa-vernietigingswapens voorgoed gedaan was. Bovendien zou Irak van nu af aan
elk vliegtuig neerschieten dat zich zonder toestemming in de no fly zones
bevond. Deze zones werden in 1991 in het noorden, en het jaar daarop in het
zuiden door de VS, Groot-Brittannie en Frankrijk ingesteld om Saddam te
verhinderen respectievelijk zijn Koerdische en shi'itische onderdanen te
bombarderen. In 1996 breidden de VS en Groot-Brittannie de zuidelijke no fly
zone uit van de 32e naar de 33e breedtegraad, even ten zuiden van Bagdad, en
maakten er meteen ook een no drive zone van, waar Iraakse tanks en gepantserde
voertuigen verboden waren.

Een paar jaar had Irak deze zones zwijgend geduld. Nu niet langer - tot grote,
stille vreugde van de politieke en militaire beleidsmakers in Washington. Vanaf
1991 hadden zij de politiek van de containment gevolgd, het in bedwang houden
van Saddam. Intussen waren zij nu eens op zoek gegaan naar een krachtige
oppositiebeweging, dan weer naar een Iraakse generaal die samen met het Westen
en de Arabische buren bereid was om Saddam te liquideren.

Maar de oppositie bleek daarvoor te zwak en te verdeeld. En de generaal werd
maar niet gevonden, ook al omdat elk Arabisch buurland zijn eigen generaal koos.
Dus hoopte men in Washington op een spontane opstand in het leger tegen Saddam
en probeerde men de anti-Iraakse acties zo op te voeren dat het leger zich
genoodzaakt zou zien Irak van Saddam te verlossen.

Die politieke koers werd direct na de bombardementen van december door Sandy
Berger, de Nationale Veiligheidsadviseur van president Clinton, op een
persconferentie opnieuw versluierd verwoord. Hij zei dat er maar twee
mogelijkheden waren: of Iraks totale, maar zeer onwaarschijnlijke inwilliging
van de eisen die de Veiligheidsraad had gesteld, of de onvermijdelijke val van
Saddam Hussein.

Hij beloofde dat de VS militair geweld zouden blijven gebruiken om militaire
installaties te vernietigen als Saddam die weer in gebruik zou nemen. En men zou
Saddam niet toestaan crises te beginnen en weer te beeindigen als hem dat
uitkwam. Van militaire zijde werd bevestigd dat Washington van nu af aan het
initiatief zou nemen, om niet langer gedwongen te zijn miljarden verslindende
expedities naar de Golf te sturen zodra Saddam weer eens agressief werd.

Op dat moment wist Berger nog niet dat Saddam frontaal in de aanval zou gaan.
Niet alleen tegen UNSCOM en de no fly zones, maar ook tegen Saoedi-Arabie en
Koeweit, die hij feller dan ooit beschuldigde van verraad en onderworpenheid aan
de imperialisten. Berger wist wel dat Saddam binnen een half jaar zijn chemische
en biologische wapenprogramma's weer zou kunnen opbouwen, en binnen maximaal
drie jaar zijn atoomwapens, zonder dat de Amerikanen dat direct zouden ontdekken
of er iets tegen konden ondernemen.

In feite werd de politiek van de containment gehandhaafd met het argument dat de
VS diezelfde politiek tegenover de Sovjet-Unie hadden gevolgd, die na veertig
jaar succesvol was gebleken. Het wachtwoord was: geduld.

Maar het Witte Huis staat onder toenemende druk van het Congres. Van de
Republikeinen die Clintons 'slappe Irak-politiek' een mooie gelegenheid vinden
om hem dwars te zitten. Maar ook van de Democraten die ervan overtuigd zijn dat
Saddam op termijn een levensgevaarlijke bedreiging is voor de hele regio en voor
de Amerikaanse nationale belangen. Alle onafhankelijke militaire deskundigen
zowel binnen als buiten UNSCOM zijn het met die laatste visie eens. Er is echter
geen enkel hard bewijs dat Saddam zijn massa-vernietigingswapens weer optuigt.
Niemand weet waarmee hij bezig is en of hij zijn ploeg van gespecialiseerde
wapenexperts, die hij nu al negen jaar doorbetaalt, niet ondergronds aan het
werk zet.

Vandaar dat de voor- en tegenstanders van een harde politiek tegenover Saddam
het erover eens zijn dat de een of andere vorm van internationale wapencontrole
in Irak noodzakelijk is. Als daarover in de Veiligheidsraad de komende maanden
geen overeenstemming wordt bereikt, zal het sanctieregime tegen Irak langzaam
maar zeker ineen storten. Dan zullen The Evil Three, zoals Rusland, China en
Frankrijk in Washington worden genoemd, hun eigen gang gaan, gevolgd door een
aantal landen uit de Arabische en de Derde Wereld. Ze willen zo snel mogelijk
goede zaken doen met Irak, al was het maar om zijn miljardenschulden alsnog te
innen. Maar als Saddam zijn olie vrijelijk kan exporteren, zal hij over
voldoende financiele middelen beschikken om zijn wapenfantasieen in wapenfeiten
om te zetten.

Daarom is het debat binnen de Amerikaanse overheid en ook binnen het Congres
weer opgelaaid over de vraag of men de huidige oorlog op een laag pitje moet
voortzetten of staken, dan wel tot hardere aanvallen moet overgaan.

Irakezen op de plek in de buurt van de stad Jesan waar Amerikaanse vliegtuigen
gisteren aanvallen uitvoerden. Volgens Bagdad werden ten minste elf burgers
gedood. (Foto AP)

Internationale gewapende conflicten ; Politiek en Staat ; Recht ; Volkenrecht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              36 of 109 DOCUMENTS

                                NRC Handelsblad

                                August 16, 1999

Politieke elites moeten geen macht najagen

BYLINE: ANDRIES HOOGERWERF

SECTION: Opinie; Pg. 7

LENGTH: 958 words


Politieke elites wekken in toenemende mate de ergernis van de gewone burger. Om
dit tegen te gaan moeten zij vanuit een gefundeerde politieke visie naar het
algemeen belang en niet naar macht streven, vindt Andries Hoogerwerf.

Het gekrakeel in en rond het tweede kabinet-Kok maakt deel uit van een meer
algemeen probleem. De manier waarop elites in de politieke democratie
functioneren, roept al jaren bij veel burgers wrevel en verontrusting op. In
brede kring is het beeld ontstaan dat veel politici en topambtenaren de
fundamentele politieke idealen uit het oog hebben verloren en in de ban zijn
geraakt van het streven naar macht en eigenbelang. Daarmee is de kwaliteit van
het politieke leiderschap in het geding.

Het Nederlandse volk lijkt steeds minder bereid met zich te laten sollen door
zijn regenten. Verscheidene ontwikkelingen in het laatste kwart van deze eeuw
hebben dit in de hand gewerkt.

De gedachte dat leden van politieke elites - zoals ministers, Kamerleden en
topambtenaren - zich onderscheiden door superieure persoonlijke eigenschappen,
is in de televisiedemocratie steeds minder houdbaar. Persoonlijke en politieke
tekortkomingen laten zich niet meer maskeren. De televisiedemocratie vereist
politici met een sterk charisma. Maar tegelijk ondermijnt zij dat charisma
voortdurend door persoonlijke eigenaardigheden en politieke uitglijders te
accentueren. Gezag moet worden verdiend, maar dat is tegenwoordig moeilijker dan
ooit.

Een negatieve beeldvorming wordt bevorderd doordat politieke elites vooral
bestaan uit mensen met een hoge opleiding en een hoog inkomen. Zij kunnen zich
niet altijd voldoende in de problemen van minder gesitueerden inleven.

Daarnaast is de politieke elite verambtelijkt. Kamerleden worden voor ruim de
helft uit beroepen in de publieke sector gerecruteerd. Bovendien spelen bij
benoemingen in hoge publieke functies meer dan voorheen ook partijpolitieke
criteria een rol. Intussen is het aantal partijleden gedaald tot minder dan drie
procent van de kiesgerechtigde bevolking. Als gevolg van dit alles kunnen veel
burgers zich onvoldoende in de politieke elites herkennen.

Daar komt bij dat de politieke elites steeds meer een gesloten circuit lijken te
vormen. Het overleg van ministers met de fractieleider en voorzitter van de
eigen partij is sterk toegenomen. De regeringsfracties in het parlement zien het
als hun belangrijkste taak het kabinet en vooral de eigen ministers en
staatssecretarissen in het zadel te houden.

Het beeld van een gesloten circuit wordt versterkt doordat de programmatische
verschillen zijn verminderd. De grote politieke partijen zijn naar het midden
van het politieke spectrum opgeschoven. Kamerleden betitelen elkaar tegenwoordig
als collega's.

Ook de stijl van het politieke leiderschap roept kritiek op. Bewindslieden,
Kamerleden en topambtenaren hebben zich meer en meer ontwikkeld tot
verambtelijkte en professionele managers. Zij doen veelal een beroep op belangen
in plaats van politieke waarden. Calculerende politici maken calculerende
burgers nog meer calculerend.

Meer in het algemeen heeft het publieke beeld van de overheid en de politiek
ernstige schade opgelopen. Daartoe hebben niet alleen de schandalen bijgedragen.
Door naar 'meer markt en minder overheid' te streven, hebben politici de
eenzijdige en onterechte indruk gewekt dat de overheid faalt en de markt een
succes is.

Het beeld dat politieke elites vooral hun macht en eigenbelang nastreven, wordt
versterkt doordat hun openheid voor de problemen en wensen van de bevolking vaak
beperkt is. Dit hangt samen met het feit dat veel politici een negatief beeld
van de burgers hebben. Zij veronderstellen dat de burgers niet in politiek
geinteresseerd zijn en geen politieke kennis hebben. Dit beeld is te
generaliserend en dus feitelijk onjuist.

Ook de manier waarop politieke elites worden geselecteerd, stuit op kritiek.
Over de kandidaatstelling voor het parlement beslist binnen de meeste partijen
in feite de partijtop. Bij de selectie van bewindslieden tijdens de
kabinetsformatie blijkt het criterium van de bekwaamheid niet altijd voldoende
aandacht te krijgen. Falende bewindslieden, Kamerleden en topambtenaren worden
zelden tot aftreden gedwongen.

De conclusie moet zijn, dat de politieke elites als gevolg van verscheidene
ontwikkelingen in de ogen van veel burgers niet goed functioneren. Daarom moet
de kwaliteit van zowel het politieke leiderschap als de politieke democratie
worden verbeterd.

Een hervorming kan gedeeltelijk de vorm aannemen van structurele veranderingen,
zoals het invoeren van een referendum, herinvoering van de opkomstplicht bij de
stembus en een drastische versterking van de interne partijdemocratie.

Daarnaast zijn ingrijpende veranderingen in de politieke cultuur nodig.

Leden van politieke elites moeten primair op hun kwaliteit en representativiteit
worden geselecteerd, ook van buiten de politieke partijen. De gezamenlijke
politieke elites behoren de politieke en in grote lijn ook de sociale
samenstelling van de bevolking te weerspiegelen. De verschillende politieke
elites behoren binnen het kader van hun taak voldoende zelfstandig op te treden
en voldoende te worden gecontroleerd. Naast elementen van een gezamenlijke
politieke cultuur behoren zij ook een herkenbare eigen (partij-)cultuur te
hebben.

Maar vooral moeten zij door hun gedrag aan de burgers laten zien dat zij vanuit
een gefundeerde politieke visie naar het algemeen belang en niet naar macht of
eigenbelang streven. Kortom, de politieke democratie moet minder elitair worden.

Prof.dr. A. Hoogerwerf is politicoloog.

Ministeries ; Overheidsbeleid ; Openbaar bestuur ; Politiek en Staat ; Openbaar
Bestuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              37 of 109 DOCUMENTS

                                NRC Handelsblad

                                August 13, 1999

Aegon koopt na piramide in VS Brits uiltje

BYLINE: DOOR ONZE REDACTEUR MENNO TAMMINGA

SECTION: Economie; Pg. 13

LENGTH: 725 words

DATELINE: DEN HAAG, 13 AUG.


Aegon koopt voor 2,3 miljard gulden een bouwsteen voor de Britse verzekerings-
en pensioenmarkt. Het geld voor de expansie haalt superbelegger Aegon bij haar
suikeroom, de Vereniging Aegon.

Een Amerikaanse piramide had Aegon net op de kop getikt, nu koopt de verzekeraar
ook een Brits uiltje. Logo's zijn belangrijk in de financiele wereld, zoveel
onderscheidend vermogen hebben de abstracte producten van banken, verzekeraars
en vermogensbeheerders niet.

Met de levensverzekeringsdivisie van de Britse Guardian Royal Exchange
(prijskaartje: 2,3 miljard gulden) krijgt Aegon een extra logo erbij: de uil van
Guardian. De piramide van Transamerica kostte het negenvoudige.

Aegon vierde de overname gisteren samen met een verhoogde prognose van de
winstgevendheid dit jaar. In het eerste halfjaar is de nettowinst per aandeel,
de cruciale maatstaf voor Aegon, met 15 procent gestegen tot 2,60 gulden (1,18
euro). Van de nettowinstgroei van 14 procent (tot 1,5 miljard gulden) was 12
procentpunt stijging op eigen kracht.

De komende maanden verwacht het concern, door de goede gang van zaken in
Amerika, door de overname van Transamerica en sterke winstgroei bij haar
Nederlandse bankzaken, een versnelde stijging van de winst per aandeel van 15 a
18 procent voor het hele jaar. Voor de nettowinst gaat het concern nu uit van
een groei met 22 a 25 procent.

De overname is weliswaar een miljardenslag, maar mist het spectakel van de
Transamerica overname die Aegon opstootte tot de op twee na grootste partij op
de levensverzekeringenmarkt in de grootste economie ter wereld. De aankoop van
de Guardian Royal Exchange divisie (van Sun Life, die weer eigendom is van de
Franse concurrent Axa) is vooral een aanvulling voor het schap met financiele
producten dat Aegon in het Verenigd Koninkrijk aanbiedt.

Aegon verkoopt op de Britse markt vooral producten om vermogen op te bouwen voor
de oude dag en vult dat nu aan met risicodekkingen voor particulieren en een
palet verzekeringen die bedrijven hun werknemers kunnen aanbieden.

Op de Britse markt is Aegon-dochter Scottish Equitable nummer een (marktaandeel
16 procent) in het segment van verkoop van levensverzekeringen en pensioenen via
onafhankelijke tussenpersonen. Op de totale markt, inclusief de afzet via
verzekeringsagenten die alleen een specifieke verzekeraar dienen, staat Aegon op
plaats negen of tien, vertelde voorzitter B. Stewart van de Britse Aegon dochter
gisteren bij de presentatie van de halfjaarwinst.

Hij verwacht de nodige extra groei door de introductie van een nieuwe
aanvullende pensioenverzekering voor 'de gewone man', een zogeheten stakeholders
pension. Stewart:'Daardoor zal de markt een stuk vergroot worden, doordat mensen
die nu geen pensioen kopen, dat straks wel gaan doen.'

De grootste sprong voorwaarts maakt Aegon met de overname in het beheerde
vermogen. Het beheerde vermogen in het Verenigd Koninkrijk stijgt tot zo'n 95
miljard gulden, maar de beheerders laat Aegon zitten bij Guardian Royal
Exchange. Het tekent de gestage opmars van vermogensbeheer als een aparte
activiteit bij verzekeraars. De verkoop van polissen garandeert een constante
instroom van kapitaal. Alles bij elkaar gaat het bij Aegon om
beleggingsportefeuilles met een waarde van 370 miljard gulden.

Maar als grote belegger ziet Aegon andere grote (en kleine) beleggers niet staan
voor de financiering van de overname van de Guardian Royal Exchange divisie.
Aegon plaatst 9 miljoen nieuwe aandelen (waarde: 1,5 miljard gulden) bij
grootaandeelhouder Vereniging Aegon, die waakt over de zelfstandigheid van het
concern. Door deze aankoop stijgt het bezit aan gewone aandelen van de
Vereniging met een procentpunt naar 30,8 procent. Doel is aandelen bijkopen tot
een belang van ongeveer 40 procent.

Aegon vindt de aandelenemissie te klein en te kostbaar voor de financiele
markten. De suggestie dat Aegon meteen wat extra geld kon aantrekken voor een
oorlogskas viel bij topman K. Storm niet in goede aarde. Dat zou de formule voor
de sterke vermogensverhoudingen van Aegon maar 'verzieken'. Een oorloskas is
iets van 'tien tot vijftien jaar geleden'.

Aegon heeft geen oorlogskas nodig. Aegon heeft de Vereniging, die heeft een
vermogen van 30 miljard gulden.

Bouwsteen op Britse markt

Bank- en verzekeringswezen ; Economie ; Bedrijfstakken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              38 of 109 DOCUMENTS

                                NRC Handelsblad

                                August 12, 1999

Aegon koopt Guardian Royal: 2,3 mld gulden

BYLINE: DOOR EEN ONZER REDACTEUREN

SECTION: Voorpagina; Pg. 1

LENGTH: 436 words

DATELINE: ROTTERDAM, 12 AUG.


Verzekeraar Aegon heeft voor 700 miljoen Britse pond (2,33 miljard gulden) de
divisie levensverzekeringen overgenomen van de Britse concurrent Guardian Royal.
Dat heeft het bedrijf vanochtend bekendgemaakt bij de presentatie van de
halfjaarcijfers.

De winst van Aegon in het eerste halfjaar kwam uit op 679 miljoen euro (1,5
miljard gulden), een stijging van 14 procent. Voor het gehele jaar verwacht het
concern nu een hogere winst dan eerder was aangekondigd. Aegon rekent op een
stijging van 22 tot 25 procent en een toename van de winst per aandeel van 15
tot 18 procent. De winst per aandeel steeg in het eerste halfjaar met 15 procent
van 1,03 tot 1,18 euro.

Aegon koopt de divisie van het Franse Axa, dat in mei dit jaar het gehele
Guardian Royal had overgenomen voor ongeveer 10 miljard gulden en het vervolgens
heeft geintegreerd met zijn Britse dochter Sun Life. Door de overname stijgt het
premie-inkomen van Aegon in Groot-Brittannie met 20 procent van 4 tot 4,7
miljard euro (ruim 10 miljard gulden).

Engeland is naast Amerika en Nederland een van de kerngebieden van Aegon. De
verzekeraar nam in 1993 een belang in de lokale pensioenverzekeraar Scottish
Equitable en heeft dat in verschillende stappen (voor meer dan 1 miljard gulden)
uitgebreid tot een recht op 100 procent van de winst. Vorig jaar droeg Scottish
Equitable 229 miljoen gulden bij aan de winst van 2,75 miljard gulden.

Op de Engelse markt voor pensioen- en levensverzekeringen is al enkele jaren een
ingrijpend samenklonteringsproces gaande, inclusief nieuwe regelgeving. Groei
was voor Aegon noodzakelijk om zijn marktpositie te behouden.

Kleinere cooperatieve verzekeraars worden regelmatig overgenomen door
kapitaalkrachtige beursgenoteerde partijen, terwijl marktleider Prudential, die
geleid wordt door ex-Reed Elsevier co-voorzitter (en ex-Aegon-commissaris) P.
Davis, een grote vermogensbeheerfirma heeft gekocht.

Verder werkt de Britse regering aan de invoering van een nieuw aanvullend
pensioen voor 'de gewone man', dat de pensioenmarkt zal vergroten. Verzekeraars
en andere aanbieders mogen echter niet meer dan 1 procent beheervergoeding voor
deze polissen rekenen. Hun reguliere provisies zijn hoger.

Een acquisitie van 2,3 miljard gulden is niet overdreven veel voor Aegon. Begin
dit jaar nam de verzekeraar het Amerikaanse Transamerica over voor ruim 19
miljard gulden. In 1996 werd Aegon door de overname van Providian al een grote
speler in Amerika. Die aankoop kostte de verzekeraar toen ruim 6 miljard gulden.

Bank- en verzekeringswezen ; Bedrijfsleven ; Economie ; Bedrijfstakken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              39 of 109 DOCUMENTS

                                NRC Handelsblad

                                 August 5, 1999

Koud genot ; Boek over de geschiedenis van het ijsje

BYLINE: FRIEDERIKE DE RAAT

SECTION: Agenda; Pg. 17

LENGTH: 1837 words


At keizer Nero nu wel of geen waterijsjes? Waar komt de naam Haagen Dazs
vandaan? En waarom was ijs vroeger gevaarlijk voor de gezondheid? Historicus Pim
Reinders bestudeerde de geschiedenis van het consumptie-ijs en schreef er een
leuk en lijvig boek over. Over de achtergrond van Peche Melba en waarom vrouwen
geen ijsjes mochten eten op straat.

Nederland is het enige land ter wereld dat het woord ijsco kent. Het dateert uit
begin deze eeuw, toen ijs nog vooral bij de banketbakker verkrijgbaar was. Met
het uitbreken van de Eerste Wereldoorlog steeg de prijs van grondstoffen en om
kosten te besparen verenigden de ijsverkopende bakkers zich in ijscompagnieen
die gezamenlijk inkochten en op een centrale plaats ijs bereidden. IJsco is
afgeleid van 'ijscompagnie' en het woord is blijven bestaan lang nadat de
banketbakkers ieder huns weegs waren gegaan.

Terwijl ijs al eeuwen hoogtij vierde in landen als Frankrijk, Engeland en
Italie, verschenen pas eind vorige eeuw de eerste ijsverkopers in het
Nederlandse straatbeeld, vaak Italianen. Hun aanwezigheid werd niet altijd op
prijs gesteld. In 1933, midden in de crisistijd, liet de Nederlandse Bond van
Consumptie-ijsbereiders een affiche drukken met de tekst 'product van
Nederlandsche arbeid': voor ijs moest je bij Nederlandse verkopers zijn en niet
bij Italianen. In 1935 liepen de spanningen zo hoog op dat honderden Nederlandse
ijsbereiders een protestbijeenkomst belegden in het Amsterdamse theater Bellevue
en een petitie opstelden voor de regering met het verzoek geen Italianen meer
toe te laten. De actie had effect: het was buitenlanders voortaan verboden zich
te vestigen als ijsbereider/verkoper.

Overigens gold ijs eten op straat lange tijd als iets ordinairs. Voor vrouwen
was het zelfs zeer ongepast om aan een ijsje te likken: de tong tonen was taboe.
Dames dienden een op straat gekocht ijsje mee naar huis te nemen, op een
schoteltje om te keren en met een lepeltje op te eten.

Over de herkomst van consumptie-ijs bestaan allerlei mythen. Zo zou keizer Nero
(37-68 na Chr.) al waterijs hebben gegeten en naar verluidt wisten de oude
Chinezen al wat roomijs was. Het zou Marco Polo (1254-1324) zijn geweest die
ijsrecepten meenam uit China. Deze zouden via de koks van Catherina de Medici in
Frankrijk terechtgekomen zijn, toen zij in 1533 trouwde met Hendrik II.

Onwaarschijnlijk allemaal, schrijft cultuurhistoricus Pim Reinders in het zeer
gedetailleerde Een wereldgeschiedenis van het consumptie-ijs. Het boek, dat deze
week verschijnt, is geschreven in opdracht van ijsfabrikant Unilever. Polo rept
in zijn hele reisverslag niet van ijs en bovendien maakten de Chinezen pas
honderden jaren na zijn reis kennis met consumptie-ijs. En ten tijde van
Catherina de Medici was het ijsprocede alleen bekend bij een paar geleerden,
aldus Reinders, die eerder de Nederlandse koffiegeschiedenis bestudeerde en een
boek schreef over honderd jaar rederijreclame. Het ruim zeshonderd pagina's
tellende ijsboek behandelt de geschiedenis van het ijs, van de oude Perzen tot
de kleinste ijsfabriekjes in Nederland, en is dankzij de vele interessante
feiten, leuke anekdotes en mooie foto's zeer leesbaar.

De wordingsgeschiedenis van consumptie-ijs loopt van met ijs en sneeuw gekoelde
dranken via halfbevroren limonades en de warmte-onttrekkende effecten van zout
naar de koudetechniek met ammoniakgas. De eerste aanwijzingen voor het gebruik
van primitieve koelprocedes komen uit Mesopotamie, waar in 2000 voor Chr. al
ijskelders in gebruik waren. Deze werden in de winter gevuld met ijs uit
rivieren en sneeuw uit de bergen. In Perzie maakte men ijs door kuiltjes te
graven in het zand, binnen ommuurde plekken in de woestijn. De kuiltjes werden
gevuld met water dat 's nachts bevroor.

Het zou tot medio 16de eeuw duren voordat geleerden het vriesprocede met zout en
water onder de knie kregen, waardoor waterijsjes van zoete drankjes konden
worden gemaakt. Van 'samenhangende' ijsjes was nog geen sprake, die deden pas
hun intrede in de 18de eeuw toen men ontdekte dat suiker en ijs beter mengen
wanneer rauwe eieren worden toegevoegd.

IJs ontwikkelde zich tot een dessertrage in adellijke kringen.
Porseleinfabrikant Sevres kon de koninklijke vraag naar ijsservies nauwelijks
aan. Catherina de Grote (1729-1796) bestelde in 1776 een dessertservies voor
zestig personen met tien ijskoelers en honderdzestien ijskopjes. Lodewijk XVI
was minder gelukkig met zijn in 1783 bestelde ijsservies. Het moest in 1803
klaar zijn, had de koning bepaald. Elk onderdeel moest negenmaal worden gebakken
en er waren topschilders nodig voor de vele mythische afbeeldingen die de vorst
op het servies wilde. In 1792 werd de productie gestaakt: de koning was onthoofd
en het nieuwe regiem wilde alleen politiek correct servies, bijvoorbeeld met het
afgehakte hoofd van Lodewijk erop.

Sneller transport, waardoor melk makkelijker verkrijgbaar was in de steden, de
aanvoer van exotische grondstoffen als vanillebonen, de ijsbereidingsmachine en
de komst van grote aantallen Italiaanse ijsverkopers zorgden ervoor dat ijs in
de 19de eeuw voor het gewone volk binnen handbereik kwam. Overigens was het lang
niet altijd mogelijk om aan de vraag te voldoen: na kwakkelwinters was er te
weinig natuurijs om consumptie-ijs te koelen. Tot begin deze eeuw bleef in
Scandinavie en de Verenigde Staten een levendige handel in natuurijs bestaan.

Met de verfijning van de Franse keuken kregen ijstaarten steeds fantastischer
vormen. In gastronomische boeken uit begin deze eeuw staan onder meer de
Eiffeltoren, de Britannia die over de wereldzeeen vaart en het Vrijheidsbeeld.
Sommige namen uit die tijd bestaan nog steeds, zoals Dame Blanche en Omelette
Siberienne. Peche Melba werd in 1896 uitgedacht door de Franse topkok Auguste
Escoffier. Hij was een groot bewonderaar van de Australische operadiva Nellie
Melba. Toen de ster daags na een concert in Covent Garden in het Londense Savoy
Hotel at, waar Escoffier werkte, maakte hij speciaal voor haar een vanille-ijsje
met perzik. Toen hij haar zes jaar later weer ontmoette, vroeg hij of hij zijn
creatie Peche Melba mocht noemen. In zijn memoires beklaagt Escoffier zich
erover dat zijn schepping gemaltraiteerd wordt: van de oorspronkelijke
samenstelling, met ijsvleugels die verwijzen naar de zwaan in de opera Lohengrin
die Melba in Covent Garden zong, was niets over.

Het eten van een ijsje was in vroeger dagen niet van risico's ontbloot. Tot de
uitvinding van het eetbare hoorntje in 1904 werd ijs in glazen verkocht. De
klant likte het glas leeg, de ijsverkoper spoelde het in vuil water of haalde er
alleen een doek doorheen, waarna hij het glas voorzette aan de volgende klant.
Daarbij moest de Keuringsdienst van Waren in Amsterdam in 1926 vaststellen dat
van de 414 plaatsen waar ijs werd bereid er 58 tevens in gebruik waren als woon
en/of slaapvertrek.

Het ijshoorntje bracht uitkomst. Volgens de overlevering zou het opgerolde
wafeltje bij toeval zijn uitgevonden op de Wereldtentoonstelling van 1904 in St.
Louis. Een daar aanwezige ijsverkoper was door zijn schaaltjes heen, waarna de
wafelverkoper naast hem op het idee kwam om het ijs in wafelhoorntjes aan te
bieden. Het ijsbekertje, ideaal voor reclamedoeleinden, kwam pas in de jaren
'20.

De Amerikanen hebben zich met ruim 20 liter per persoon per jaar ontpopt tot de
grootste ijseters ter wereld, gevolgd door de Australiers, de Zweden en de
Italianen. De Nederlander eet zo'n 7,5 liter ijs per jaar.

Hoe belangrijk ijs voor de Amerikanen was, blijkt wel uit het feit dat de
overheid in juni 1943 bepaalde dat ijs tot de 'basic 7' van het nationale
voedingsprogramma hoorde. Nog steeds beschouwen Amerikanen ijs meer als een
zuivelproduct dan als een luxetussendoortje, een van de redenen waarom er in de
VS zoveel ijs wordt gegeten.

Verscheidene Amerikaanse ijsfabrikanten verwierven wereldfaam. In 1960 werd in
New York Haagen Dazs opgericht, een fantasienaam die voor Deens moet
doorgaan,hoewel het Deens geen a en zs kent. Amerikanen beschouwen Denemarken
als het zuivelland bij uitstek. In 1978 begonnen Ben Cohen en Jerry Greenfield
in een oud pompstation in Vermont met Ben & Jerry's. Met een tot de verbeelding
sprekende aanpak - gekke recepten, opvallende verpakking en een sociaal fonds -
groeiden ze uit tot een miljoenenbedrijf met vestigingen tot op Terschelling aan
toe.

De naoorlogse ijshistorie in Nederland is er een van schaalvergroting, overnames
en fusies, schrijft Reinders. En van nieuwkomers als Haagen Dazs,
Scholler-Movenpick en Ben & Jerry's. Bijzonder is het verhaal van melkboer Den
Hertog uit Melissant op Goeree-Overflakkee, die eind jaren '70 zelf roomijs ging
maken. Via Bolswessanen kwam het succesvolle bedrijf in 1995 in handen van
Unilever, dat het nog steeds onder de eigen naam verkoopt als dessertijs.

De ijsconsumptie is in Nederland altijd matig geweest. Pas in 1958 ging
Unilever, dat toen al actief was in onder meer Belgie (Ola), Groot-Brittannie
(Wall's) en Duitsland (Langnese), de Nederlandse markt op. Hard liep het niet:
in de jaren '60 werd nog steeds verlies geleden en in 1965 overwoog Unilever
zelfs om te stoppen met ijsverkoop in Nederland. De introductie van het
gezinspak bracht de ommekeer. De op voordeel beluste Hollander, inmiddels
massaal voorzien van ijskast met vriesvak, zag hier wel wat in. IJs werd
populair en Unilever kocht steeds meer kleine ijsfabriekjes op. Toppers van het
Nederlands-Britse concern zijn Cornetto (uitgebracht in 1959), de Raket (bestaat
al 30 jaar) en Magnum, sinds 1989 op de markt en een reactie op de ijs-Marsreep,
die binnen enkele maanden een marktaandeel van 18 procent verwierf. Unilever
besloot daarop het succesvolle Duitse ijsje Nogger te upgraden. Het resultaat
was een dik, ovaal roomijsje met een stevige laag echte chocola van Callebaut:
de Magnum, waarvan er jaarlijks honderden miljoenen worden geconsumeerd.
Sindsdien borduurt Unilever voort op het succes: er kwam onder meer een Magnum
Classic, een Magnum White, Magnum Ego en een Magnum after Dinner. Mars intussen
zat niet stil en lanceerde snackachtige ijsjes als de Bounty en het M & M-ijsje.

De alomtegenwoordigheid van Unilever op de markt van verpakte losse ijsjes heeft
de Europese Commissie ertoe gebracht zich te bezinnen op maatregelen om het
semi-monopolie te breken: het ijsmarktaandeel van de voedingsmiddelengigant
schommelt in Nederland, net als elders in Europa, rond de 75 procent. En dan te
bedenken dat Unilever in 1956 nog concludeerde dat ijs verkopen in Nederland
geen zin had omdat Nederlanders niet meer dan een dubbeltje wilden betalen voor
een ijsje.

Een wereldgeschiedenis van het consumptie-ijs, Pim Reinders. Uitg. L.J. Veen.

640 pagina's met leeslint en boekenlegger in vanillegeur. Circa 600
(kleuren)foto's. ISBN 90 204 5932 5. Prijs [f]89,90.

Het boek verschijnt een dezer dagen.

Non fictie ; Geschiedenis ; Voeding ; Consumentenzaken ; Kunst en Cultuur ;
Kunst ; Taal- en Letterkunde

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              40 of 109 DOCUMENTS

                                NRC Handelsblad

                                 August 5, 1999

Tranen voor een beul

BYLINE: HUBERT SMEETS

SECTION: Media; Pg. 23

LENGTH: 499 words


Zelfs na zijn dood vergde Josif Stalin nog slachtoffers. Niet alleen Lavrenti
Beria, de chef van de geheime politie, moest het verscheiden van de
secretaris-generaal met de dood bekopen toen Nikita Chroesjtsjov het politiek
net sloot, hem in een hinderlaag lokte en snel liet executeren. Daarvoor waren
er ook al ongeveer 1500 gewone burgers gesneuveld: vertrapt in de rouwstoet te
Moskou waarmee vijf miljoen sovjetburgers de laatste eer wilden bewijzen aan hun
opgebaarde 'leider'. Vitali Wolf overleefde de hysterische taferelen in maart
1953 wel. Maar ook hij huilde bij het afscheid, hoewel diens halve familie ten
tijde van het stalinisme was geliquideerd. Achteraf lijkt het op een 'seksuele
perversie', maar toen was het logisch dat iedereen het lijk wilde zien van een
god die een kwart eeuw 'angst en adoratie' had ingeboezemd.

In Les deux morts de Joseph Staline laat regisseur William Karel ooggetuigen van
een dubbele dood aan het woord. Het gaat volgens Karel om een tweevoudige
sterven, omdat Stalin eerst echt overleed en vanaf 1956 ook politiek om zeep
werd gebracht. Het resultaat is een merkwaardige film over een Byzantijnse
cultuur, waarvan de sporen 1999 nog steeds traceerbaar zijn.

Karel begint met de mensen die erbij waren toen Stalin van 28 februari tot 5
maart in zijn buitenverblijf in Koentsevo na een alcoholische nacht dagenlang in
coma lag, zonder dat zijn 'kameraden' in het Politbureau hem medische hulp
verschaften. De KGB'er Aleksei Rybin begrijpt nog steeds niet dat Beria en de
anderen zijn baas zo konden verraden. Vervolgens komt de rouw aan bod. Onder
andere via kleinzoon Aleksandr Boerdonski, voor wie opa eveneens een 'mythe'
was, en Chroesjtsjovs dochter Rada, die vertelt hoe omzichtig haar vader vanaf
de zijlijn te werk ging om de vacante post van 'secretaris-generaal' in bezit te
nemen.

De nieuwe leiders maken alras een einde aan de publieke rouw. Het gebalsemde
lijk wordt weliswaar naast Lenin gelegd, maar voor het overige wordt zijn naam
zo min mogelijk genoemd. Totdat Chroesjtsjov de tijd rijp acht voor de politieke
liquidatie van de man in wiens kielzog hij omhoog is geklommen. Het verhaal van
diens prive-secretaris Pjotr Demitsjov over het krankzinnige 20e partijcongres
van de CPSU in 1956, waar de partijleider zijn befaamde 'rede' hield, is
fascinerend. De herinneringen van Kremlin-grafdelver Fjodor Konjev, die vijf
jaar later het stoffelijk overschot uit het mausoleum moet halen en achter de
Kremlinmuur begraven, zijn welhaast ontroerend.

Dankzij hen heeft William Karel een gevoelig beeld geschetst van die
tegenwoordig onbegrijpelijke maar desondanks nog altijd relevante paradox:
namelijk dat ook slachtoffers waarachtig kunnen huilen om het lot van hun beul.
Wie daarvoor de ogen wenst te sluiten, mist een rode draad uit de geschiedenis
van Rusland.

Les deux morts de Joseph Staline, Ned.3, 23.40-0.38u.

Stalin (14) als student aan het seminarium. (Foto ANP)

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              41 of 109 DOCUMENTS

                                NRC Handelsblad

                                 July 31, 1999

Twijfelen aan de vijand ; Japanse veteranen over de bezetting van Indie

BYLINE: HANS VAN DER LUGT

SECTION: Zaterdags Bijvoegsel; Pg. 25

LENGTH: 2095 words


Volgende week opent een tentoonstelling in Nederland over de bezetting van
Indie. Japanse veteranen hebben eraan meegewerkt. Maar conservatief Japan verzet
zich tegen deze 'zelfbevrediging' door Nederland, de vorige 'bezetter' van
Indie.

Gekleed in een Indonesisch batik-hemd staat de 81-jarige Masafumi Aoki
kaarsrecht te wachten bij de uitgang van het metrostation in het noorden van
Tokio. Hij groet met een glimlach en een lichte buiging, strak uitgevoerd zoals
een oud-militair betaamd. Ook de woonkamer van zijn kleine flat blijkt vol te
staan met voorwerpen uit Indonesie. Aoki diende tijdens de Tweede Wereldoorlog
als onderofficier bij de Kempeitai, de Japanse militaire politie, in de stad
Semarang op Midden-Java, waar hij ook nu nog regelmatig op bezoek gaat. 'Japan
en Thailand waren de enige onafhankelijke landen in Azie', zegt Aoki. 'Wij
vochten voor de bevrijding van Azie van westers kolonialisme.' Al heeft ook Aoki
op bevel van de keizer in 1945 zijn wapens moeten neerleggen, voor hem betekent
dat niet dat Japan de oorlog voor een verkeerd doel vocht.

Aoki is lid van een groep van zo'n veertig Japanse Indie-veteranen met zeer
uiteenlopende achtergronden die zich actief bezighouden met de herinnering aan
de oorlog. Om die reden hebben ze de afgelopen tijd veel bezoek uit Nederland
heeft gehad. Het Nederlands Instituut voor Oorlogsdocumentatie (NIOD) zocht hun
medewerking voor een tentoonstelling over de oorlog, waarin het gezichtspunt van
participanten uit de drie betrokken landen zelf centraal moest staan. Bij de
veteranen bestond aanvankelijk twijfel over de intenties van de voormalige
vijand, maar men besloot op het verzoek in te gaan. Op 7 augustus opent de
tentoonstelling in het Rijksmuseum onder de titel 'Nederlanders, Japanners,
Indonesiers. De Japanse bezetting van Nederlands-Indie herinnerd'.

De bedoeling is dat de tentoonstelling ook naar Japan komt. Het vinden van
tentoonstellingsruimte blijkt echter moeilijk. Conservatief Japan verzet zich.
Kenichi Ara, die zelf de oorlog niet heeft meegemaakt maar als belangstellend
toehoorder bij alle bijeenkomsten van bovengenoemde groep veteranen aanschuift,
schreef in juni in het maandblad Seiron: 'In Nederland worden alleen maar
vooroordelen verspreid. Zouden Japanners daar iets van moeten leren?' Al bij
voorbaat noemt Ara het project 'niets anders dan zelfbevrediging' van de
Nederlanders. De conservatieve krant Sankei zette een verkorte versie van Ara's
artikel op de voorpagina.

Het tere punt voor Ara is dat Japan nog meebetaalt ook. Volgens hem is het hele
idee voor de tentoonstelling ontstaan toen Japan ruim een miljoen gulden aan
Nederland betaalde nadat toenmalig premier Murayama in 1995 publiekelijk excuses
over de oorlog uitsprak. Navraag bij het NIOD leert dat de Japanse bijdrage aan
de tentoonstelling ruim twee procent van het budget bedraagt: 23.000 gulden, die
moet worden besteed aan audiovisuele apparatuur. 'Slap excuus', zegt Ara, die
het hele idee dat Japan meewerkt een schandaal vindt. Hij is fel tegen de komst
van de expositie naar Japan omdat hij vast overtuigd is van het anti-Japanse
karakter ervan.

Dagboek

Met de veteranen zelf blijkt beter te praten. Veteraan Sadao Oba vindt het
artikel van Ara 'doodzonde' en het besluit van de krant Sankei dit op de
voorpagina te plaatsen 'idioot'. Oba is een van de centrale figuren in de
tentoonstelling van het NIOD als representant van de Japanse getuigen. Op 7
augustus zal hij in het Rijksmuseum spreken tijdens een symposium bij de
officiele opening.

Oba spreekt over de oorlog en het functioneren van de Japanse samenleving in
termen die bekend zijn voor een westers bezoeker. Zo noemt hij niet alleen
vooroorlogs Japan, maar ook het huidige land 'absolutistisch geregeerd', zij het
dat de vooroorlogse militairen nu zijn vervangen door ambtenaren. De
overeenkomst tussen beide is volgens Oba dat ze de gewone burger laten betalen
voor hun fouten. Gedurende de Tweede Wereldoorlog met zijn leven, tegenwoordig
met belastinggeld om de economische chaos op te ruimen. Oba's denktrant
verschilt zeer van de eerder aangehaalde Kempeitai-man Aoki: bij hem komt het
opofferen van burgers niet ter sprake. Zelfopoffering voor het vaderland is
immers een vanzelfsprekende deugd. En het verlies van de oorlog was voor Aoki
geen gerechtvaardigd verlies van een totalitair regime, maar vooral een gevolg
van hoogmoed van de militairen.

Oba heeft duidelijk afstand genomen van de zienswijze van conservatief Japan,
dat denkt in termen van 'wij Japanners' versus 'de rest van de wereld'. Hij
heeft dan ook vrijwel de hele naoorlogse periode in Europa gewoond, eerst een
paar jaar in Hamburg en vervolgens in Londen. Vier jaar geleden keerde hij pas
terug naar Japan. In zijn nieuwe huis in een voorstad van Tokio herinnert een
reeks Engelstalige boeken aan dit verleden, en een foto van zijn dochter die in
Londen is achtergebleven. In 1954 kwam Oba voor het eerst in Nederland: 'Bij het
bedrijf in Rotterdam waar ik moest zijn vroeg iemand direct waar ik in de oorlog
had gezeten. 'Bandoeng', antwoordde ik, 'maar met de kampen heb ik nooit iets te
maken gehad.' Blijkbaar stelde dat tevreden, want er volgde verder geen
reactie.'

Oba diende in Bandoeng als dienstplichtig onderofficier bij de
bevoorradingstroepen. Hij had een relatief makkelijke tijd tijdens de oorlog -
nimmer een schot gelost - maar de ervaring heeft hem nooit losgelaten. Tijdens
zijn jaren in Londen schreef hij een studie over de activiteiten van Britse
Japan-experts tijdens de oorlog en gaf een aantal lezingen over zijn ervaringen.
Na terugkomst in Japan volgde recentelijk de publicatie van zijn dagboek uit de
jaren van Britse en Nederlandse krijgsgevangenschap. Oba werkt nu mee aan de
tentoonstelling van het NIOD omdat hij 'Nederlanders, Japanners en Indonesiers
wil laten zien hoe het was.'

Planmatige massamoord

In Nederland gaat de publieke aandacht voor de oorlog in Indie al gauw richting
de vraag hoe Japan het 'verwerkt', en of het land wel werkelijk excuses heeft
aangeboden. Het vanzelfsprekende uitgangspunt daarbij is dat Japan in dezelfde
categorie van 'fout land' valt als Duitsland. Veteraan Oba verzet zich tegen een
dergelijke simpele vergelijking: 'Japan heeft niet als land een planmatige
massamoord uitgevoerd op een volk, zoals de vernietiging van de joden door
Duitsland.' Oba ontkent niet dat er tijdens de oorlog gruweldaden zijn gepleegd.
Evenmin ontkent hij de veel betwiste massamoord op Chinezen bij de verovering
van Nanking, al hecht hij meer geloof aan de conservatieve Japanse schatting van
dertig- tot veertigduizend doden dan aan het officiele Chinese cijfer van
driehonderdduizend. 'Met dat lagere cijfer wil ik niet goedpraten wat er in
Nanking is gebeurd', zegt Oba, 'maar het is heel iets anders dan de planmatige
uitroeiing van een volk."

De gelijkschakeling van Japan en Duitsland wordt vergemakkelijkt door de
internering van Nederlanders in kampen, simpelweg omdat ze Nederlanders waren.
'Natuurlijk hebben de Nederlandse geinterneerden een verschrikkelijk lot
ondergaan', zegt Oba. 'Het is logisch dat ze daar kwaad over zijn. Maar de
Nederlanders deden precies hetzelfde. Toen de oorlog begon pakten de
Nederlanders alle Japanse burgers in Indonesie op en stuurden een deel in
schepen naar Australie. Die schepen waren erger dan de slavenschepen. Ze kregen
allemaal een kom die ze zowel voor hun uitwerpselen moesten gebruiken als voor
hun eten. Na de oorlog moesten wij als krijgsgevangen dwangarbeid verrichten,
ook dat ging tegen internationale regels. Een van mijn vrienden is door
dwangarbeid omgekomen. Bovendien heeft Nederland na de oorlog 290 Japanse
militairen ter dood veroordeeld, meer dan enig ander land.'

Als een ding duidelijk wordt in gesprekken in Japan over de oorlog dan is het
dat racisme een onlosmakelijk aspect is van het conflict. Terwijl in Europa
Europese staten elkaar bestreden, vocht Japan enerzijds tegen andere Aziaten -
Chinezen en Koreanen die het wilde overheersen - en anderzijds als Aziatisch
land tegen westerse landen die als koloniale overheersers in Azie waren. Oba:
'Als we wederzijds beschuldigingen blijven herhalen komen we er nooit.
Historische gebeurtenissen moeten gewoon als feiten worden geaccepteerd. We
moeten kijken waarom het is gebeurd en wat we kunnen doen om een herhaling te
voorkomen. Daar is dit project van het NIOD op gericht. Daarom is dit goed.'

Kolonialisme

Oba meent dat de oorlog uiteindelijk een einde heeft gemaakt aan het westerse
kolonialisme, al was dit niet Japans eerste doel. Dat was simpelweg verovering
van rijke natuurlijke hulpbronnen zoals de olie in Indie. Voormalig
Kempeitai-man Aoki daarentegen ziet de oorlog rond de Stille Oceaan puur als een
strijd tussen Azie en het westen om hegemonie. Azie moest oprijzen tegen het
westerse kolonialisme, onder leiding van Japan wel te verstaan. Japan is die
strijd aangegaan en heeft helaas verloren. De schuld daarvan ligt geheel bij
Japan zelf, aldus Aoki.

Bij zijn uiteenzetting blijft Aoki tegenover zijn westerse bezoeker de perfecte
gentleman. Hij praat over mishandeling door Nederlandse militairen tijdens zijn
krijgsgevangenschap en laat klassiek Chinese poezie zien die tijdens die
gevangenschap schreef. Over de 'donderslag' die hij voelde bij het keizerlijk
besluit tot overgave en de 'eindeloos stromende tranen' daarna. Aoki werd na de
oorlog door de Nederlanders vastgehouden op verdenking van oorlogsmisdaden. 'Ik
heb geen idee waarom', zegt Aoki. Na vier jaar werd hij uiteindelijk vrijgelaten
zonder dat er ooit een proces was geweest. 'Ze konden blijkbaar niets vinden.'

In zijn artikel noemt schrijver Ara veteraan Aoki als een van degenen die
aanvankelijk minder enthousiast waren over het NIOD-project. Inderdaad blijkt
Aoki niet veel te zien in het openrijten van oude wonden. Hij begrijpt wel dat
Nederlandse ex-geinterneerden excuses willen, maar stelt daar tegenover dat 'de
behandeling die wij vervolgens ondergingen veel erger was. Daarbij zijn veel
mensen omgekomen'. 'Het was nu eenmaal oorlog. Is het niet beter dit alles met
het water weg te laten stromen?'

Aoki illustreert zijn geloof dat bepaalde zaken beter kunnen rusten met de
herinnering aan zijn beste kameraad, Kikutake, tijdens Nederlandse
krijgsgevangenschap: 'Hij kreeg tbc en spuugde bloed. Ik vroeg of hij
vrijstelling van dwangarbeid kon krijgen maar men zei: dat is sabotage. Toen de
toestand te erg werd mocht hij uiteindelijk naar de ziekenzaal. Een arts kwam
kijken maar deed niets. Hij heeft maandenlang slechts liggen wachten op de dood.
Als er eerder naar was gekeken had hij een kans gehad te overleven. Ik heb zijn
familie nooit verteld wat er precies is gebeurd. Als ze denken dat hij is
overleden ondanks een goede behandeling dan heeft dat wellicht hun verdriet
verzacht. Als ze precies hadden geweten wat er echt is gebeurd dan zouden ook
zij willen schreeuwen om excuus. Maar een excuus brengt de doden niet terug en
schenkt geen voldoening.'

De Aziatisch georienteerde Aoki verschijnt niet op de NIOD-tentoonstelling. Maar
hij heeft wel een verhaal dat voor Nederlanders hoogst interessant is: het
'Semarang-incident', een dramatische gebeurtenis die kort na de Japanse overgave
plaatsvond. Volgens Aoki hadden Indonesiers in Semarang Japanse en Nederlandse
burgers in een gevangeniscomplex gegijzeld om te ruilen tegen Japanse wapens.
Het Japanse leger had van de geallieerden bevel gekregen de wapens alleen aan
geallieerde troepen te overhandigen, maar die waren nog steeds niet gearriveerd.

Aoki's Kempeitai-eenheid besloot uiteindelijk de gijzelaars te ontzetten. 'We
waren met slechts veertig man tegen een grote overmacht, maar als Kempeitai
hadden we ons nu eenmaal al verzoend met de dood.' De actie slaagde. 'De meeste
Japanse burgers waren echter al vermoord. Alleen de Nederlanders, zo'n
negenhonderd vrouwen en kinderen, stonden er nog te beven. De Indonesiers hadden
gezegd dat zij de volgende dag aan de beurt zouden zijn.' Nog immer, zegt Aoki,
heeft hij contact met een dankbare Nederlander die destijds als tienjarige
jongen met zijn moeder onder de gegijzelden was.

Met medewerking van Monique Snoeijen

Kerdja! Werk! Met dergelijke affiches probeerde de Japanse propagandadienst de
sympathie van de Indonesische bevolking te krijgen. 'Werk aan de totstandkoming
van Groot Azie', staat op dit aanplakbiljet Collectie Nederlands Instituut voor
Oorlogsdocumentatie

Tweede wereldoorlog ; Kunst en Cultuur ; Geschiedenis

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              42 of 109 DOCUMENTS

                                NRC Handelsblad

                                 July 30, 1999

De jonge jaren van New York

BYLINE: LUCAS LIGTENBERG

SECTION: boeken; Pg. 30

LENGTH: 1570 words


Toen de Newyorkse schrijver Walt Whitman in 1871 zijn eigen tijd 'onderzoekend
in de ogen keek' zag hij zich voortsnellende, koortsachtige menigten, dure en
imposante nieuwe gebouwen maar ook demonische hebzucht, diefstal en
schofterigheid, in een wereld vol modieus geklede speculanten, proleten en
geteisem. Whitmans uitlatingen, geciteerd in Gotham, gaan al op voor New York
sinds het zich een stad kan noemen. Meer dan driehondervijftig jaar na de
stichting door Nederlanders is het een bruisende metropool, onbetwist de primus
inter pares in de Verenigde Staten en volgens zijn huidige burgemeester zelfs
'de hoofdstad van de wereld'. In Gotham vertellen Edwin Burrows en Mike Wallace
het verhaal van de stad van de vroegste tijden tot 1898, het jaar dat New York
de voorsteden Brooklyn, Queens, de Bronx en Staten Island annexeerde. Een
vervolg is in de maak.

Burrows en Wallace kregen voor dit werk onlangs de Pulitzer Prijs in de
categorie geschiedenis. De twee auteurs, beiden academici, hebben de laatste
inzichten in hun boek verwerkt maar ze zijn er ook in geslaagd een leesbaar
geheel te maken. Gotham is ondanks de omvang allesbehalve stoffig, wellicht
dankzij het dynamische onderwerp van het boek. De titel ontleenden Burrows en
Wallace aan de schrijver Washington Irving, die de naam Gotham gebruikte voor
New York, evenals de latere geestelijke vaders van de strip- en filmheld Batman.
Gotham is New York met suspense, maar ook met een knipoog, een iets knusser New
York, dat zo goed als zeker alleen verwijst naar Manhattan.

Het verhaal van Gotham is geen idylle. Het is ook geen museum vol
bezienswaardigheden, zoals de enkele jaren geleden gepubliceerde Encyclopedia of
New York. Gotham is een jakkerrit in een yellow cab richting uptown over asfalt
vol potholes. Het is een opeenvolging van al het menselijke lief en leed dat
maar denkbaar is. Niet het geijkteverhaal over een stad, maar het verhaal van
een stad die zijn inwoners de grootste rijkdom en de verschrikkelijkste
ervaringen te bieden heeft. Burrows en Wallace hebben het grondig aangepakt en
de feitendichtheid in hun boek is hoog. Af en toe wordt de lezer het zicht
benomen op het grotere geheel, net als in een grote stad, maar de auteurs hebben
op het oog weinig belangrijke gebeurtenissen of zijsporen gemist.

De eerste eeuw westerse bewoning van de stad behoort toe aan de Nederlanders,
die weliswaar al in 1673 definitief de heerschappij verloren, maar wier
privileges en invloed nog lang aanwezig waren. Daarna is New York Engels maar
ook al snel Amerikaans. New York voorheen Nieuw Amsterdam - is altijd een stad
van banken en commercie geweest. De ideale ligging van de stad en het
handelsinstinct van de bewoners zorgden ervoor dat de stad zich aanpaste aan de
commerciele mogelijkheden. De bedrijvigheid in de haven paste zich aan aan de
suiker die in de eerste maanden van het jaar uit het Caraibisch gebied kwam, aan
andere goederen die in de zomer volgden en de handel met Engeland, die zich
concentreerde in het najaar.

De stad is ook altijd een prooi geweest van boom en bust die elkaar snel
opvolgen. Daarbij moet niet alleen worden gedacht aan financiele perikelen, maar
ook aan talloze branden en epidemieen die de stad en haar bewoners bij tijden
trof. In de Nederlandse tijd had de stad Indianenaanvallen te verduren,
omstreeks 1739 werd de stad in de as gelegd, bijna een eeuw later weer. De gele
koorts en de cholera eisten duizenden slachtoffers, tot in 1850 toe. Van de
tweehonderdduizend inwoners vluchtte de helft naar het platteland. Van de
achterblijvers stierven er ongeveer 3.500.

Omstreeks 1830 is New York een grote stad aan het worden. De brand van 1835
wiste de laatste Nederlandse sporen uit, een snelle uitbreiding in noordelijke
richting begon. De immigratie nam toe, industriele activiteiten ontwikkelden
zich en er ontstond een snel groeiende behoefte aan arbeidskrachten. De stad
werd te groot en de oude Nederlandse gewoonte om op Nieuwjaarsdag nog bij al je
kennissen langs te gaan raakte in onbruik. De oude families Stuyvesant,
Roosevelt, Brevoort, Schermerhorn hadden nog wel veel land in bezit en
profiteerden van de expansie. Washington Irving rekende echter af met de
Hollandse voorvaderen in Knickerbocker's History of New York, waarin ze worden
geportretteerd als pijprokende luiaards. Sindsdien heten de leden van de gegoede
stand 'Knickerbockers'. Burrows en Wallace hebben het her en der over de
'Knickerbockracy' en 'Knickercrats'. Die jaren laten ook de eerste experimenten
zien met verticale verplaatsing, met vervoer via tunnels en met een balspel dat
we nu kennen als honkbal: de drie fenomenen waarmee de essentie van het huidige
New York al bijna is gevangen.

Dat de stad rond 1830 een metropool aan het worden was, betekende uiteraard nog
niet dat het gros van de bewoners daar de vruchten van plukte. Zwarten waren,
nadat in 1827 de slavernij in New York was afgeschaft, nog steeds uitgesloten
van bijna alle beroepen, hadden geen stemrecht en werden geweerd uit het
openbaar vervoer, horecagelegenheden en andere publieke plaatsen. Het enige
beroep dat exclusief voor hen was, was latrineschepper: de inhoud van tanks vol
uitwerpselen onder de huizen leeghalen, in karren scheppen en aan de kade in het
water kieperen. Juist na 1827 nam bovendien de immigratie toe en moesten zwarten
wedijveren om banen met Duitsers en Ieren. In deze pikorde legden de zwarten het
bijna altijd af tegen de nieuwkomers.

De nieuwe Amerikanen vestigden zich in het zuidoosten van Manhattan, waar nu de
oprit is naar de Brooklyn Bridge. Toezicht op bouwvoorschriften of op de
kwaliteit en hygiene van huisvesting was er niet, met een hoog sterftecijfer
onder de armen als gevolg, gecompenseerd door nieuwe immigratie. Pas laat in de
tweede helft van de eeuw komt er verbetering in de voorzieningen.

New York werd geregeerd door zijn koopmansklasse. Bestuurders hadden allemaal
zakelijke belangen die moesten worden beschermd. Overheidsgeld vloeide naar
bevriende aannemers, handelaren en leveranciers. Het leidde ertoe dat mensen
zich aaneensloten in vrijwilige brandweerkorpsen, etnische organisaties en
andere belangengroepen. Een van de bekendste in de geschiedenis van de stad is
Tammany Hall, een politieke groep die zich later als Democratisch ontpopt maar
niet per se op de hand was van de 'gewone man', met de beruchte William 'Boss'
Tweed aan het hoofd. Tweed was van de jaren vijftig tot tachtig van de vorige
eeuw de ongekroonde koning van New York, tot zijn val wegens corruptie.

Aan de vooravond van de Amerikaanse Burgeroorlog, die in 1861 uitbrak, was New
York beslist geen bolwerk van unionisme. Er gingen stemmen op om de stad, net
als de zuidelijke staten, af te scheiden van de Unie, en opnieuw de slavernij
voor zwarten in te voeren. Uiteindelijk koos New York voor de Unie toen het in
zijn portemonnee werd geraakt: de zuiderlingen bleken een grote hekel te hebben
aan de bankiers van Wall Street, en de handel met het Zuiden viel stil.
Duizenden Newyorkers meldden zich daarna aan voor het leger. De invoering van de
dienstplicht, noodzakelijk door de lange duur van de oorlog, leidde in juli 1863
evenwel tot de ernstigste rellen die de stad ooit heeft gekend. Officieel vielen
er 119 doden, volgens andere bronnen waren het er wel duizend.

Net als het gros van de Amerikaanse historici hebben Burrows en Wallache helaas
een Anglocentrisch beeld van de geschiedenis, dat te weinig recht doet aan de
inbreng van anderstaligen. Wat was de invloed van de tienduizenden Duitsers die
in de negentiende eeuw op Manhattan woonden in een wijk met de naam
'Kleindeutschland'? De Nederlanders krijgen als stichters van Nieuw Amsterdam
gul een paar hoofdstukken in het begin van het boek, maar volgens Burrows en
Wallace was het na de overdracht van de stad aan de Engelsen gauw gedaan met de
Nederlandse inbreng. Dat is nog maar de vraag. Ze schrijven bijvoorbeeld dat de
Nederlanders toelieten dat hun zonen en dochters tot Engelse families gingen
behoren. In werkelijkheid was het andersom. Engelsen streefden ernaar hogerop te
komen door hun kinderen uit te huwelijken aan gegoede Nederlandse families. Bij
de eerste volkstelling van 1790 woonden er 80.000 Nederlanders en nakomelingen
van Nederlanders in een straal van tachtig kilometer rond New York, een zesde
deel van de bevolking in dat gebied. De auteurs erkennen dat Kings County, een
deel van het huidige Brooklyn, eind achttiende eeuw nog steeds overwegend
Nederlands was. De mededeling wordt echter gebruikt als steun voor de stelling
dat met name Nederlandse families slaven hielden, wat ook weer aanvechtbaar is.

Gotham eindigt met de aaneensluiting van de vijf stadsdelen die het huidige New
York vormen. New York was toen al de grootste stad in de VS, Brooklyn de vierde.
Samen maakten ze van New York een onbetwiste metropool. Het vervolg op Gotham
zal de voorbije honderd jaar moeten schetsen van niet alleen Manhattan maar ook
de andere stadsdelen. Het zal een veel ingewikkelder verhaal worden met
waarschijnlijk minder vaart dan dit eerste deel. De geschiedenis van New York
City is nu eenmaal minder spannend dan die van 'Gotham'.

Edwin G. Burrows en Mike Wallace: Gotham. A History of New York City to 1898.
Oxford University Press, 1383 blz. [f]114,90

Kunst en Cultuur ; Kunst ; Taal- en Letterkunde ; Non fictie ; Kunst en Cultuur
; Geschiedenis

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              43 of 109 DOCUMENTS

                                NRC Handelsblad

                                 July 30, 1999

Niemand zweet meer zelf

BYLINE: DOOR ONZE REDACTEUR MENNO TAMMINGA

SECTION: Voorpagina; Pg. 1

LENGTH: 949 words

DATELINE: AMSTERDAM, 30 JULI.


Met de voortdurend stijgende aandelenkoersen is geld verdienen met geld
bijzonder profijtelijk. De zichtbare economie van rokende schoorstenen en
rijdende vrachtwagens is overvleugeld.

Wie zweet nog zelf? Je moet het geld laten zweten. Geld met geld verdienen is
zoveel profijtelijker. Het is evolutie van de economie. Van de mens die op het
land werkte, naar de mens arbeidend in de nijverheid, daarna in de
dienstverlening en nu in financiele speculatie en belegging.

Het geldbeheer van banken, verzekeraars en pensioenfondsen is de laatste jaren
veel profijtelijker dan staal produceren. Of huizen en kantoren bouwen, of
auto's assembleren of varkens houden, een olieraffinaderij exploiteren of
containers vervoeren.

Burgers en geldbeheerders nemen sinds 1982 met alsmaar stijgende aandelenkoersen
een voorschot op het economisch paradijs, dat lage rentestanden, lage inflatie,
politiek-economische mondialisering en de technologische revolutie zullen
brengen. De waarde van revolutieleider Microsoft op de effectenbeurs is 955
miljard gulden, meer dan de totale Nederlandse productie van goederen en
diensten.

Vermogen wordt op vermogen gestapeld, en ook dat moet weer worden belegd.
Aandelen als belegging worden schaars, en de schaarste pompt de koersen op.
Economie en massapsychologie gaan hand in hand. De bomen groeien tot in de
hemel, nu niet op last van linkse politici, maar van de kaste in
krijtstreeppakken. Werknemers doen het met opties van de zaak, opties op de
Optiebeurs, met beleggingen, zelfs met woningen. Allemaal kleingeld vergeleken
met de duizenden miljarden die de financiele wereld tot zijn beschikking heeft,
al is dat geld doorgaans weer bestemd voor de pensioenregeling van Jan Modaal.

Wie van huis uit geen financieel bedrijf is, staat voor de keuze: meedoen of
achterblijven. En zo hebben bedrijven hun financiele afdeling opgewaardeerd tot
een treasury, en zijn gemeenten, provincies, ziekenhuizen en non-profit
instellingen gevolgd. Wie wil een dief zijn van zijn eigen portemonnee?

Financiele handel is grillig, niet alleen voor Zuid-Holland. Hunter Douglas,
producent van onder meer Luxaflex, is de enige Nederlandse beursgenoteerde
onderneming die haar eigen financiele handel apart in haar jaarverslag
verantwoordt. Vorig jaar draaide de treasury per saldo niet eens quitte, maar in
1997 verdiende Hunter Douglas (voor rente en kosten) nog zo'n 150 miljoen
gulden, bijna de helft van het bedrijfsresultaat van 340 miljoen.

De zichtbare economie van rokende schoorstenen en rijdende vrachtwagens is
overvleugeld door een grotendeels onzichtbare economie, waarin geld doel, middel
en startpunt is.

Beurzen zijn curieuze fenomenen: de winst van de een is niet het verlies van de
ander. Iedereen kan winnen, of verliezen, het is alleen ongelijk verdeeld.

Hoeveel geld gaat er dagelijks om? Neem de handel op de Nederlandse valutamarkt.
Dagelijks werd vorig jaar een bedrag van 41 miljard dollar omgezet, ruim drie
keer zoveel als negen jaar eerder.

De dagelijkse omzet in de valutahandel van ruim 80 miljard gulden (bij een koers
van twee gulden per dollar) komt overeen met de Nederlandse in- en uitvoer van
een kwartaal. Om het anders te zeggen: economische transacties zijn per kwartaal
goed voor twee dagen werk in de valutahandel, de andere 63 dagen is, ja wat is
het eigenlijk? Handel? Speculatie? Tijdverdrijf?

ABN Amro, de grootste Nederlandse bank, verdiende vorig jaar op elke werkdag
ruim 10.000.000 gulden (minus personeelskosten) met haar handel voor eigen
risico op de financiele markten, in effecten, vreemde valuta en daarvan weer
afgeleide contracten. En dan was 1998 nog een slecht jaar door financiele crises
van Hongkong tot Sao Paolo.

Elke drie jaar turven de centrale banken van de grote industrielanden de
activiteiten op de valutamarkt. Hun overlegforum, de Bank voor Internationale
Betalingen, schat de omzet op 1.981.600.000.000 dollar. Per dag. De som van de
handel van tienduizenden handelaren in de dealingrooms in de grote en minder
grote financiele centra. Een elektronische kudde, die soms weet wat zij doet,
soms ook niet, soms alles vertrapt, maar slechts een wijsheid kent. Tegen de
kudde ingaan is vroeg of laat verliezen. Go with the flow. Op de mondiale
valutamarkt, de grondstoffenmarkten, de aandelenmarkten en de nog veel grotere
obligatiemarkten. Al het geld levert luxe problemen op. Tien jaar geleden
verkocht de familie Van der Vorm de cruise-activiteiten van de Holland-Amerika
Lijn en liet het geld in de beursgenoteerde HAL Holding zitten, die daarmee werd
getransformeerd in een investeringsmaatschappij. Sindsdien heeft HAL diverse
succesvolle investeringen gedaan, en weer afgestoten maar het geld in de kas,
ruim drie miljard gulden eind vorig jaar, groeit harder dan de managers het
kunnen investeren.

Een ander voorbeeld: in Nederland is zoveel geld in omloop bij bedrijven en
(semi)overheidsinstellingen, dat grote banken veel te veel geld tijdelijk
krijgen aangeboden. Vroeger wilden de banken dat wel hebben: het extra geld
konden zij wel weer ergens voor kortere tijd wegzetten.

Het extra geld blies hun balans op en dat leverde banken bij (inter)nationale
vergelijkingen een hogere klassering op. Niet dat 't veel hielp, want idereen
deed het. Sinds een jaar of tien zijn er complexe regels: geld tijdelijk
aantrekken en weer uitzetten kost de banken nu per saldo geld. Daarom moeten
treasurers, zoals die van de provincie Zuid-Holland steeds vaker uitwijken naar
andere, minder veilige bestemmingen voor hun kasgeld. In Nederland of
daarbuiten.

Grillig geldbeheer Hunter Douglas

Effectenhandel ; Economie ; Financien ; Financiele Markten

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              44 of 109 DOCUMENTS

                                NRC Handelsblad

                                 July 26, 1999

Prive-strand Porto Ercole opengesteld

BYLINE: DOOR ONZE CORRESPONDENT

SECTION: Binnenland; Pg. 3

LENGTH: 272 words

DATELINE: ROME, 26 JULI.


De Nederlandse 'koningin' moet haar paradijselijke prive-strandje voortaan delen
met het gewone volk. Tenminste, zo schrijven de twee grote Italiaanse
kwaliteitskranten het nieuws op dat een rechter zaterdag heeft bepaald dat een
stukje strand bij Porto Ercole voor iedereen toegankelijk moet zijn.

Prinses Juliana heeft sinds decennia een villa bij Porto Ercole, een lieflijk
stadje op een schiereiland voor de kust van Toscane - koningin Beatrix huist wat
meer naar het noorden, bij Siena. Het gebouw maakt deel uit van een complex van
circa dertig exclusieve villa's. De eigenaars besloten twaalf jaar geleden hun
privacy te vergroten door een weg naar een stuk strand dat sinds jaar en dag
voor iedereen toegankelijk was geweest, af te sluiten.

Onder applaus van een aantal badgasten die donkere regenwolken trotseerden,
heeft de politie zaterdag het hek opengemaakt en het bord weggehaald waarop
stond dat het prive-terrein was. Na een jarenlange juridische strijd had een
rechter in het nabijgelegen Grosseta plaatselijke actievoerders en de
milieu-organisatie Legambiente in het gelijk gesteld. De rechter stelde vast dat
de weg en het strand in 1987 eigenmachtig zijn afgesloten.

De burgemeester van Porto Ercole, Marco Visconti, heeft een compromis
voorgesteld. Hij moet in een verordening nadere regels opstellen voor het
gebruik van het strand, waarbij ook rekening gehouden zal worden met de
veiligheidsvoorzieningen die nodig zijn voor onder anderen prinses Juliana.

Toerisme ; Koningshuizen ; Recht ; Politiek en Staat ; Staatsrecht ;
Staatsvormen ; Recreatie en Vrijetijdsbesteding ; Reizen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              45 of 109 DOCUMENTS

                                NRC Handelsblad

                                 July 23, 1999

Grenzen aan Gods staat ; Khomeiny en de Iraanse Revolutie

BYLINE: MICHAEL STEIN

SECTION: boeken; Pg. 28

LENGTH: 3348 words


Iran worstelt met de erfenis van Imam Khomeiny, die met zijn revolutie van 1979
de politieke en religieuze verhoudingen in het land op hun kop zette. Een nieuwe
biografie van de geestelijke verheldert de lange en complexe achtergrond van die
revolutie, in een land dat laveert tussen moderniteit en heimwee naar een groots
verleden.

Al meer dan 150 jaar beweegt de islamitische wereld zich tussen twee uitersten.
Nu eens slaat men de weg in van het zo succesvolle en daarom bewonderde Westen,
dat men, met behoud van de eigen cultuur, probeert te kopieren. Dan weer neemt
men afstand van het imperialistische Westen, dat verantwoordelijk wordt geacht
voor de onderontwikkeling van de islamitische wereld, die paradoxaal genoeg
wereldwijd steeds meer aanhangers heeft, maar op politiek en economisch gebied
steeds verder achterop raakt.

Deze politieke eb en vloed bepaalden de ontwikkelingen van bijna alle
moslim-landen die verandering nastreefden. De dictatoriale hervormers - Attaturk
en de sjahs van de Pahlavi-dynastie in Iran - waren de belangrijkste voorbeelden
van de eerste weg. Hun even despotische tegenhanger in de Arabische wereld was
het Pan-Arabische nationalisme, vertolkt door president Nasser van Egypte en de
Ba'ath-partij in Irak en Syrie. In Iran werd het anti-Westerse nationalisme
aanvankelijk vertolkt door premier Mossadegh, later door Imam Khomeiny, die de
Islamitische Revolutie proclameerde.

Zowel het pro- als het anti-Westerse model blijkt op den duur niet te
beantwoorden aan de politieke, economische en sociale eisen van de bevolkingen,
die maar niet begrijpen waarom hun eens zo rijke en machtige samenlevingen
onmachtig zijn geworden en zo achterblijven bij de landen van het Westen die
nota bene door ongelovigen worden bestuurd. In het fel-nationalistische Algerije
zagen miljoenen jongeren de afgelopen jaren een uitweg uit de misere in de
radicale islam. Zij werden door de overheid te vuur en te zwaard bestreden. In
het niet minder nationalistische Iran daarentegen keerden steeds meer jongeren
zich af van de rigoureuze inperkingen die de overheid hun namens de radicale
islam oplegde.

Hoe de getijden in Iran wisselden, beschrijft de journalist Baqer Moin, zelf uit
Iran afkomstig, aan de hand van het leven van Imam Khomeiny, wiens geesteskind
en scheppping - de Islamitische Republiek Iran - nu, tien jaar na zijn dood, in
grote problemen is gekomen.

Iran was en is - ondanks alle gelijkenissen met andere islamitische landen - een
geval apart. Het is, zelfs onder de onderdrukking van de theocratie die 21 jaar
geleden werd ingevoerd, nog steeds een multiculturele samenleving met veel meer
facetten dan alleen de islam. Iran is een trots, oud imperium, dat - islamitisch
bestuurd of niet - geen genoegen neemt met een tienderangs plaats in de wereld.
Dat veelkleurige imperium werd bijna altijd door een Leider bestuurd die zich
goddelijke eigenschappen toekende en dus onfeilbaar was. Zijn onderdanen bogen
diep voor hem, om vervolgens ondeugend te worden. Als zijn despotisme hun te
veel werd, wendden zij zich van hem af; maar zij gingen opnieuw voor hem door
het stof, als de machtsverhoudingen dat noodzakelijk maakten.

Met zijn Islamitische Revolutie probeerde Imam Khomeiny Gods en zijn eigen
onuitwisbare stempel te zetten op dit nooit helemaal grijpbare Iran. Maar de
Godsstaat die hij stichtte, ging geheel in tegen het traditionele shi'itische
principe dat de geestelijkheid zich niet met de zo verdorven wereldlijke macht
moest inlaten. Vandaar dat veel hoge geestelijken Khomeiny's schepping
stilzwijgend als ketterij ervaren. Eens temeer omdat het theocratische systeem
dat hij vestigde, te zeer op zijn maat was gesneden en te weinig rekening hield
met de menselijke zwakheid en de verleidingen die de Technologische Revolutie
met zich meebrengt. Zelfs zijn trouwste volgelingen hebben de politiek die hij
propageerde moeten aanpassen aan de veranderende omstandigheden.

Wat de biografie van Baqer Moin zo fascinerend maakt, is dat hij Khomeiny
plaatst in de voor de buitenstaander zo onbegrijpelijke Iraans-shi'itische
cultuur met haar driedubbele bodems. Daarnaast zet hij Khomeiny neer in een eeuw
waarin alles veranderde en toch weer hetzelfde leek te zijn. Zie de manier
waarop de overheid zestig jaar geleden vrouwen op straat met geweld de sluier
afrukte om hen veertig jaar later, met niet minder geweld, te dwingen opnieuw
gesluierd te gaan.

In de traditionele Iraanse samenleving had en begeerde de geestelijkheid geen
directe, politieke macht. Want alle machthebbers zijn zonder uitzondering per
definitie slecht en onderdrukkend zolang de Verborgen Imam niet op aarde is
teruggekeerd. Maar de geestelijkheid speelde wel een overheersende rol in het
onderwijs, in de rechtbanken en op sociaal gebied. Dat werd allemaal betaald
door de Groot-Ayatollahs, Ayatollahs en Hojatoleslams, allen miljonairs omdat
zowel de arme als de kapitaalkrachtige gelovigen, met name de kooplieden uit de
bazaar, aan hen persoonlijk de religieuze belastingen betaalden die de shari'a
verplicht. Financieel was de geestelijkheid dus absoluut niet afhankelijk van de
overheid.

Mullahs waren bovendien niet alleen de leraren, arbiters en rechters van de
samenleving, ze waren ook vaak entertainers: zangers van religieuze verhalen.
Met name bij weduwen uit de gegoede middenklasse was zo'n voorzanger geliefd.
Zij vroeg hem en haar vriendinnen thuis voor de thee. Zijn verhalen over het
martelaarschap van de heiligen en de Imams brachten alle dames tot tranen. Na
afloop werd hij rijkelijk beloond voor een middagje huilen. Mullahs fluisterden
tevens Gods woord in het oor van de pas geborenen. Zij waren, kortom,
onvervangbaar op aarde en voor hen die het Paradijs wilden betreden.

Een van de Duizend-en-Een Misvattingen van het Westen over Iran is dat de
geestelijkheid een stelletje achterlijke idioten is. Niets is minder waar. 'Zoek
naar wijsheid van de wieg tot het graf', is een uitspraak van de Profeet.
Naarmate het islamitische rijk zich uitbreidde, werd het steeds noodzakelijker
om niet alleen het ware geloof te verspreiden, maar ook te onderscheiden wat de
Profeet nu wel en niet had gezegd of gedaan. Aangezien dat allemaal mondeling
was overgeleverd, waren veel uitspraken (hadith) aan hem toegeschreven, vaak ten
onrechte. Het was dus van het grootste belang om uit te maken wat goed en
verkeerd was. Daarvoor was leren, leren en nog eens leren (vrijwel alles uit het
hoofd) de enige weg: Arabisch, filosofie, de islamitische wetgeving en haar
jurisprudentie, de moraalleer, de retoriek en de logica. Om Ayatollah te worden
moet men zeker twintig jaar studie met succes hebben afgerond.

Ruhollah Musavi Khomeiny (1902-1989) was een buitengewoon leergierige en
begaafde student. Al na zestien jaar studie kreeg hij, op 32-jarige leeftijd,
vergunning om ijtihad (het recht op interpretatie van de wet) te praktiseren.
Hij was een meeslepende leraar, die keiharde stellingen poneerde. Hij doceerde
onder andere Plato, wiens ideeen hij toepaste in zijn politieke leer over de
velayat-e fagih, de heerschappij van de hoogste islamitische rechtsgeleerde, die
het beste Gods wetten kan interpreteren. Zijn leerlingen, die in aantal snel
groeiden, waren diep onder de indruk van zijn betoogtrant, die geen tegenspraak
duldde. Later zouden zij, met hem als Gids, zijn ideeen uitdragen en de leiders
worden van de Islamitische Republiek.

Al vroeg raakte Khomeiny ervan overtuigd dat Iran en de gemeenschap der
gelovigen te gronde werden gericht. In de eerste plaats door Reza Sjah, die in
1925 de nieuwe heerser van Iran was geworden en naar het voorbeeld van Attaturk
de samenleving in snel tempo probeerde te seculariseren. De overheid investeerde
steeds meer geld in scholen en opleidingen voor de ambtenarij, waardoor de
geestelijkheid haar monopoliepositie op die gebieden kwijtraakte. Ook de
hervormingsgezinden, onder wie zelfs mullahs die het land wilden democratiseren,
beschouwde hij als een groot gevaar.

Niettemin conformeerde hij zich vele jaren aan de hoge geestelijken die van
opstand niets wilden weten, bang als ze waren dat de sjah hun opleidingscentra
totaal zou vernietigen. Khomeiny wist dat, als hij hen met vernietigende
uitspraken openlijk voor de voeten zou lopen, zijn kansen om zelf de top te
bereiken zouden worden bemoeilijkt. De hoogste rangen in de geestelijkheid
worden namelijk niet alleen toegekend aan de hand van kennis en de hoeveelheid
leerlingen die men heeft, maar ook aan de hand van het oordeel van de andere
geestelijken.

Drie vragen beheersen nu al meer dan een eeuw de Iraanse politiek. Hoe bevrijden
wij ons van de voortdurende buitenlandse inmenging? Hoe moderniseren wij onze
samenleving? En hoe worden wij weer echt onafhankelijk en sterk? Uiteraard waren
de aard van het leiderschap en de dominante rol van de geestelijkheid
onlosmakelijk verbonden aan die vragen. Elke keer werd het antwoord gegeven door
middel van demonstraties en opstanden, een paar keer zelfs door revoluties.

De eerste opstand deed zich voor in 1891. Nasser al-Din Sjah had een monopolie
gegeven voor het verbouwen en verhandelen van tabak aan de Britse firma Imperial
Tobacco Company, in ruil voor een jaarlijkse toelage van 150.000 Britse ponden.
Dat leidde tot grote woede van grootgrondbezitters en boeren die tabak
verbouwden, van kooplui die deze tabak exporteerden, en van de talloze mannen en
vrouwen die de waterpijp rookten. Onder die druk vaardigde Groot-Ayatollah
Shirazi in december 1891 een fatwa uit, waarbij alle gelovigen de consumptie van
tabak werd verboden. In heel Iran, zelfs in de koninklijke harem, volgde men
zijn bevel op. De sjah werd gedwongen zijn concessie ongeldig te verklaren.
Hierdoor nam het prestige van de geestelijkheid enorm toe, en daarmee haar
actieve betrokkenheid bij de politiek.

Veertien jaar later volgde de Grondwetsrevolutie, nadat het hoofd van de douane
(een Belg!) de importtarieven had verhoogd, teneinde meer staatsinkomsten te
verwerven. Het land bevond zich al in een economische recessie. In december 1905
beval de eerste minister een aantal kooplui die de suikerprijs hadden verhoogd,
met een publieke geseling te bestraffen. Het kwam tot grootscheepse
demonstraties onder leiding van geestelijken, seculiere intellectuelen en
ambtenaren. Een half jaar later trokken zo'n 14.000 mensen, velen van hen
mullahs, naar het terrein van de Britse ambassade in Teheran en bleven daar
ongeveer een maand. Zij eisten een grondwet naar Westers model en een
representatieve volksvertegenwoordiging.

De sjah had geen keus. In oktober werd de eerste Nationale Raadplegende
Vergadering geopend. Drie maanden later, in december 1906, tekende de sjah op
zijn sterfbed de wet op de grondwet. Zijn opvolger, Mohammed Ali Sjah, moest
daar niets van hebben. Met hulp van de Russen ontbond hij het parlement en
arresteerde de leiders van de Grondwetsrevolutie, waarop overal in het land
onlusten uitbraken. De nieuwe sjah werd tot aftreden gedwongen.

Een klein deel van de geestelijkheid vond dat het parlement geen nieuwe wetten
kon maken. Dat was in strijd met de shari'a, de Koranische wetgeving. Wetten
waren al door God vastgelegd. Het parlement kon hoogstens de wetten van de
shari'a ratificeren en bekrachtigen. Hun verzet werd neergeslagen en hun leider,
sjeik Fazlollah Nuri, in het openbaar geexecuteerd. De hervormers, die hun
ideeen aan de Franse Verlichting ontleenden, hadden gewonnen. Veel geestelijken
besloten hun tulband af te leggen en leraar, advocaat, journalist of academicus
te worden. De geestelijkheid als geheel verloor een stuk van haar gezag. Zij
functioneerde niet langer als de enige en onomstreden leraar en arbiter van de
samenleving. De verbittering die dat onder haar leden veroorzaakte, zou
uiteindelijk leiden tot de Islamitische Revolutie.

In 1921 was Reza Khan, een kolonel van de lijfgarde der kozakken, door een
staatsgreep aan de macht gekomen. Hij speelde - om in 1925 sjah te worden - mooi
weer met de hoge geestelijkheid, die toen nog aan de monarchie verre de voorkeur
gaf boven een republiek. Drie jaar later barstte het eerste grote conflict uit
tussen hem en de geestelijkheid, toen zijn vrouw ongesluierd het graf bezocht
van Fatimah, de dochter van de Profeet. De Ayatollahs namen dat niet; zij
berispten haar openlijk en riepen het volk op tegen de sjah te demonstreren.
Daarop kwam Reza Sjah met een troep soldaten naar Qom, liep de moskee in met
zijn laarzen aan en diende een Ayatollah met zijn rijzweep een flinke geseling
toe. De hoge geestelijkheid boog. Een fatwa werd uitgevaardigd, waarbij het de
seminariestudenten werd verboden om over het incident te praten.

In de herfst van 1941 werd Reza Sjah door de geallieerden afgezet. Hij had zich,
zoals bijna alle nationalisten in het Midden-Oosten, steeds meer verbonden met
nazi-Duitsland, waardoor de geallieerde aanvoerroute over de Perzische Golf naar
Rusland gevaar liep. Mohammed Reza Sjah, zijn zoon, volgde hem op. Hij stelde
zich aanvankelijk ontspannen op. Mullahs mochten weer met hun tulband, vrouwen
weer met hun sluier op straat, en de linkse oppositie manifesteerde zich
openlijk. Daardoor kwamen de tegenstellingen tussen de hervormers van 1906 en de
conservatieve geestelijkheid weer naar boven. Alle partijen begonnen eisen te
stellen.

Maar het was te laat om aan die van de geestelijkheid te voldoen. Te veel
vrouwen hadden met vreugde de sluier voorgoed afgelegd. Staatsscholen,
universiteiten, kranten, tijdschriften en de radio hadden een eind gemaakt aan
het informatie-monopolie van de geestelijkheid. Steeds meer mensen, hoewel nog
altijd een bevoorechte minderheid, gingen naar de bioscoop en het theater,
voorheen door de geestelijkheid verboden.

Mohammed Reza Sjah beloofde - en geloofde ook - dat hij Iran voor het eind van
deze eeuw tot een van de zes grootmachten in de wereld zou maken. Om dat doel te
bereiken, achtte hij nauwe samenwerking met de VS noodzakelijk. Maar zijn
nationalistische onderdanen zagen dat als een knieval voor het Westen, en
hemzelf steeds meer als een lakei van de Amerikanen.

Zijn dictatuur leidde op termijn tot zijn val. Door niemand tegengesproken,
drukte hij te snel en met te veel geweld zijn op Westerse maat gesneden
vernieuwingen door, zonder rekening te houden met de gevoeligheden van zijn
volk. Als gevolg herkende de doorsnee Iranier zich en zijn eigen cultuur niet
meer. In de steden voelde de bazaar (de religieuze middenklasse die traditioneel
met de geestelijkheid is verbonden) zich bedreigd door de nieuwe
handelsbourgeoisie en de nieuwe industrielen, die op alle steun van de sjah
konden rekenen. En de plattelandsbevolking begreep al helemaal niets van de
nieuwigheden die de sjah introduceerde. Zij trokken met honderdduizenden naar de
steden om daar werk en een beter bestaan te vinden, maar verpauperden omdat ze
onvoldoende opleiding hadden en niet mee konden. Westerlingen vonden het
prachtig dat Farah Diba, de echtgenote van de sjah, opvanghuizen stichtte voor
in elkaar geslagen vrouwen. Maar de gewone man vond het verschrikkelijk. Had de
Profeet zelf niet gezegd dat de man het recht heeft zijn vrouw te tuchtigen, als
dat noodzakelijk is?

In 1962 presenteerde Khomeiny zich voor de eerste maal openlijk als politieke
tegenkracht tegen de sjah. Aanleiding was een wetsontwerp van de regering over
de instelling van gemeenteraden. Niet-moslims zouden daarin zitting mogen
hebben. En ook vrouwen zouden mogen stemmen. Khomeiny nam het voortouw in de
strijd tegen deze verschrikkingen. Hij mobiliseerde de hoge geestelijkheid en de
bazaar, waarop het wetsontwerp werd ingetrokken.

Maar de sjah was vastbeslotener dan ooit om zijn hervormingen door te zetten.
Hij kondigde 'de Witte Revolutie' aan. Grootgrondbezitters zouden land aan hun
boeren afstaan, staatsfabrieken zouden aan de prive-secor worden verkocht. En
vrouwen zouden zowel actief als passief kiesrecht krijgen. In de campagne die nu
volgde, beschuldigde Khomeiny de sjah van 'schending van de voorschriften van de
Koran en de eer van de moslim'.

Steeds verder voerde hij zijn oorlog op tegen 'de zoon van Reza Khan'. Daarbij
maakte hij briljant gebruik van de onvrede bij de traditionele bevolking - een
onvrede die alleen werd getemperd door de binnenstromende oliegelden. De sjah
sloeg terug. De geestelijkheid was, zo verkondigde hij, 'de zwarte reactie', die
zich landverraderlijk opstelde en nog erger was dan de communisten. Zijn
propagandamachine stelde Khomeiny voor als een man die maar niet van de vrouwen
kon afblijven. Zijn elite-troepen verstoorden in Qom de diensten waar de sjah
werd vervloekt; eerst sloegen zij de studenten in elkaar, vervolgens beschoten
ze hen.

Het jaar 1963 was de voorloper van de Islamitische Revolutie. De hoge
geestelijkheid, die tot de top van de grootgrondbezitters behoorde, deed alles
om de landverdeling van de Witte Revolutie tegen te gaan. De sjah van zijn kant
stuurde als burger verklede politiemannen naar de gebedsdiensten in Qom om de
ophitsende preken aldaar te verstoren. Hij werd nu in de moskeeen vergeleken met
de door de shi'ieten vervloekte kalief Harun al-Rashid, die de Zesde Imam in de
gevangenis ter dood had gebracht. Khomeiny dreef de zaak op de spits door in een
preek de sjah uit te maken voor een 'ongelukkige en miserabele stakker', die -
precies zoals zijn vader - door zijn buitenlandse meesters wel eens afgezet zou
kunnen worden. De dag daarop werd hij gearresteerd. In Qom en Teheran braken
onmiddellijk grootscheepse onlusten uit, waarbij tientallen mensen om het leven
kwamen.

Na tien maanden kwam Khomeiny vrij. Van nu af aan bespeelde hij nog meer dan
voorheen de nationalistische emoties om de niet-religieuze oppositie aan zich te
binden. De sjah, niet wetend wat hij met Khomeiny moest doen, die inmiddels door
zijn populariteit en zijn status van Groot-Ayatollah onaantastbaar was geworden,
stuurde hem op 4 november 1965 naar Turkije. Hij zou pas na dertien jaar
ballingschap naar Iran terugkeren.

Medio jaren zeventig kwam de Iraanse economie in de problemen. De sjah, die
steeds meer geld in zijn vernieuwingen had gepompt, kon zijn beloftes niet
waarmaken. Intussen roofde zijn naaste omgeving de staatskas naar hartelust
leeg. Voor Khomeiny was het moment aangebroken om frontaal in de aanval te gaan.
Zijn leerlingen smeedden in de seminaria en de moskeeen (de enige plaatsen waar
men zich nog kon organiseren) en in de bazaar de ontevredenen en de
achtergeblevenen in Irans race naar de moderne tijd heimelijk om tot een leger
van demonstranten. Steeds meer mensen sloten zich bij dat leger aan.

In 1978, toen er in het hele land gewelddadige demonstraties waren en de
demonstranten bij honderden werden neergeschoten, hoorde ik van iedereen: 'Het
Westen gebruikt ons alleen als dumpplaats voor al zijn rotzooi. Wat moeten we
met die pornofilms van jullie? Wij willen onszelf zijn en zelf onze toekomst
bepalen.' De mensen die dat zeiden, waren helemaal niet zo godsdienstig. Zij
waren een beetje traditioneel en een beetje verwesterd, ongemakkelijk zittend op
twee niet meer passende stoelen.

Maar geen van hen - en de intellectuelen al helemaal niet - had enig idee wat de
door Khomeiny verkondigde Islamitische Republiek en Islamitische Revolutie
precies inhielden. Men wist alleen dat het iets met de islam te maken had, wat
authentiek en dus goed was. En men wist ook dat nu eindelijk het moment was
aangebroken om op te staan tegen het imperialisme, onafhankelijk te worden en
daardoor een beter leven te krijgen. Enkele jaren later beseften velen dat ze
zich ernstig hadden vergist. Iran en zijzelf waren er niet beter op geworden. De
zoektocht hoe het dan wel moet, is nu in volle gang.

Baqer Moin: Khomeini. The Life of the Ayatollah. Tauris, 400 blz. [f]93,55

Iraanse geestelijken in opleiding op de Theologische School in QomFoto
Magnum/ABC Press

Kunst en Cultuur ; Kunst ; Taal- en Letterkunde ; Literatuur ; Levensbeschouwing
; Religie ; Islam ; Politiek en Staat ; Binnenlandse politieke onrust

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              46 of 109 DOCUMENTS

                                NRC Handelsblad

                                 July 16, 1999

Weinig tactvol ; Commissaris Leemhuis-Stout

BYLINE: DOOR EEN ONZER REDACTEUREN

SECTION: Binnenland; Pg. 3

LENGTH: 460 words

DATELINE: DEN HAAG, 16 JULI.


Het is voor het eerst sinds haar aantreden in 1994 als commissaris van de
koningin in de provincie Zuid-Holland, dat ir. Joan Marika Leemhuis-Stout (53)
in ernstige verlegenheid is gekomen. Maar ze is er de figuur niet naar om het
hoofd te laten hangen. Ook niet door twijfelachtige financiele transacties van
de provincie, waaronder haar handtekening prijkt.

Gevraagd of ze niet moest opstappen, kaatste ze gisteren, strijdbaar als altijd,
terug dat ze benoemd is door de kroon. Die moet maar uitmaken of ze in functie
kan blijven. Zelf, zoveel was duidelijk, piekert Leemhuis er niet over om de
handdoek in de ring te gooien.

Het handelsmerk van Leemhuis als bestuurder is altijd haar doortastendheid en
doorzettingsvermogen geweest. 'Ik zal natuurlijk altijd proberen mijn zin te
krijgen', zei ze kort na haar benoeming vijf jaar geleden. Voor een praatje met
de gewone man gunt ze zich meestal niet de tijd.

'Ze kan met bestuurders overweg, maar jaagt burgers, ambtenaren en Statenleden
tegen zich in het harnas door arrogant overkomende eigenzinnigheid en gebrek aan
inlevingsvermogen in andere visies dan de hare', meldde Statenlid C. van
Laar-Graven van GroenLinks eerder dit jaar. 'Tact is niet haar sterkste punt.
Haar netwerk is goed', luidde het oordeel van L. Verstegen van D66.

De enige vrouwelijke commissaris van de koningin van het moment kwam vijf jaar
geleden bijna uit het niets naar voren. Tot veler verrassing gaf het kabinet de
voorkeur aan haar boven gerenommeerde krachten als de latere minister van
Sociale Zaken Klaas de Vries en oud VVD-leider Ed Nijpels. Leemhuis was tot dan
tien jaar lang betrekkelijk onopvallend dijkgraaf in Rotterdam geweest. Ook
binnen haar eigen partij, de VVD, gold ze niet als prominent.

'Mevrouw Leemhuis mag dan haar mannetje hebben gestaan in de wereld van de
waterschappen, voor de complexe bestuurlijke verhoudingen rond regiovorming en
samenvoeging heeft ze onvoldoende kwaliteit', schamperde J. Wolf, destijds
fractieleider van de PvdA in Zuid-Holland.

Leemhuis deed haar critici echter juist op dat punt snel verstommen. Nadat de
bevolking van Rotterdam bij referendum een voorstel had afgewezen voor een
stadsprovincie Rijnmond, deed ze er alles aan de provincie Zuid-Holland bijeen
te houden.

Ze timmerde intussen flink aan de weg. Zo zat ze in 1997 een commissie voor die
de mogelijkheden moest onderzoeken voor vernieuwing van de rechtspraak. Toen
premier Kok vorig jaar zijn nieuwe kabinet formeerde, gold zij enkele weken als
een groot kanshebber voor de post Verkeer en Waterstaat als opvolger van haar
partijgenote Jorritsma.

Provinciale politiek ; Overheidsfinancien ; Economie ; Nationale Economie ;
Recht ; Politiek en Staat ; Staatsrecht ; Provincies

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              47 of 109 DOCUMENTS

                                NRC Handelsblad

                                 July 13, 1999

Teheran opnieuw toneel van onlusten

SOURCE: Reuters

SECTION: Voorpagina; Pg. 1

LENGTH: 352 words

DATELINE: TEHERAN, 13 JULI.


Oproerpolitie is vanochtend voor de vijfde achtereenvolgende dag in de Iraanse
hoofdstad Teheran in actie gekomen tegen enkele duizenden studenten die zich
ondanks een regeringsverbod op alle onofficiele bijeenkomsten voor de
Universiteit van Teheran hadden verzameld. De betogers schreeuwden leuzen voor
de hervormingsgezinde president, Mohammad Khatami, en tegen conservatieve
leiders. 'Dood aan despoten, dood aan dictators', riepen ze, en 'Khatami, wij
steunen je'. De politie hield zich aanvankelijk op afstand, maar greep met
knuppels en traangas in nadat zij de studenten, die steun kregen van gewone
burgers, had gewaarschuwd. Ook leden van de paramilitaire Pasdaran
(Revolutionaire Garde) en van de islamitische vrijwilligersmilities, Basseej,
kwamen tegen studenten in actie.

Volgens de getuigen waren de botsingen van vandaag de ergste sinds de protesten
vrijdag begonnen nadat politie en Hezbollahi, conservatieve stoottroepers, met
grof geweld tussenbeide waren gekomen bij een vreedzame betoging van enkele
honderden studenten. Ook elders in Teheran raakten vanochtend studenten en
politie slaags.

Het gebied rond de universiteit was gisteren eveneens toneel van botsingen
tussen politie, gesteund door Basseej, en betogers, waarbij enkele tientallen
gewonden vielen. Een laatste groep van enkele honderden studenten die zich op
het universiteitsterrein had verschanst en omringd was door oproerpolitie,
vertrok laat in de avond.

De staatsradio- en televisie, die onder controle staat van de conservatieve
factie, zonden gisteren en vandaag herhaaldelijk een toespraak uit van Opperste
Leider ayatollah Ali Khamenei, waarin deze vijanden van buitenaf de schuld geeft
van de onrust. Khamenei heeft echter ook het aanvankelijke politieoptreden tegen
de studenten veroordeeld, en zijn aanhangers opgeroepen geen geweld te
gebruiken.

Ook in andere steden zijn - kleinschalige - protesten gemeld, zoals in Yazdi in
het midden van het land, in Isfahan en Mashad. (Reuters, AFP)

Binnenlandse politieke onrust ; Demonstraties ; Politiek en Staat ; Binnenlandse
Politieke Onrust

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              48 of 109 DOCUMENTS

                                NRC Handelsblad

                                 July 12, 1999

Praatje maken met de Polizei in Scheveningen

BYLINE: DOOR ESTHER ROSENBERG

SECTION: Kunst; Pg. 8

LENGTH: 621 words

DATELINE: SCHEVENINGEN, 12 JULI.


Scheveningen heeft er deze zomer een nieuwe attractie bij: Duitse agenten in
uniform. Ze zijn een aanspreekpunt voor de Duitse badgasten.

Een oude Nederlandse vrouw met loopwagen loopt langs vier Duitse agenten. Als ze
hen gepasseerd is staat ze stil en draait zich om. Auf Wiedersehen, zegt ze met
een streng gezicht en heft haar hand op als saluut. De agenten begroeten haar
jolig terug. Auf Wiedersehen. Een glimlach breekt door op het gezicht van de
oude vrouw.

Scheveningen heeft er deze zomer een attractie bij: Duitse agenten in
bruin-groene uniformen. Op uitnodiging van de politie Haaglanden surveilleren de
komende zes weken elk weekeinde vier Duitse agenten. Zij assisteren hun
Nederlandse collega's om service te verlenen aan de bijna tweehonderdduizend
Duitse toeristen, die jaarlijks de stranden bevolken. De agenten zijn een
aanspreekpunt voor Duitse verdwaalde kinderen, aangerande meisjes en gestrande
automobilisten met autopech. Ook stappen veel landgenoten op hen af om voor de
gezelligheid een praatje te maken in hun moedertaal.

Eerder assisteerden Haagse agenten hun Dusseldorfse collega's op de kerstmarkt.
De agenten zeggen allemaal dat de gelijkenissen tussen beide korpsen opvallend
zijn. Andreas Messollen - bijna wit kort haar, zonnebril op en een rood verbrand
gezicht - spreekt Nederlands met een zwaar Duits accent. Hij heeft het zelfs
over het 'ons-gevoel'.

Messollen en zijn collega's beginnen deze stralende zondagmiddag een nieuwe
ronde. Het strand, de boulevard en de parkeergarages in Scheveningen puilen uit.
Overal waar Messollen zich laat zien draaien de hoofden zich om. Monden vallen
open, vingers wijzen hem na. De voorspelbare Duitse grappen zijn niet van de
lucht. De meligheid neemt toe terwijl de temperatuur stijgt. Als de agenten aan
het einde van de boulevard bij elkaar staan, komen van alle kanten vooral veel
jongeren naar hen toe. Uit interesse, om een praatje te maken, of om later stoer
tegen hun vrienden te vertellen dat ze met de Polizei gepraat hebben.
Buitenlandse toeristen willen maar wat graag met de Duitse agenten op de foto.

Een vrolijke Engelse rastajongen komt aanlopen. Als hij de Duitse agenten ziet,
staat hij stil. Zijn mond opent zich en hij trekt zijn wenkbrauwen op. Hij loopt
op een blauw uniform af, zijn walkman nog op zijn hoofd. 'Wat doen zij hier?',
knikt hij naar de Duitsers. De Nederlandse agent vertelt dat 'zij' 'ons' komen
helpen. 'Dan is het goed', zegt de jongen en stapt besluitvaardig op Messollen
en consorten af. Hij schudt ze officieel de hand. 'Welkom' zegt hij en loopt
onverstoorbaar weer door.

De Duitse toeristen zeggen erg blij te zijn met de agenten, al vindt een
enkeling het 'onnodig' dat 'hun' politie hier aan de slag gaat, terwijl er in
Duitsland genoeg werk te doen is. Het oudere echtpaar Heeze uit Schiedam vindt
het een 'mooie oplossing'. 'Wij gaan regelmatig op vakantie in Spanje en het is
een paar keer voorgekomen dat we de weg kwijtraakten. We spreken de taal niet
dus zouden wij in die gevallen ook heel blij zijn geweest met de aanwezigheid
van een Nederlandse agent.'

De Duitse agenten hebben geen wapen op zak. Ze hebben dezelfde bevoegdheden als
een gewone burger. Ze kunnen mensen aanhouden als zij iets misdaan hebben, maar
daar houdt het mee op. Wel is Messollen verplicht te helpen als zijn Nederlandse
collega dat vraagt. Judith van Tuiten: 'Wij zijn niet verbonden aan de
meldkamer, maar als er een melding komt en het is nodig dan ren ik mee.' Het is
even stil. 'En hij ook', wijst ze op Messollen. 'Al heeft hij slechts de
bevoegdheden van een burger, het blijft een politieman natuurlijk. Dat is je
instinct.'

Politie ; Politiek en Staat ; Openbaar Bestuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              49 of 109 DOCUMENTS

                                NRC Handelsblad

                                 July 10, 1999

Bidden helpt niet ; WISHFUL THINKING BEPAALT VERBAND TUSSEN GOD EN GEZONDHEID

BYLINE: ROB VAN DEN BERG

SECTION: Wetenschap; Pg. 43

LENGTH: 1723 words


In de Verenigde Staten geloven velen in een gunstig effect van bidden op de
gezondheid. Maar met alle wetenschappelijke onderzoeken die dat effect zouden
aantonen is wel iets mis.

'Healing words', 'The Power of Prayer', 'The Faith Factor', 'Timeless Healing',
'The Power and Biology of Belief'. Het zijn maar een paar titels van recent in
de Verenigde Staten verschenen boeken over de invloed van religieuze
activiteiten op onze gezondheid. Er is sprake van een ware hype. Er worden
conferenties georganiseerd waar artsen, psychologen en verpleegkundigen samen
met geestelijken op zoek gaan naar nieuwe manieren om spirituele therapieen
geaccepteerd te krijgen binnen de traditionele westerse geneeskunde. Verder is
er een speciaal tijdschrift in het leven geroepen (Spirituality and Health) en
dertig medische faculteiten hebben in hun curriculum colleges opgenomen over
religie, spiritualiteit en gezondheid. Zelfs surgeon general C. Everett Koop, de
hoogste autoriteit op het gebied van de gezondheidszorg in de Verenigde Staten,
maande twee jaar geleden in Science artsen om er open tegenover te staan. Vier
van de vijf Amerikanen is er van overtuigd dat geloof kan bijdragen aan iemands
herstel en een iets minder grote meerderheid vindt dat artsen met hun patienten
zouden moeten praten over geloofszaken. Een overweldigende meerderheid van alle
werknemers in de gezondheidszorg zou geloven in de kracht van gebed of
meditatie.

Er is inmiddels een waslijst van wetenschappelijke artikelen om het verband
tussen geloof en gezondheid te ondersteunen. Alleen al in de afgelopen twee jaar
is ontdekt dat regelmatig kerkbezoek bloeddrukverlagend werkt, de kans op een
beroerte en op hartklachten vermindert en de levensduur verlengt. Geen wonder
dus dat ook serieuze Amerikaanse kranten en tijdschriften volop aandacht
besteden aan dit verschijnsel. De vraag of al die opwinding terecht is, kwam tot
nu toe echter nauwelijks aan de orde. Onlangs echter hebben Richard Sloane en
twee collega's van Columbia University de honderden tot nu toe verschenen
wetenschappelijke publicaties eens kritisch bekeken (The Lancet, 20 februari
1999). Hun conclusies zijn dodelijk: ''Zelfs in de beste onderzoeken is het
bewijs voor de relatie tussen religie, spiritualiteit en gezondheid zwak en
inconsistent.'

Onderzoekers zondigen vaak tegen de meest elementaire (statistische) regels. Wie
met behulp van twee groepen patienten de effectiviteit van een
behandelingsmethode wil aantonen, dient ook rekening te houden met eventueel
aanwezige verschillen in gedrag, levensstijl en genetische aanleg. Er zijn
talloze voorbeelden te geven van onderzoek waarin dit niet op de juiste manier
is gebeurd. Eind 1997 presenteerden sociologen en medici verbonden aan Yale
University de bevindingen van een studie van twaalf jaar onder bijna drieduizend
mensen van boven de vijfenzestig. Voornaamste conclusie was dat ouderen die
kerkdiensten bijwonen minder gezondheidsproblemen hebben. Nu werd ook duidelijk
dat ze minder roken en drinken, een veel gezonder en sociaal veel actiever leven
leiden en minder vaak depressief zijn. Logisch dat je dan langer leeft. Berucht
is ook een veel geciteerde studie uit 1972 waaruit een positieve correlatie naar
voren kwam tussen kerkbezoek en gezondheid. Later werd pas duidelijk dat de
auteurs hadden nagelaten te corrigeren voor het feit dat iemand met een slechte
gezondheid nu eenmaal minder vaak naar de kerk kan gaan. Religieuze praktijken
beinvloeden dus niet de gezondheid, maar andersom. Hoewel de auteurs dit vijf
jaar later schoorvoetend toegaven, wordt het artikel waarin ze dat deden
nauwelijks geciteerd.

Een andere veel gemaakte fout is het uitvoeren van een groot aantal statistische
tests binnen hetzelfde onderzoek: de kans op een significant resultaat is dan
immers veel groter, tenzij daar op de juiste wijze voor gecorrigeerd wordt.
Onderzoekers van Duke University onderzochten meer dan tien jaar lang een groep
van 1.700 bejaarden. Zij interviewden hen regelmatig en deden bloedonderzoek
naar de concentratie van negen verschillende stoffen die een indicatie zouden
kunnen geven van een verhoogde activiteit van het immuunsysteem of van een
ontstekingsreactie (International Journal of Psychiatry in Medicine, oktober
1997).

kanttekeningen

Uit de indrukwekkende hoeveelheid data kon slechts een ferme conclusie worden
getrokken: mensen die geregeld kerkdiensten bezoeken, zouden 50 procent minder
kans hebben op een verhoogd gehalte aan interleukine-6 (IL-6). En dat is een
stofje dat bijdraagt aan een groot aantal ouderdomsziekten, waaronder
osteoporose en de ziekte van Alzheimer. Hoewel vragen naar het mechanisme uit de
weg worden gegaan, zijn er echter nog wel wat andere kanttekeningen te plaatsen.
Zo werd eigenlijk alleen voor IL-6 een 'hard' statistisch verband gevonden, voor
alle andere onderzochte substanties was dat er of vanaf het begin al niet, of
het verdween na de noodzakelijke correcties. Sloane: ''In veel gevallen wordt de
belangrijkste correctie, die in rekening brengt dat je binnen hetzelfde
onderzoek meer tests hebt uitgevoerd, achterwege gelaten. Na zo'n aanpassing
zouden de uitkomsten als niet-significant moeten worden beoordeeld.'

Zelfs significantie is echter geen doorslaggevend criterium voor de
betrouwbaarheid van een onderzoek. Sloane en zijn collega's ontdekten namelijk
dat resultaten vaak heel weinig consistent zijn. Zo bestaat er geen vast
omschreven methode om de mate van iemands geloof te meten. Je zou kunnen tellen
hoe vaak iemand een kerkdienst bezoekt, of hoe vaak iemand bidt, maar veel
belangrijker is misschien wel iemands religieuze beleving, of wat voor plaats
het geloof in iemands leven inneemt. Helaas geeft in veel onderzoeken maar een
van de gebruikte 'geloofsindicatoren' een positieve correlatie met iemands
gezondheid te zien, en is dat voor elk onderzoek weer een andere.

Ook in Nederland wordt - op bescheiden schaal - onderzoek gedaan. Sloane en zijn
collega's noemen bijvoorbeeld een studie van Leidse epidemiologen uit 1996. Die
wees uit dat Trappisten en Benedictijner monniken een geringere sterftekans
hebben. Maar ook dat is waarschijnlijk niet toe te schrijven aan een sterk
religieus gevoel of beleving, maar eerder aan de strenge leefregels waardoor
allerlei risicofactoren (te veel eten en drinken, stress etc.) worden
uitgesloten. Eind februari promoveerde psychiater Arjan Braam aan de VU in
Amsterdam op een onderzoek naar de invloed van religie op depressie bij ouderen.
Hij is zich terdege bewust geweest van de problemen waar zijn buitenlandse
collega-onderzoekers maar al te vaak te gemakkelijk overheen stappen. Zo
realiseert hij zich dat bij het bepalen van iemands religiositeit nog vele
andere factoren dan de door hem gebruikte 'frequentie van kerkbezoek' in
aanmerking komen. Verder corrigeerde hij zijn resultaten voor effecten van
lichamelijke gezondheid en sociale steun. Desondanks vindt hij dat onder ouderen
die vaak de kerk bezoeken minder depressie voorkomt. Opvallend is dat dit niet
voor alle gezindten opgaat. In een sterk conservatief, calvinistisch klimaat
wordt juist meer depressie aangetroffen. De correlaties zijn echter, zoals Braam
ook zelf toegeeft, van bescheiden sterkte.

In de Verenigde Staten lijkt nauwelijks plaats voor enige relativering. Herbert
Benson, een cardioloog verbonden aan de Harvard Medical School, denkt zelfs dat
het geloof in God een evolutionaire aanpassing is, die bevorderlijk is voor onze
gezondheid: Man is hard-wired for God. Hoewel in Science geen spaan heel werd
gelaten van zijn boek Timeless Healing - zo zou hij hebben zitten rommelen met
de statistiek - blijft hij er heilig van overtuigd dat iemands persoonlijke
beleving wel degelijk een rol speelt in het genezingsproces. In zijn
eerstvolgende project wil hij aantonen dat ook van gebeden van anderen een
gezondheidsbevorderend effect kan uitgaan.

Nu heeft de Engelse statisticus Francis Galton in de vorige eeuw al aangetoond
dat dat niet helpt. Hij bestudeerde de sterftecijfers in de koninklijke families
van Europa en liet zien dat die niets verschilden van die van het gewone volk,
ondanks het feit dat voor mensen van koninklijken bloede zo ongeveer elke zondag
in alle kerken in het land werd gebeden. Een studie uit 1988 toonde echter aan
dat tweehonderd hartpatienten voor wie gebeden werd het klinisch beter deden dan
een even grote controlegroep. Probleem was alleen dat de patienten van tevoren
te horen hadden gekregen of er voor hen gebeden zou worden of niet. Benson wil
daarom een dubbelblinde studie doen, om de gevonden resultaten te toetsen. Een
eerste test viel negatief uit. Een groep alcoholisten in een kliniek voor
verslaafden, voor wie gebeden werd zonder dat ze dat wisten, deed het slechter
dan een controlegroep. Benson en collega's zijn dan ook niet scheutig met
commentaar op de voortgang van hun huidige onderzoek: als gebeden een positieve
invloed hebben, dan zouden negatieve gedachten van sceptici de resultaten immers
wel eens ongunstig kunnen beinvloeden. Maar daarmee geeft hij zelf al aan dat
het idee van een controlegroep uberhaupt belachelijk is: want niemand kan
uitsluiten dat er ergens ter wereld iemand bidt voor het heil van alle zieken en
zwakken.

Dat godsdienst de manier is om je ziel te genezen en geneeskunde goed is voor
het oplossen van lichamelijke kwalen, is natuurlijk een wat al te grove
simplificatie. Je kunt geen scherpe scheidslijn trekken. Wie ernstig ziek is en
gelooft, bidt om genezing of laat anderen voor zich bidden. Lichaam en geest
zijn nauw met elkaar verbonden, zoveel staat inmiddels wel vast. De andere kant
van de medaille is, zo constateren Sloane en collega's, dat het verbinden van
religieuze activiteiten met een goede gezondheid schadelijk kan zijn. Er kan
heel goed bij patienten het idee ontstaan dat hun ziekte hun eigen schuld is,
omdat ze blijkbaar niet vroom genoeg zijn geweest. Sloane: ''Wij willen
voorkomen dat mensen die ziek worden extra belast worden door schuldgevoelens
over hun morele falen.'

Biddende vrouwen in drive-in kerk in Daytona Beach, Florida. Groot probleem bij
het bepalen van een verband tussen geloof en gezondheid is dat er geen vast
omschreven methode bestaat om de mate van iemands geloof te meten.

Gezondheid ; Religie ; Levensbeschouwing

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              50 of 109 DOCUMENTS

                                NRC Handelsblad

                                  July 9, 1999

Een hoogdravend monument ; De anatomie van een sterrenwacht

BYLINE: RIENK VERMIJ

SECTION: CS; Pg. 29

LENGTH: 1595 words


De achttiende eeuw is de periode dat de nieuwe natuurwetenschap doordrong tot
brede lagen van de bevolking. De bevordering van de wetenschap werd ter hand
genomen door professoren, vorsten, ambtenaren en gewone burgers. Ook
kloosterlingen lieten zich niet onbetuigd. Op zeer zichtbare manier gebeurde dat
in de benedictijnerabdij te Kremsmunster in Neder-Oostenrijk (ca. 25 km ten
zuiden van Linz). Hier verrees in de jaren 1749-1758 een imposant bouwwerk van
bijna vijftig meter hoog. Dit diende geen religieus doel, maar werd speciaal
gebouwd als sterrenwacht. Daarnaast werd deze 'mathematische Turm' (de term
'wiskunde' had vroeger een ruimere betekenis dan tegenwoordig en omvatte onder
meer ook de sterrenkunde) gebruikt om er de natuurhistorische en andere
verzamelingen van de abdij in onder te brengen. Grotendeels in de
oorspronkelijke toestand bewaard geeft de 'mathematische Turm' tot op de dag van
vandaag aan bezoekers een indruk van het wetenschappelijke klimaat van de
achttiende eeuw.

Dat juist een benedictijnerabdij zich zoveel inspanningen getroostte ter wille
van de sterrenkunde zal menigeen verbazen. Natuurlijk sloot het contemplatieve
leven van de Benedictijnen geleerde studies geenszins uit. Maar van oudsher
lagen de exacte vakken enigszins buiten hun gezichtsveld. De toren diende dan
ook niet louter de sterrenkundige liefhebberij van sommige kloosterlingen. Het
was ook en vooral een zichtbaar monument van het hervormingsstreven dat in de
achttiende eeuw in brede lagen van de maatschappij de kop opstak, en waarbij men
in de natuurwetenschap de sleutel zag tot verdere verbetering van het menselijk
lot. Een ideaal dat ook kerk en godsdienst niet onberoerd liet en dat op
verschillende manieren met oudere geloofsopvattingen in harmonie werd gebracht.

Met zijn indrukwekkende uiterlijk drukte de toren het streven van de
initiatiefnemers naar vooruitgang uit. Het monumentale gebouw was een publieke
stellingname en diende opponenten binnen en buiten de orde de mond te snoeren.
Bij die opponenten moet men niet alleen denken aan meer behoudende geestelijken,
maar ook aan de invloedrijke jezuieten. De jezuieten hadden in de achttiende
eeuw al een lange sterrenkundige traditie achter zich en vonden het niet nodig
dat andere ordes zich hier ook gingen profileren. Juist het ontbreken van een
sterrenkundige traditie binnen de benedictijner orde - de toren van Kremsmunster
was hun eerste sterrenwacht - noopte tot het monumentale karakter. De
'mathematische Turm' was een voor ieder zichtbaar teken dat ook de Benedictijnen
op dit gebied voortaan meetelden.

Idealen

Het gebouw heeft daarmee een sterk programmatische aard. In het boek dat de
Utrechtse hoogleraar kunstgeschiedenis Johann-Christoph Klamt over de toren
heeft gepubliceerd wordt geprobeerd dit programma te 'lezen'. Hij wijst op de
centrale betekenis die de sterrenkunde had binnen het zelfbeeld van de Europese
beschaving van de zeventiende en achttiende eeuw. In de ideale samenlevingen,
zoals geschetst in utopische romans van die tijd werd aan de beoefening van de
astronomie de uiterste zorg besteed en bezaten de sterrenkundigen vaak een soort
priesterlijke status.

In de Europese realiteit werden observatoria gebouwd op instellingen van
bestuur, onderwijs of godsdienst. Deze hadden vooral een representatieve
functie. Hun aanwezigheid moest zichtbaar maken dat men binnen de betrokken
instellingen over hogere kennis beschikte. De combinatie met een museum, die
niet alleen in Kremsmunster voorkwam maar ook elders heel gebruikelijk was,
onderstreepte dat nog eens. Kennis van alle hemelse en aardse zaken was hier als
het ware onder een dak samengebracht.

Klamt adstrueert een en ander met een indrukwekkende parade van voorbeelden uit
een breed veld van studie. Het betoog is erudiet, maar blijft beperkt tot een
opsomming van gelijksoortige gevallen. Hij hamert voortdurend op hetzelfde
aambeeld en doet weinig moeite om te differentieren naar achtergrond, of om
ontwikkelingen in de tijd te achterhalen. Voor zover hij alleen maar de
culturele achtergrond van de toren van Kremsmunster wil laten zien is dat ook
niet echt noodzakelijk. Maar als men in de beschrijving van de toren vooral een
middel ziet om aan te tonen hoe wetenschappelijke idealen vroeger werden beleefd
en vormgegeven, is een dergelijke kunsthistorische benadering vrij beperkt.

Klamt gaat wel te rade bij andere vakgebieden, maar maakt zich deze niet
systematisch eigen. Dit valt op waar hij over de betekenis van de astronomie
spreekt. Naturalienkabinetten zijn binnen de kunstgeschiedenis inmiddels een
vertrouwd onderwerp, maar sterrenkunde is dat minder. Klamt verricht hier als
kunsthistoricus pionierswerk. Binnen andere vakgebieden, in het bijzonder de
wetenschapsgeschiedenis, is er echter wel degelijk over zulke zaken geschreven.
Voor wie enigszins met de wetenschapshistorische literatuur vertrouwd is, laat
Klamts behandeling daardoor een wat ambigue indruk achter. Aan de ene kant heeft
hij de neiging steeds opnieuw het wiel uit te vinden en voor de hand liggende
invalshoeken niet op te merken. Aan de andere kant, juist omdat hij zo eenzaam
zijn eigen weg gaat komt hij met originele voorbeelden die de zaak van een soms
onverwachte nieuwe kant belichten. Verrassend is bijvoorbeeld wat hij schrijft
over de toren van Babel als model voor sommige Europese sterrenwachten.
Uiteindelijk is zijn kunsthistorische benadering daarom een verrijking van de
geschiedschrijving over deze onderwerpen.

De toren is aldus te lezen als een hoogdravend programma, een steenwording van
vrouwe Wetenschap zoals men zich haar idealiter voorstelde. Dat de praktijk niet
altijd zo hoogdravend was blijkt echter uit de geschiedenis van de feitelijke
bouw. Deze wordt door Klamt in het eerste stuk van zijn boek uitvoerig
uiteengezet aan de hand van bewaard gebleven correspondentie. Ontwerp en
uitvoering werden zeker gedragen door enthousiasme. Er werd ook zorgvuldig op
gelet dat het bouwwerk aan alle wetenschappelijke eisen zou voldoen. Maar op
andere punten was sprake van ten hemel schreiend amateurisme. Een professionele
architect werd niet aangetrokken. Het opzicht werd toevertrouwd aan een geleerde
Benedictijn van buiten het klooster, die vaak lange tijd afwezig was.

Dit moest mis gaan, en het ging ook mis. Halverwege de bouw, op 23 mei 1755,
stortte het werk grotendeels in, tot groot vermaak van de tegenstanders van het
project. De schade werd hersteld, maar men zag zich genoodzaakt de plannen bij
te stellen en het bouwwerk iets bescheidener proporties te geven. In de
oorspronkelijke opzet was het gebouw nog monumentaler dan het nu al is. De
grootse opzet ging kortom niet gepaard met een navenante inspanning. Buiten de
kleine kring enthousiastelingen heerste vooral onverschilligheid, waardoor alles
op een koopje moest. De abt lijkt het project vooral te hebben gewaardeerd als
werkverschaffing voor de horigen van het klooster. Het is twijfelachtig of men
bij een werkelijk belangrijk gebouw, zeg een kerk, ook zo halfslachtig te werk
zou zijn gegaan. De vraag doet zich dan ook voor in hoeverre de toren nog iets
meer was dan enkel een programma. Werd de wetenschap met dit soort bouwwerken
ook werkelijk gediend?

Adhesie

Die vraag is niet zuiver gesteld. Het is niet zo dat de toren van Kremsmunster
adhesie uitdrukte met een wetenschap die in de praktijk onbereikbaar bleef en
waar men zich dan ook niet echt om bekommerde. Ongetwijfeld beoogden de bouwers
hun partijtje mee te blazen in het wetenschappelijke leven van hun tijd. Het
kabinet van naturalien en kunstvoorwerpen wekt weliswaar niet de indruk van
grote voorlijkheid. In de zestiende en zeventiende eeuw was het bijeenbrengen en
bestuderen van een dergelijke encyclopedische verzameling een serieuze
wetenschappelijke bezigheid geweest. In de achttiende eeuw was het vooral het
vasthouden aan een overgeleverde vorm. Maar het observatorium is in de tweede
helft van de achttiende eeuw enige decennia lang actief gebruikt en hier kwamen
nuttige waarnemingen vandaan. Echter, de wetenschap die men hier voorstond had
zelf een sterk programmatisch en, in onze ogen, eigenlijk weinig
'wetenschappelijk' karakter. Wat men in de achttiende eeuw als wetenschap
vereerde en naar gelang de mogelijkheden ook beoefende, was vooral de
theoretische beschrijving van het heelal die terugging op het werk van Isaac
Newton. Dit systeem gold als in hoge mate definitief en voltooid. Nieuwe
astronomische waarnemingen konden een nauwkeuriger zicht bieden op details, maar
moesten verder toch vooral het bestaande beeld bevestigen. De ideale wetenschap
van de achttiende eeuw was daarmee nogal statisch en had welbeschouwd niet zo
vreselijk veel te maken met de 'vooruitgang' die ze geacht werd te
vertegenwoordigen. Op andere terreinen - scheikunde, mineralogie,
elektriciteitsleer - boekte men in de achttiende eeuw wel degelijk belangrijke
resultaten, maar dit soort lopend onderzoek was voor het zelfbeeld minder
bepalend. Het ideaalbeeld bleef dat van sterrenwacht en naturalienkabinet. De
ironie van bouwwerken als de sterrenwacht van Kremsmunster is dan ook dat zij,
bedoeld als symbolen van wetenschap en vooruitgang, vooral achteruit hebben
gekeken.

Johann-Christian Klamt: Sternwarte und Museum im Zeitalter der Aufklarung. Der
mathematische Turm zu Kremsmunster (1749-1758). Verlag Philipp von Zabern, 494
blz. [f]187,55

Kremsmunster, aquarel van F. Runk uit 1810/1820 Uit besproken boek

Kunst en Cultuur ; Kunst ; Taal- en Letterkunde ; Literatuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              51 of 109 DOCUMENTS

                                NRC Handelsblad

                                  July 8, 1999

Het nakend einde van een edel metaal

BYLINE: DOOR ONZE REDACTEUR MAARTEN SCHINKEL

SECTION: Economie; Pg. 11

LENGTH: 894 words

DATELINE: ROTTERDAM, 8 JULI.


Het einde van goud als waarborg tegen geldontwaarding lijkt in zicht, nu zelfs
centrale banken hun voorraden verkopen. Slachtoffers zijn de goudproducenten en,
via een wrede speling van het lot, de allerarmste landen.

Goud is uit. Niet bij de consument, maar wel bij de belegger. Gisteren daalde de
prijs van goud naar 255,60 dollar per troy ounce (17.750 gulden per kilo) en dat
is de laagste prijs sinds 1979. De voornaamste reden is dat goud langzamerhand
zijn voornaamste functie verliest. Het was altijd een waarborg tegen de
ontwaarding van geld, tegen inflatie. Nu het grootste deel van de wereld de
inflatie in de jaren negentig onder de duim heeft gekregen, hebben investeerders
goud goeddeels de rug toegekeerd. Goud is een grondstof geworden. Net als alle
andere grondstoffen, maar met een belangrijk verschil. Goud krijgt nu tegen zich
wat het altijd voor zich heeft gehad: zijn eeuwigheidswaarde. Het is een
edelmetaal en wordt in wezen niet verbruikt. Wat er uit de grond wordt gehaald,
blijft voor altijd in circulatie.

Goudproducenten, waaronder vooral de mijnbedrijven in Zuid-Afrika en Australie,
houden de precaire balans tussen de jaarlijkse vraag naar goud, waar Azie
traditioneel een voorname rol in speelt, en het jaarlijkse aanbod goed in de
gaten. Verwachtingen voor de goudproductie en -consumptie worden door
gespecialiseerde firma's, zoals het toonaangevende Gold Fields Mineral Services
(GFMS) , nauwlettend bijgehouden. Want een kleine, marginale, extra vraag of
aanbod kan sterk in de goudprijs doorwerken.

De vraag naar goud bedroeg vorig jaar volgens GFMS wereldwijd 3708 ton, waarvan
ruim tachtig procent voor rekening komt van de sieradenindustrie. Onder die
omstandigheden kan een extra aanbod van tientallen, of zelfs honderden tonnen
goud een verwoestend prijseffect hebben. En dat is precies wat er gebeurt. Juist
omdat goud een alternatief was voor geld, hielden centrale banken er grote
hoeveelheden van in reserve als dekking voor de hoeveelheid geld in omloop. Maar
goud levert niets op. Centrale banken lenen het soms uit als dekking voor
termijntransacties van derden, maar met de opbrengst maken zij de kosten van
opslag van goud niet of nauwelijks goed. Omdat goud zijn functie als dekking
langzamerhand verliest, gaan steeds meer centrale banken er toe over hun goud te
verkopen voor deviezen. Die leveren, anders dan goud, wel rente op.

Het waren bijvoorbeeld de Nederlandsche Bank en de Nationale Bank van Belgie die
in de loop van de jaren negentig honderden tonnen goud verkochten. Maar
recentelijk heeft de Zwitserse centrale bank bekendgemaakt zijn voorraad van
1300 ton goud te willen terugbrengen, de Bank of England verkoopt 410 ton van
zijn voorraad van 710 ton en het Internationale Monetaire Fonds wil 300 ton of
tien procent van zijn goudreserves verkopen om daar een plan voor
schuldverlichting van de armste landen mee te financieren.

Totnutoe was het gebruik om dat goud stukje bij beetje te lozen op de markt, via
discrete bankiershuizen als Rothschild. De Bank of England koos dinsdag voor een
meer 'marktconforme' aanpak, en organiseerde de eerste van een reeks van
veilingen van 25 ton goud. Dat viel verkeerd. In plaats dat de goudprijs na de
veiling opveerde, zoals het gros van de partijen op de goudmarkt had verwacht,
daalde de prijs. De markt stond op het verkeerde been, en het overhaast indekken
van verliesgevende posities zorgde voor een vrije val. Daarmee staat de
goudprijs nu op nauwelijks boven de 250 dollar, na begin jaren negentig nog op
420 dollar te hebben gestaan.

De economische gevolgen van de prijsval van goud zijn ongelijk verdeeld. In
Azie, waar goud voor de gewone man nog steeds een waardevast alternatief is voor
goud, lijkt de prijsval vooralsnog tot extra vraag te leiden.

Ook voor de juweliersbranche in Nederland is de prijsdaling lang niet zo erg als
het lijkt. Volgens directeur Th. Vermeulen van de Federatie Goud en Zilver, een
overkoepelende ondernemersorganisatie, komt van een goudprijsdaling van tien
procent op de wereldmarkt 'enkele procenten' daadwerkelijk in de prijs van
gouden sieraden terecht. Net als de prijs van benzine, na accijnzen, btw, marges
voor de ondernemers en andere kosten, maar voor een gering deel luistert naar de
prijs van ruwe olie, maakt de goudprijs slechts een deel uit van de prijs van
een gouden sieraad. Legering, verwerking, belasting en winstmarges zijn samen
veel bepalender.

Mocht de prijs van sieraden dalen, dan hoeft dat voor de branche geen nadeel te
zijn: de omzet kan er evengoed door stijgen. Slecht vergaat het de branche in
Nederland zeker niet. De verkopen stegen vorig jaar met zeven procent.

Voor de goudproducenten is de prijsval echter dramatisch nieuws. Met name
Zuid-Afrika, dat economisch sterk afhankelijk is van de goudexport, gaat bij het
huidige lage prijsniveau zware tijden tegemoet. Zeker zo duister is de toekomst
van de allerarmste landen. Na de prijsval van dinsdag is de kritiek binnen het
Amerikaanse Congres op de IMF-goudverkoop gegroeid. In het bestuur van het IMF
hebben de VS 17 procent van de stemmen. Voor goedkeuring van de goudverkoop is
85 procent van de stemmen nodig, zodat een Amerikaanse afwijzing het zo moeizaam
bereikte schuldverlichtingsplan alsnog kan derailleren.

Veiling schokt goudmarkt

Industrie ; Economie ; Bedrijfstakken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              52 of 109 DOCUMENTS

                                NRC Handelsblad

                                  July 3, 1999

Euro misschien nog zwakker

SECTION: Opinie; Pg. 8

LENGTH: 1135 words


Een half jaar geleden stond de dollar nog op [f]1,90. Gisteren was de dollar
[f]2,15. Sinds Nederland en tien andere Europese landen hun monetaire lot
definitief verbonden met dat van de euro, is het Europese geld alleen maar
minder waard geworden. Op de financiele markten wordt de toon tegenover
ECB-president Wim Duisenberg al kritischer. Het lijkt wel alsof Duisenberg het
nooit goed doet. Zegt hij 'geen commentaar' op een vraag naar de aanhoudende
zwakte van de euro, dan verwijt men hem onverschilligheid. Als hij daarentegen
verzekert dat het bestuur van de Europese Centrale Bank wel degelijk aandacht
besteedt aan de wisselkoers van de euro, dan schept hij onzekerheid over de
intenties van de ECB die misschien wel - maar misschien ook niet - actief
dollars gaat verkopen om zo de wisselkoers beter op z'n plaats te krijgen. Dat
is nu zo'n typisch debat voor financiele professionals.

Omdat een meerderheid van de analisten had gedacht dat de euro vanaf januari
juist sterker zou worden ten opzichte van de dollar, zijn valutahandelaren boos
over hun verliesgevende posities. De huiseconoom van de bank heeft verkeerd
voorspeld en geeft liever de schuld aan Duisenberg dan aan zichzelf. Voor ons
gewone burgers is er niet zoveel reden om zenuwachtig te worden over de daling
van de euro, en op zichzelf beschouwd is een goedkopere wisselkoers zelfs goed
voor de werkgelegenheid. Bij een zwakke wisselkoers kunnen Europese bedrijven
makkelijker concurreren op de wereldmarkt, en komen meer toeristen naar Europa.

Nu doemt echter een nieuwe donkere wolk op. In Italie heeft de regering een
gevoelige verkiezingsnederlaag geleden in Bologna. Voor het eerst sinds de
oorlog zijn de linkse partijen hun meerderheid kwijt en dat vergroot de kansen
van de rechtse politicus Berlusconi om een comeback te maken bij de
parlementaire verkiezingen die voor de lente van 2001 moeten plaatshebben. De
nieuwe politieke onzekerheid maakt het onwaarschijnlijk of de Italiaanse
regering er in zal slagen om het financieringstekort terug te brengen van 2,7
procent van de Italiaanse economie in 1998 naar de beloofde 1 procent in het
verkiezingsjaar. In Italie betekent een kleiner financieringstekort vooral
hogere belastingen en dat lijkt niet het beste recept voor het winnen van de
kiezersgunst. Ik verwacht daarom aanhoudende spanning tussen de linkse ministers
in Rome, die toch al worstelen met een zwakke economie. Zij kunnen moeilijk al
te streng zijn met het overheidsgeld in de aanloop naar een zware
verkiezingscampagne. Bovendiem moeten zij rekening houden met de tien partners
van Italie in het avontuur met de euro.

De andere landen zullen allemaal aandringen dat ook Italie zich houdt aan het
stabiliteitspact waarin de elf landen beloofden het tekort op hun begroting tot
ongeveer nul terug te brengen. Duitsland en Nederland waren al boos omdat de
Italiaanse regering het tekort voor dit jaar ophoogde van 2 procent naar 2,4
procent. De OESO in Parijs merkt nu op dat er haast geen ruimte meer is om de
teugels nog iets verder te laten vieren, zonder dat Italie in conflict komt met
het stabiliteitspact van de EU. Mij lijkt dat er toch een grote kans is dat zo'n
conflict ontstaat met een werkloosheid in Italie van 12,4 procent voor het hele
land en 24 procent werklozen in Zuid-Italie en op Sicilie. Minister-president
D'Alema zei dinsdag al dat hij geen 'bloed en tranen' wil over bezuinigingen op
de Italiaanse pensioenen.

Hoe erg is het wanneer Italie afhaakt bij het stabiliteitspact? Wat Frits
Bolkestein daar precies van vindt zullen we wel nooit meer horen, want die gaat
als commissaris in Brussel werken onder de vorige Italiaanse minister-president.

Hier volgt een kleine berekening die mij althans tot de conclusie brengt dat
deze minestrone niet zo heet wordt gegeten als die misschien in de financiele
markt wordt opgediend. Zet de totale omvang van de Italiaanse economie even voor
het gemak op 100 en de Italiaanse staatsschuld op 120. Laat de Italiaanse
economie groeien met gemiddeld 2 procent per jaar en daarbij nog een extra 2
procent aan inflatie. Over drie jaar is de omvang van de Italiaanse economie dan
opgelopen van 100 naar 112. Als nu eens het financieringstekort dit jaar, in
2000 en in 2001 - dus tot na de volgende Italiaanse verkiezingen - blijft hangen
op 2,5 procent van de economie, net nog binnen de regel van het Verdrag van
Maastricht maar veel te hoog volgens het latere en strengere stabiliteitspact.
Dan is de staatsschuld over drie jaar gestegen tot 127,5 procent van de
Italiaanse economie. Maar zelfs dan ziet niettemin het financiele plaatje er
over drie jaar beter uit dan vandaag. Want op dit moment is de staatsschuld zo'n
120 procent van de economie, maar bij het scenario dat ik hierboven heb
geschetst in 2001 nog maar 113 procent (deel 127,5 door 112). Zelfs wanneer
Italie dus hevig afwijkt van de eisen van het stabiliteitspact en het
financieringstekort helemaal niet meer verder in de richting van nul gaat, daalt
nog steeds de verhouding tussen staatsschuld en economie in een mooi tempo,
hoger zelfs dan de OESO op dit moment voorziet voor Nederland.

Het is, lijkt mij, te veel gevraagd van de Italiaanse regering om en het hoofd
te bieden aan 23 procent werkloosheid ten zuiden van Rome, en Berlusconi buiten
de deur te houden en ook nog te luisteren naar Zalm en andere Noord-Europeanen
die aandringen op nieuwe bezuinigingen in het verkiezingsjaar. Ik zie de
Italiaanse minister van Financien dus al aan collega Zalm rustig en geduldig
uitleggen dat alle VVD-bezorgdheid nergens op slaat omdat nog steeds de
Italiaanse schuld sneller daalt dan die van Nederland. Het stabiliteitspact zou
dus wel eens kunnen bezwijken met gevolgen voor de reputatie van de euro in de
financiele markten. Nu, dan wordt de euro nog wat zwakker, kan de Duitse
industrie makkelijker concurreren en komen hier nog meer Amerikaanse en Engelse
toeristen.

Kan dat, zo laconiek over een Italiaanse overtreding van het stabiliteitspact
van de EU? Ik denk het wel, want Italie (en Spanje) zijn het honderd procent met
ons eens over de koers van lage inflatie en lage rente die is ingezet door
Duisenbergs ECB. En het is echt een gotspe dat wij hier in Nederland ooit last
kunnen krijgen van financiele problemen bij de Italiaanse pensioenen. Dat blijft
een exclusief Italiaanse verantwoordelijkheid.

Italie heeft een indrukwekkende prestatie geleverd om mee te mogen doen met de
euro. Misschien is nu een pas op de plaats politiek noodzakelijk. Al maken de
financiele markten groot misbaar en straffen ze de euro met nog een verdere
daling, wij gewone Europese burgers hoeven om een demise van het
stabiliteitspact echt geen traan te laten.

Betalingsverkeer ; Economie ; Bedrijfstakken ; Bank- en Verzekeringswezen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              53 of 109 DOCUMENTS

                                NRC Handelsblad

                                  July 1, 1999

Zonder visie met vakantie

BYLINE: ANNA VISSER

SECTION: Media; Pg. 25

LENGTH: 654 words


Ware hij nog onder ons, dan zou Karel van het Reve de wedstrijd 'Wie schrijft
het leukste essay over de Derde Weg' glansrijk winnen. Scherp en geestig zou hij
deze ideologische zeepbel doorprikken, hoogstwaarschijnlijk refererend aan wat
hij in De Ondergang van het Morgenland schreef over de 'convergentie' van twee
economische systemen, het kapitalistische en het socialistische: 'Op het
ogenblik staat de huisvrouw in een socialistische stad drie uur per dag in de
rij en een huisvrouw in een kapitalische stad staat helemaal niet in de rij.
(...) Wat willen nu de mensen die ons die convergentie aanbevelen? Dat de
huisvrouwen in Moskou en Amsterdam na convergentie van beide systemen allebei
anderhalf uur in de rij staan?'

Wat willen de pleitbezorgers (Kok, Schroder, Blair) van de Derde Weg? Iets
tussen sociaal-democratie-oude-stijl en de liberale markteconomie - beide zouden
moeten convergeren, maar wat dan overblijft weet niemand en het is derhalve niet
ondenkbaar dat eerder sprake is van een doodlopende weg, zoals Vrij Nederland
opmerkt. De 'vernieuwers' komen er in VN niet best af: ze worden, terecht,
neergezet als voorstanders van hetzelfde laisser faire, laissez aller-beleid van
Reagan en Thatcher 'maar dan overgoten met een sociaal sausje. (...) Het
ontbreekt hen aan een eigen visie op de economie en hoe die functioneert'.

En dat terwijl bijvoorbeeld het tweede kabinet-Kok hunkert naar visie, aldus
Elsevier. Visie op bijvoorbeeld het milieu, op varkens, kippen, Schiphol, het
justitieel apparaat en het autogebruik. Het kabinet lijdt volgens dit blad aan
'een soort auto-immuunziekte, die nu eens leidt tot enorme lamlendigheid en je
dan weer hevig uit de slof doet schieten'. Elsevier citeert een hoge ambtenaar:
'Het is alsof er een allesverlossend iets in de lucht hangt dat we echter nooit
zullen kennen.' Precies zoals de Derde Weg.

Aan visies inzake Kosovo was de afgelopen maanden in ieder geval geen gebrek. VN
laat een aantal spraakmakers aan het woord, onder wie ambassadeur Niek Biegman,
permanente vertegenwoordiger van Nederland bij de NAVO die nu vindt 'dat in 1991
veel harder had moeten worden opgetreden. Dan had veel ellende vermeden kunnen
worden. Wellicht ook hadden we Kosovo bij de onderhandelingen in Dayton over
Bosnie moeten betrekken. Maar dat is helaas niet gebeurd'. Biegman is niet
ongelukkkig met de uitkomst na 78 dagen bombarderen: het luchtwapen blijkt in
staat lieden als Milouevic op de knieen te dwingen. Hoogleraar internationale
betrekkingen Koen Koch is minder gelukkig: 'Tien jaar zijn we nu bezig in
voormalig Joegoslavie. Maar we raken steeds verder weg van het oorspronkelijke
doel: een democratische, multi-etnische samenleving.' En dat op de Balkan:
gezellig democratisch en multi-etnisch naar school.

Dat kan in Rotterdam wel, en daar kan nog veel meer - lees het jubelende verhaal
over de Maasstad in De Groene Amsterdammer. Rotterdam steekt Amsterdam naar de
kroon als het gaat om bijvoorbeeld het kopen van cultuur: 'Voorstellen doen die
eenvoudigweg niet zijn af te slaan. Dat leidt in Amsterdam tot bittere
commentaren, druipend van de frustratie.' Ook spant Rotterdam de kroon als het
gaat om cultuurfestijnen die aan de lopende band worden georganiseerd en 'qua
commercie is Rotterdam veel meer dan Amsterdam een wereldstad'. Groots,
meeslepend maar ook ietwat vermoeiend - wat moet het voor de inwoners van de
Maasstad heerlijk zijn een paar weken per jaar met vakantie te gaan naar een
klein dorpje in het buitenland.

Over vakantie gesproken: 'Stel: het kabinet komt na de zomervakantie niet terug.
Zou iemand het merken? Ja, Kamerleden ambtenaren, journalisten; degenen die er
beroepsmatig mee bezig zijn. Die wel. Maar de gewone burger?', vraagt HP/De Tijd
zich af. Stel: de weekbladen komen na de zomervakantie niet terug. Zou iemand
het merken?

De Derde Weg in Vrij Nederland

Tijdschriften ; Media ; Pers

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              54 of 109 DOCUMENTS

                                NRC Handelsblad

                                 June 28, 1999

'Meeademen met de economie' ; CAO-coordinator Van der Kolk (FNV) verklaart
lagere looneis

BYLINE: DOOR JOCHEN VAN BARSCHOT

SECTION: Economie; Pg. 11

LENGTH: 721 words

DATELINE: ROTTERDAM, 28 JUNI.


De vakcentrale FNV stelt zijn looneis naar beneden bij. Werken op zaterdag en
een vierdaagse werkweek zijn niet langer taboe. Is dan niets meer heilig?
Gesprek met CAO-coordinator Henk van der Kolk.

1998 was het jaar van de poen. Na de 'hebzucht van de hoge heren' werd het
volgens FNV-voorzitter Lodewijk de Waal tijd dat de gewone man mocht
meeprofiteren van de recordwinsten in het bedrijfsleven. De FNV eiste 3,5
procent meer loon en 'vragen is krijgen', luidde het devies. Het werd
uiteindelijk wat minder - gemiddeld 2,8 procent, becijferde het ministerie van
Sociale Zaken - maar de FNV toonde zich tevreden: in vrijwel elke CAO stond een
drie voor de komma, ondanks permanente tegenwind van werkgeversvoorzitter
Blankert, die 'oude grammofoonplaten' bleef afdraaien over loonmatiging. Ook de
aansporing van premier Kok, om toch vooral geen hogere looneis te stellen dan
twee procent, sloeg de vakcentrale in de wind. Inmiddels heeft zich een
kentering voorgedaan binnen de vakcentrale FNV. Voor het komende CAO-seizoen zet
de FNV een stuk lager in: de looneis is verlaagd tot 0,5 a 1 procent, plus
prijscompensatie. Met de huidigeinflatieverwachting van een procent of twee zou
dat uitkomen op 2,5 tot 3 procent meer loon.

Vraag aan de CAO-coordinator van de vakcentrale, Henk van der Kolk:

Denkt u niet dat uw leden 2,5 procent wat weinig vinden?

'Defintieve percentages noemen we pas nadat de Macro-Economische Verkenningen
bekend zijn. Maar veel lager dan 2,5 procent moet het inderdaad niet worden. Dat
is weliswaar een procent lager dan een jaar geleden, maar vorig jaar liep de
Nederlandse economie dan ook als een trein. Het is volstrekt logisch dat
werknemers daarvan hebben willen meeprofiteren en dat is ook heel aardig gelukt.
Het economisch tij ziet er nu wat minder gunstig uit, en daarom vinden wij het
redelijk een iets lagere looneis te stellen. Wij ademen mee met de economische
ontwikkeling.'

Meeademen met de economische ontwikkeling, dat is een van die oude
grammofoonplaten van Blankert. Bent u daar nu voor gezwicht?

'Wij ademen anders dan meneer Blankert. Als hij ons hoort ademen, vindt hij dat
al gauw te luidruchtig. Natuurlijk moet een werkgever zeggen dat wij te hoge
looneisen stellen, dat hoort allemaal bij het spel. In de praktijk is het al
jaren ons beleid om mee te ademen met de economie. Daarom eisten we vorig jaar
wat meer loonsverhoging, en nu wat minder. Dat wil niet zeggen dat we in
sectoren met een krappe arbeidsmarkt genoegen nemen met een magere CAO, maar in
plaats van initiele loonstijgingen kiezen we dan voor eenmalige uitkeringen,
winstdelingsregelingen of een hogere eindejaarsuitkering.'

Dus de tijd van poencontracten is voorbij?

'Die is er nooit geweest. Vorig jaar was een moeizaam jaar, waar een aantal hele
mooie CAO's zijn uitgerold, ook voor de werkgevers. Uiteindelijk bedroeg de
loonsverhoging 2,8 procent, dus dat valt erg mee. Wij zijn wel zo reeel om te
zien dat we dit jaar met een wat lagere loonstijging genoegen zullen moeten
nemen. Vragen wordt niet meer altijd krijgen.'

De vakcentrale CNV vindt dat de FNV zijn kruit al bij voorbaat verschiet door nu
al een lagere looneis te stellen. Stelt u zich niet te mild op?

'Wij zijn niet mild, wij zijn reeel. De CNV heeft de centrale coordinatie van de
looneis losgelaten, dus het valt nog te bezien of de CNV-bonden hoger zullen
gaan zitten dan wij. Meestal volgen ze gewoon de looneisen van de FNV.'

Is de vierdaagse werkweek nu ook onderhandelbaar?

'Inderdaad, maar dat is niets nieuws. Wij zijn al langer voorstander van een
vierdaagse werkweek, maar dan onder onze voorwaarden. Wij voelen niets voor een
37-urige werkweek en verandering van de zaterdag in een gewone werkdag, zoals de
werkgevers willen. Een vierdaagse werkweek moet voor ons gepaard gaan met een
36-urige werkweek, dus vier dagen van negen uur. Langer dan negen uur werken op
een dag is onaanvaardbaar, dan blijft er van de scheiding tussen werk en
priveleven helemaal niks meer over. Voor werken op zaterdag en zondag moet
gewoon een toeslag blijven gelden. Ik kan me wel voorstellen dat de toeslag voor
werken op zaterdag deel wordt van het basisloon. Voor de zondag moet een forse
toeslag gehandhaafd worden.'

Sociale partners ; Arbeidsvoorwaarden ; Economie ; Sociale Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              55 of 109 DOCUMENTS

                                NRC Handelsblad

                                 June 26, 1999

De cultuur is overal

BYLINE: SERGE VAN DUIJNHOVEN

SECTION: Opinie; Pg. 6

LENGTH: 818 words


De schrijver Herman Franke heeft zich met zijn pleidooi voor een cultureel
reveil opgeworpen als woordvoerder van de elitekunst, vindt Serge van Duijnhoven
die ervoor pleit de sluisdeuren af en toe flink open te gooien.

De supermarkt-welvaart heeft het gewone volk geen goed gedaan, stelt Herman
Franke in zijn pleidooi voor een cultureel reveil (NRC Handeslblad, 16 juni). En
het betere volk al helemaal niet. Zelfs de lezers van deze krant kijken
tegenwoordig en masse naar het Songfestival en bezondigen zich aan de mierzoete
melk & honingromances van Veronica. Geen enkele film bvan de VPRO haalde het
afgelopen jaar de top tachtig der best bekeken speelfilms. De lage landen
dreigen ten onder te gaan aan platvloersheid, want 'wie van de Nederlanders van
beneden de dertig weet nog iets van de geschiedenis van de literatuur,
filosofie, muziek, beeldende kunst of van de culturele wordingsgeschiedenis in
het algemeen', vraagt hij zich af.

Franke springt op de bres voor het beklagenswaardige lot van de elitekunst in
ons land die volkomen dreigt te worden platgewalst door de wansmaak van de
cultuurloze massa. Er moet zand worden afgegraven, vindt hij, de elitekunst moet
zo spoedig mogelijk van de massacultuur worden gescheiden voor het te laat is.
Terug naar de standenmaatschappij.

Waar Franke aan voorbijgaat (hoewel hij er zelf een sprekend voorbeeld van is),
dat is dat iedere elite een onverdraagzame hegemonie vereist. De grote motivatie
van iedere verheven kaste is de angst uit het zadel te worden gelicht. De
wapenstok waarmee zo'n elite zich handhaaft is de intolerantie. Consensus mag er
alleen zijn binnen de poorten. Voor de buitenwereld moet iedere voorvechter van
elitekunst galopperen in opdracht van 'het mooie en het schone'. Of van 'het
echte, het grote, het waarachtige' of in naam van elk ander achterlijk
conservatief vaandel.

Als Frankes boze drie-eenheid die onze cultuur bedreigt (vulgarisering,
trivialisering en verplatting) wordt gesubstitueerd door het overkoepelende
begrip 'Entartung', wordt de ware aard van zijn bespottelijke betoog plotseling
blootgelegd.

Zelden heb ik zulke misselijkmakende, gevaarlijke nonsens gelezen als die van
deze woordvoerder der elitekunst. Wie denkt deze zurige schriftgeleerde dat hij
is, door 'de massa' zo over een kam te scheren? Droogstoppel, De Majesteit,
Koningin Marie Antoinette?

Het volk heeft honger, laat het koekjes eten!

Het plebs verzuipt in vulgariteit, wel werp het onze luxe pralines toe!

Hoe ver van de realiteit staat deze mandarijn om de term genocide zonder enige
scrupules te misbruiken voor een schijnprobleem, terwijl op hetzelfde moment
twee miljoen Albanese Kosovaren op de Balkan werkelijk de gevolgen ervan
ondervinden?

Moeten we Frankes pleidooi, waarin hij zich op zulke onpasselijke wijze
overschreeuwt, nog serieus nemen? De auteur zou graag hebben van wel. De toon
van Franke is die van de bittere ernst, en dat doet het ergste vermoeden voor
wanneer niet de democratisch verkozen 'orthodox-socialist' Van der Ploeg het
voor het zeggen zou hebben, maar deze zelfgeridderde Junker.

Wanneer geen bruggen worden geslagen, dan zullen de mandarijnen zich steeds
verder terugtrekken in hun bastions. De elite zal steeds kleiner worden, en
steeds verder afdrijven van de massa waar het niet alleen geen snars van
begrijpt maar ook doodsbang voor is. Wat Franke niet snapt, is dat hij met zijn
pleidooi voor het opwerpen van een dam in feite zijn eigen doodvonnis tekent.
Hoe ontoegankelijker de kunstwereld wordt, hoe minder mensen er kennis van
zullen nemen en erin zullen participeren. Het wereldje dat hij zo krampachtig
beschermt zal uitsterven en aan inteelt ten onder gaan.

Vanwaar toch die angst, dat dedain jegens alles wat niet zweemt naar het
traditionele, het verhevene? Is het teveel gevraagd de sluisdeuren af en toe
flink te openen zodat de boel kan doorstromen? Ik wantrouw degenen die de
sluizen dicht willen houden. Die vinden dat het volk moet buigen in plaats van
participeren. De cultuur is overal, zeker niet alleen in de sacrale schemering
van de tempels en hoven waar de elite zetelt. De cultuur heeft geen thuis. Het
huis is zij zelf. Zij zal zichzelf blijven, door de eeuwen heen, en ze zal
dubbel wraak nemen op iedereen die haar beperkingen oplegt, die haar af wil
schermen en die dammen op wil werpen, haar niet wil bevrijden maar de hals
snoeren.

We leven in een wereld waarin de mensen vrij zijn om zelf te bepalen wat
relevant voor hen is. Dit is geen privilege, maar een essentieel recht. Dat dit
betekent dat de high brow art niet voor iedereen de heilige status geniet die
het vroeger bezat, is een prijs die de elite moet betalen voor de democratie.
Wie daartoe niet bereid is, is de democratie niet waard.

Serge van Duijnhoven is schrijver.

De soapserie Onderweg naar morgen. (Foto Kippa)

Cultuur ; Kunst en Cultuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              56 of 109 DOCUMENTS

                                NRC Handelsblad

                                 June 25, 1999

Aan de zonnige kant van het doemdenken ; Milieu en economie

BYLINE: FRANS VAN DER HELM

SECTION: Boeken; Pg. 33

LENGTH: 2551 words


Het milieudebat golft tussen doemdenken en win-win-denken. Volgens de optimisten
zijn de onheilsprofeten uit op effectbejag. Volgens de pessimisten worden we
door een samenzwering bedreigd. Gaat de wereld aan de mens ten onder? Over
realiteit en reclame.

Met de milieuvriendelijke adem van een Kamermeerderheid onverwachts in de nek,
buigt het kabinet zich de komende tijd over het Waddengas. Misschien neemt het
wel een besluit: geen proefboringen in de Waddenzee. Een fundamentele keuze voor
natuur en milieu: het kan.

Dat is te danken aan stemmingmakerij. Voor een deel zelfs aan onterechte
stemmingmakerij. Het Brent Spar-verhaal, over de voorgenomen dumping van een
booreiland in zee, was onzin waar het om de directe milieugevolgen ging. Maar
het zette respect voor de zee weer eens op de agenda en de mogelijkheid om
moreel getinte grenzen aan ons handelen te stellen tegenover iets abstracts als
het milieu. Mede door de Brent Spar werd het een verleidelijke gedachte die ook
de politiek in een compromisland in zijn greep kreeg: een uniek, buitengewoon
waardevol natuurgebied te hebben en er toch met de handen vanaf te blijven.
Afzien van klein gewin en groot verlies.

Diezelfde Brent Spar pronkt, als pakkend symbool van onterechte doemverhalen, op
het omslag van Vervuiling van het milieudebat. Feit en fictie zijn vaak moeilijk
te scheiden als het over natuur en milieu gaat. Wybren Verstegen probeert het
toch. Daarmee is zijn poging bij voorbaat lovenswaardig. Verstegen, docent
Economische en Sociale geschiedenis aan de Vrije Universiteit in Amsterdam, pakt
de zaken voortvarend aan. Hij houdt de meest populaire doemscenario's tegen het
licht: de bevolkingsexplosie, de oprakende grondstoffen, het gat in de ozonlaag,
het broeikaseffect, de massa-extincties en de achteruitgang van de
sperma-kwaliteit. Hij stelt dat de milieubeweging door propagandistisch
effectbejag een sterk vertekend beeld schetst. De boodschap van zijn boek is dat
de milieu- en natuurbeschermers de goede zaak dienen met de verkeerde
argumenten.

Verstegen vraagt zich af waarom wetenschappers en milieuorganisaties de
problemen zo opkloppen. Bijvoorbeeld als het gaat om de grondstoffen die zouden
opraken. De voorraden worden volgens Verstegen groter en energie goedkoper. Er
is in de verste verte geen schaarste te voorzien. 'De belangrijkste reden dat de
NAM wil boren naar gas in de Waddenzee is niet dat gas steeds schaarser wordt en
er dus goed aan te verdienen valt. De energiebedrijven vrezen juist het
omgekeerde: nu is het gas nog geld waard. Maar door de enorme toevloed van
aardgas uit de voormalige Sovjet-Unie zal het Waddengas over veertig jaar
vrijwel waardeloos geworden zijn.'

Natuurlijk overdrijven organisatie als Greenpeace of het Wereldnatuurfonds hun
verhalen en reclamespotjes voor het brede publiek. Verstegen overdrijft op zijn
beurt ook. Een deel van de genoemde onzin blijkt, ook na Verstegens
beschietingen in Vervuiling van het milieudebat, overeind staan. Neem het aantal
verdwijnende diersoorten. Er wordt bij het leven gespeculeerd. De weleens
genoemde 100.000 soorten, die per jaar verdwijnen door alleen al de ontbossing,
vormen wel een erg mooi rond aantal dat vooral door klein ongewerveld spul zou
worden bereikt. Het gesteggel over die cijfers is soms wat lachwekkend.
Desondanks is het een feit dat er aan de lopende band uitgestorven wordt door
toedoen van de mens. Er is een enorme waslijst die ernstig wordt bedreigd. Zoals
de Berberleeuw, de Javaanse tijger en de grote ivoorsnavelspecht... hoewel, die
worden niet meer bedreigd, die zijn deze eeuw al verdwenen en hebben een gebied
achtergelaten dat nooit meer hetzelfde zal zijn.

Je kunt de natuurorganisaties eerder verwijten dat ze, met het uitsterven als
norm, een te positief verhaal houden. Het volledig uitsterven, tot en met het
laatste individuele dier, geeft de ernst van de situatie niet weer. Als je
anders rekent, wat gevoelsmatiger, is het erger. Een soort die in de korte tijd
van een mensenleven voor de helft is verdwenen, is voor de helft uitgestorven.
Een soort die in slechts enkele tientallen jaren eentiende van zijn populatie en
leefgebied overhoudt, is eigenlijk voor negentiende uitgestorven. Als je deze
verhoudingen optelt, en niet wegstreept tegen de toename van huis-tuin-en-keuken
dieren die de mens volgen, is het verlies inderdaad enorm. Van buitenaf gezien -
bijvoorbeeld terugkijkend op de twintigste eeuw - is het wat vreemd dat de mens
in die situatie steeds maar weer ruzie gaat zitten maken over het precieze
aantal uitstervende soorten per jaar, per dag of zelfs per uur. Al te bevlogen
rekenaars zet Verstegen met recht met beide benen op de grond. De getallen zijn
soms al te zwaarmoedig uit de lucht gegrepen. Niettemin kan hij er ook niet
onderuit: zelfs de meest gematigde schatting van het huidige uitstervingstempo
is het honderdvoudige van het natuurlijke uitstervingstempo.

De bijdrage van Verstegen is hoogst welkom. Hoewel het, anders dan beloofd, geen
tegen-verhaal is: het is een ja-maar-verhaal. Bijvoorbeeld. Er is veel armoede
op de wereld die onder meer tot bevolkingsgroei leidt. Maar bevolkingsgroei is
geen belemmering voor economische groei. Grondstoffenwinning is doorgaans een
zeer vervuilende activiteit. Maar er dreigt geen schaarste. Verzuring door
landbouw en verkeer leidt tot soortenverarming. Maar de bossen zijn niet
gestorven, althans niet in West-Europa. Herstel van het gat in de ozonlaag is om
vele redenen wenselijk. Maar voor het leven op aarde levert dat gat nauwelijks
echt gevaar op.

Volgens Verstegen zijn de grote doemverhalen geflopt. Een voor een zijn deze
scenario's de afgelopen jaren ten grave gedragen en daarmee ook de voornaamste
wapens van de milieubeweging in haar strijd voor een betere wereld. De
milieubeweging heeft geen obligate doemverhalen meer nodig, stelt hij. Voor wie
er in de krant naar zoekt, zijn er berichten over kleine keuzes die toch
verschil maken. Over boerenorganisaties die gaan samenwerken met
Natuurmonumenten. Over papierfabrikanten die van het gebruik van 'fout hout'
worden afgehouden. 'De moderne westerse consument is de eerste in de
geschiedenis die zich de weelde van een hoge levensstandaard, een schoon milieu
en het genieten van de natuur kan veroorloven. Ook zonder doemdenken kunnen we
er naar streven dat de rest van de mensheid, inclusief de volgende generatie, in
die weelde kan leven'.

Ik wil het feestje niet bederven. Ware het niet dat Verstegen zelf ook
gemakshalve van 'de milieucrisis' spreekt. Hoewel hij geen pasklare oplossingen
biedt, moeten we onder het motto 'Crisis, what crisis?' het doemen blijkbaar
toch uit ons hoofd laten. Natuurlijk moeten geen spoken willen zien. Daarin
heeft Verstegen gelijk. Sommige toegewijde doemdenkers nemen inderdaad een
lekker in de markt liggend spook bij de hand. De kwaliteit van mannelijk sperma
die achteruitholt. Massale geslachtsveranderingen in de natuur omdat menselijke
pilgebruiksters zoveel rare stoffen uitplassen. Soms zijn die sprookjes echter
een mooie aanleiding om de aandacht te vestigen op een reeel probleem. Een
ijsbeer in de tropen? Vooralsnog onzin en toch een aardig logo voor de
broeikas-lobby die deels wel degelijk wat zinnigs te melden heeft. Het jongetje
dat 'wolf' roept, sorteert tenslotte meer effect dan zijn broertje dat
'misschien dat er een wolf is, we gaan het nog evalueren' fluistert. Zonder de
misschien onterechte stemmingmakerij van Greenpeace over huidkanker bij mensen
en blindheid bij schapen onder het ozongat, was de rem op de beruchte CFK's (de
in koelkasten gebruikte chloorfluorkoolwaterstoffen) er nooit gekomen. Abstracte
bedreigingen moet je nu eenmaal voor het grote publiek handen en voeten geven.
Bovendien zijn er doemverhalen die op ontluisterende wijze waarheid geworden
zijn, zoals dat over de rol van PCB's in het zeemilieu. Tegenover deze zeer
terechte waarschuwingen mogen er best een paar staan, waarvan we later kunnen
zeggen: het viel toch wel mee.

Je hoeft het op de hoofdlijn niet helemaal eens te zijn met Verstegen, hij heeft
wel een goed boek geschreven. Het is prikkelend, scherp, erudiet en actueel
genoeg om de lezer naar het einde mee te voeren. En hij brengt weer wat scherpte
in wat al stilletjes uitgestorven leek: het milieudebat. Op het hoogtepunt van
het denken en praten over milieu kreeg je het idee dat de mensheid een
traptreedje verder was gesprongen in zijn ontwikkeling. Bijvoorbeeld tijdens de
Rio-conferentie in 1992, toen internationale leiders op een heuse milieutop
bijeenkwamen. Het bleek een modeverschijnsel. Het milieudebat is nu weer meer
een kruidentheekransje.

Grote gedachten hebben grote verhalen nodig. Het mooiste is het als de
tegenpartij een deel daarvan overneemt. Zelfs de NAM doet dat met de vroeger
weleens weggelachen doemverhalen over broeikaseffect en bodemdaling door
gaswinning. Een onderzoek uit eigen doos noemt het inmiddels realistisch dat de
zeespiegel, in vergelijking met de afgelopen eeuwen, door het broeikaseffect nu
drie keer zo sterk stijgt. Als die stijging straks een beetje toeneemt en de
bodem door gaswinning ook nog eens daalt, zullen wadplaten verdwijnen: tot
verdriet van vogels, zeehonden en schelpdieren. Een nijver landje kan dan - in
plaatst van water naar de zee - zand naar de zee gaan dragen. Dat is een mooie
methode om beperkte gaswinsten om te zetten in werkverschaffing. Je zou ook
kunnen zeggen: laten we er niet aan beginnen.

Volgens de NAM zou een Kamermeerderheid, als ze tot dat laatste besluit, een
uniek kans missen om de belangen van natuur, milieu en economie te verenigen.
Dus wellicht moet de conclusie wel omgekeerd zijn. Doemscenario's zijn niet het
grote gevaar voor de natuur- en milieubescherming. De luchtige scenario's, die
natuurwaarden en economisch belang op een slimme manier aan elkaar koppelen,
zijn soms zorgwekkender. Want houdt de natuur wel van al die recreanten, die
door de natuurconsumentenbonden gelokt worden? Is het echt zo dat het kindertal
bij toenemende welvaart in ontwikkelingslanden daalt, en vooral, dat het op tijd
daalt zodat er nog een restje natuur gehandhaafd blijft? En gaat het in de
natuurbescherming alleen om ons en onze kinderen, of mag het ook om tijgers,
vissen en ecosystemen gaan? Misschien is dat grootste onzin van het milieudebat:
dat het allemaal om ons draait en niet om een wereld die al miljoenen jaren
aardig draaide voordat wij er ons mee begonnen te bemoeien.

Voor een ouderwets verhaal kan de lezer aankloppen bij het eveneens onlangs
verschenen Water als bron van macht. Het is een boek vol water, van gebrek en
overvloed tot vervuiling. Maar ook hier staat de mens weer in het middelpunt.
Over de natuur, en de drama's die daar door kunstmatig waterbeheer worden
veroorzaakt, rept auteur Riccardo Petrella met geen woord. Toch is het een
boeiend boekje. Het bevat alle elementen van het betere doemdenken. Haast alles
wat mis is in de wereld is tot een centraal thema te herleiden: het is al heel
erg en het wordt nog veel erger, tenzij er een massale verandering in de
publieke opinie komt.

Riccardo Petrella is professor aan de Katholieke Universiteit van Leuven,
voorzitter van de Groep van Lissabon en bekend deelnemer aan de talrijke
internationale waterconferenties. Hij stort zich gedreven in de doem. Het aantal
mensen dat niet over water kan beschikken zal volgens de huidige trend tegen
2025 oplopen tot vier miljard: dat is de helft van de totale wereldbevolking. De
'heren van het water' zien water ondertussen steeds vaker als een bron van
rijkdom en macht. Het zal leiden tot 'wateroorlogen' in Klein-Azie,
Midden-Oosten, Azie en het Westen. Sterker, er zijn nu al een vijftigtal
ernstige waterconflicten. Zelfs Nederland en Belgie zijn in oorlog. Volgens
Petrella over de industriele vervuiling van Maas en Schelde.

Ons wachten bovendien nog meer problemen. Petrella somt ze haast vergenoegd op.
'Het staat de inwoners van West-Europa of Noord-Amerika vrij te geloven dat op
lange termijn de ontbossing in subtropische gebieden en de bodemerosie in Azie,
Afrika en Latijns-Amerika alleen plaatselijke gevolgen met zich zullen
meebrengen. Dit is je reinste illusie.' Eerder heeft Mario Soares, voormalig
president van Portugal, in een inleiding in een van de langste zinnen ter wereld
al heel veel samengevat. 'Vroeger beschouwde men water hoofdzakelijk als een
technische of economische materie. De situatie is gevoelig gewijzigd. Dit is het
gevolg van de steeds toenemende vervuiling van rivieren en meren, de
verontreiniging van het grondwater, de snelle bevolkingsaangroei in grote
steden, het bodembederf, de verwoestijning, de conflicten tussen landbouwers
(gemiddeld wordt ongeveer zeventig procent van de watervoorraad voor irrigatie
gebruikt) en stedelingen (tien procent), tussen verschillende streken binnen een
land waar de behoefte aan water en de aanwezige voorraad eigenlijk omgekeerd
evenredig zijn en ten slotte zijn er nog de verergerende conflicten tussen
buurstaten (ongeveer 240 van de belangrijkste waterbekkens in de wereld bevinden
zich op het grondgebied van twee of meer staten).'

Met andere woorden: er zijn problemen. Petrella behandelt ze op een toon die
doet denken aan de sociologie uit de jaren zeventig. Dit is immers een manifest.
Rond sommige hoofdstuktitels - zoals 'de heren van de oorlog', 'de heren van het
geld'of 'de heren van de technologie' - hangt een nostalgische zweem van
samenzweringen. Petrella heeft het vooral voorzien op de multinationals die
buitensporig aanspraak maken op (grond)watervoorraden. Zo kost een auto 400.000
liter water en kosten de computerchips van IBM in Frankrijk jaarlijks miljoenen
kubieke meter zuiver grondwater. Ook Westerse waterdistributiebedrijven, die
zich grootscheeps op de internationale markt hebben begeven, volgt hij
argwanend. De oplossing moet dus van het volk komen, van de gewone man en vooral
van de gewone vrouw die haar verantwoordelijkheid moeten gaan nemen door
cooperaties voor waterbeheer te vormen. Om er een paar andere wereldproblemen
bij te pakken, voegt Petrella er nog aan toe dat waterverdeling en -sanering
niet langer staatsmonopolie mogen zijn maar - als 'algemeen werelderfgoed van de
mensheid' - gedenationaliseerd en geglobaliseerd moeten worden.

'Waarom volstaat het niet dat een gepensioneerde inwoner van Quebec, een
arbeider bij Volvo in Stockholm of een taxichauffeur uit Neufchatel zich alleen
maar betrokken voelt bij de strijd om water van een arme landbouwer uit Senegal,
een inwoner van Calcutta of een werkloze uit Mexico City? Waarom zou hij
tegelijkertijd ook niet bereid zijn iets te doen, opdat ieder mens toegang
krijgt tot drinkwater, en de gehele mensheid beschikt over water voor landbouw,
industrie, enzovoort?', vraagt Petrella zich retorisch af.

Zo zie je maar. Doemdenkers zijn aan de andere kant ook zonnige denkers. Ze zijn
lang niet zo eenzijdig als Wybren Verstegen denkt.

Wybren Verstegen: Vervuiling van het milieudebat. Een milieusceptisch essay.
Uitgeverij Nieuwezijds,

128 blz. [f]19,90

Riccardo Petrella: Water als bron van macht. Een manifest. Van Halewijck,

158 blz. [f]32,50

Booreiland in zee Foto ABC

Brandstoffen ; Mijnbouw ; Economie ; Bedrijfstakken ; Energievoorziening

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              57 of 109 DOCUMENTS

                                NRC Handelsblad

                                 June 25, 1999

Het geworstel van een meeloper ; Laatste dagboek van Victor Klemperer

BYLINE: MICHEL KRIELAARS

SECTION: boeken; Pg. 37

LENGTH: 1948 words


In oktober 1933 verhuist Victor Klemperer, hoogleraar Romaanse filologie aan de
Technische Hochschule Dresden, met zijn vrouw Eva naar Dolzschen, een idyllisch
dorp in de heuvels even buiten de stad. Hij heeft er een kleine villa laten
bouwen, waarin hij tot zijn dood in 1960 bijna onafgebroken zal wonen. De
professor richt zijn boekenkast in en zet zijn studie van de Franse Verlichting
voort. Zijn vrouw, die geheel opleeft nu ze weg is uit het stoffige en lawaaiige
Dresden, stort zich vol overgave op het zaaien en wieden in haar nieuwe tuin.

Wie vergeet dat de nazi's aan de macht zijn en Klemperer een jood is, klinkt het
als een pastorale in de oren. Maar het is er een van korte duur. Want van de ene
dag op de andere verandert de gerespecteerde hoogleraar in een paria, die door
bijna iedereen wordt uitgekotst. Hij verliest zijn baan, zijn villa en zijn
bibliotheek, en wordt regelmatig door de Gestapo met de dood bedreigd. Zijn
enige geluk is dat het concentratiekamp en de gaskamer hem bespaard blijven,
omdat hij getrouwd is met een niet-joodse vrouw en zich al in zijn jeugd tot het
protestantisme heeft bekeerd. De Klemperers belanden in een 'Judenhaus', waar
ook andere onteigende en gemengdgehuwde joden wonen. De geleerde moet
dwangarbeid in de straten van Dresden verrichten en lijdt onder de onzekerheid
over zijn lot: iedere dag kan zijn doodvonnis alsnog worden getekend.

Slechts zestig van de bijna 5000 Dresdener joden overleven de oorlog. Klemperer
is een van hen. Desondanks zou vandaag de dag bijna niemand van zijn bestaan op
de hoogte zijn, als hij geen dagboek had bijgehouden waarin hij minutieus
verslag deed van zijn wederwaardigheden in het Derde Rijk. Toen dit egodocument
in 1995 verscheen, was Klemperer al 35 jaar dood. Toch werden er meer dan
160.000 exemplaren van verkocht, niet in de laatste plaats doordat er zoveel
fatsoenlijke Duitsers in voorkomen die de vervolgde hoogleraar een hart onder de
riem steken. Klemperer is sindsdien de Paradierjude van het 'andere'
nazi-Duitsland. Zijn dagboeken vormen de beste verdediging tegen debeschuldiging
van de Amerikaanse politicoloog Daniel Goldhagen als zou het antisemitisme alle
Duitsers aangeboren zijn.

De afgelopen jaren zijn ook de overige autobiografische geschriften van
Klemperer gepubliceerd. Tezamen vormen zij een kaleidoscopisch beeld van het
leven van een geassimileerde joodse intellectueel voor wie, tot zijn
ontgoocheling in 1933, het Deutschtum de basis van zijn bestaan vormt. En in
zekere mate was Klemperer representatief voor de joodse bourgeoisie in
Duitsland.

Bevrijders

Onlangs verscheen het dagboek uit Klemperers laatste levensfase, de periode
1945-'59, onder de veelzeggende titel So sitze ich denn zwischen allen Stuhlen.
Opnieuw is het fascinerende literatuur. Haarscherp wordt beschreven hoe iemand
uit pure wanhoop en angst kan veranderen van een weerloos slachtoffer van de
nazi-dictatuur in een vooraanstaand vertegenwoordiger van een eveneens
onderdrukkend regime.

Na afloop van de oorlog blijft Klemperer in Dolzschen wonen. Vol nieuwe energie
wijdt hij zich opnieuw aan de wetenschap. Gesterkt door zijn ervaringen onder
Hitler wil hij echter ook het nieuwe Duitsland helpen opbouwen. Daartoe sluit
hij zich aan bij de communistische partij - om de simpele reden dat hij het
communisme beschouwt als de minste van twee kwaden. Bovendien heeft hij een
grote bewondering voor zijn bevrijders, de Russen. Als lid van de Kulturbund zur
demokratischen Erneuerung Deutschlands, een beweging van welwillende
intellectuelen die hun land na twaalf duistere jaren weer willen laven aan de
bronnen van de cultuur, reist hij als een ambassadeur van het humanisme het hele
land door om lezingen te geven over Goethe, Schiller, Voltaire, Montesquieu.

Na enige tegenwerking - hij wordt aanvankelijk niet erkend als 'slachtoffer van
het fascisme' omdat hij niet in een concentratiekamp heeft gezeten - krijgt hij
zijn leerstoel aan de TH terug. Later volgen benoemingen in Greifswald, Halle en
tenslotte aan de Humboldt Universiteit in Oost-Berlijn. Het gaat almaar
bergopwaarts met zijn carriere. Klemperer wordt lid van het parlement en de
prestigieuze Academie van Wetenschappen, en laat zich rondrijden in een auto met
chauffeur. Binnen de kortst mogelijke tijd is Klemperer een van de cultuurbonzen
van het nieuwe Duitsland.

Opnieuw klinkt het als een pastorale, en dit keer lijkt het er een die oneindig
lang kan duren. Desondanks klinken ook nu de dissonanten: er is iets vreemds met
Klemperer aan de hand, dat alleen kan worden opgemerkt door de lezer van zijn
dagboek die tenslotte getuige is van zijn intiemste zieleroerselen. Door zijn
ervaringen in het Derde Rijk is Klemperer namelijk niet meer in staat zijn
medemens te vertrouwen. Iedereen kan morgen tegen je zijn, lijkt hij voortdurend
te denken. De sympathieke en wijze Klemperer, zoals je hem kent uit de
nazi-jaren, verandert op het eerste gezicht in een laffe meeloper die uit is op
hoge posities in de academische wereld. Tegelijkertijd ben je geneigd hem die
onaangename eerzucht en lafheid te vergeven, omdat je weet hoe ellendig hij zich
voelt bij alles wat hij doet. Want terwijl hij in het openbare leven een
enthousiast aanhanger van het communisme is, worstelt hij in zijn dagboeken
voortdurend met zijn twijfels over datzelfde communisme. Zijn keuze lijkt alleen
te worden bepaald door angst en door het besef dat hij nu eenmaal geen kant op
kan. Vluchten naar West-Duitsland is voor hem geen alternatief: er zitten daar
teveel voormalige hoge nazi's op belangrijke posities (zo is de rechterhand van
de West-Duitse bondskanselier Adenauer de opsteller van de Neurenberger
rassenwetten).

Het dagboek toont de mens Klemperer in al zijn zwaktes en het houdt iedereen die
het leest een spiegel voor, want wat zou je zelf hebben gedaan als je in zijn
omstandigheden had verkeerd. Geboren helden zijn nu eenmaal schaars.

Klemperers omgeving komt er evenmin rooskleurig vanaf. Zo blijkt iedereen in het
door de Russen bezette deel van Duitsland ineens fel tegenstander van de nazi's
te zijn geweest en in het verzet te hebben gezeten. Klemperer wordt overspoeld
met verzoeken om ontlastende verklaringen te schrijven ('Weet u nog, professor
Klemperer hoe ik u toen geholpen heb?'). Het siert hem dat hij dat in sommige
gevallen ook doet en de houding van veel 'gewone' nazi's weet te relativeren.
Maar ondanks zijn scherpe oordeel over zijn voormalige tegenstanders houdt hij
zich doof voor de dissidente geluiden onder het gewone volk, dat nu honger lijdt
en de nieuwe communistische elite veracht.

Schokkend is dat hij zich, uit ijdelheid, voortdurend laat gebruiken voor
propagandadoeleinden. Zo is Klemperer degene die in 1950 in het parlement het
Friedensgesetz mag voorlezen, de wet die bepaalt dat iedere kritiek op de DDR
strafbaar is. Hij ontvangt daarop een anonieme brief van een vroegere student
die zijn handelen afkeurt: 'U weet toch precies wat het totalitairisme achter
zijn coulissen voorstelt?' Zelf noteert Klemperer beschaamd: 'Ik wil communist
en lid van de SED zijn, maar wat de partij op cultureel gebied doet is vaak zo
totaal verkeerd. Maar wat men in het Westen doet, staat mij nog 1000 keer meer
tegen.' En daarmee is de kous voorlopig af.

Zelfbedrog

In 1950, de DDR is nog geen jaar oud, schrijft Klemperer, naar aanleiding van
zijn bezoek aan een partijcongres, over zichzelf: 'Het is als in Neurenberg,
maar dit keer ben je zelf bij de partij en aan de top'. Het is een bewustzijn
dat niet verhindert dat hij nog talloze keren in eenzelfde val stapt als veel
van zijn landgenoten in de Hitlerjaren deden. Een ander tekenend voorbeeld van
dat zelfbedrog is zijn bewondering voor Stalin, die op een gegeven moment zo'n
omvang bereikt dat hij - de non-politicus bij uitstek - stalinistische theorieen
opneemt in zijn boeken over de Franse literatuurgeschiedenis. Als Stalin in 1953
sterft, houdt Klemperer zelfs een lofrede voor zijn studenten. Stalin is net
zo'n genie als Alexander de Grote, Caesar en Napoleon. 'Maar in tegenstelling
tot hen stond hij geheel in dienst van de mensheid'.

Toch lukt het Klemperer niet zijn blik blijvend van de bittere werkelijkheid af
te wenden. Langzaamaan dringt tot hem door dat het met de vrijheid in de DDR net
zo slecht gesteld is als in het Derde Rijk. Wie geen lid is van de partij krijgt
geen huis en geen behoorlijke baan. Wie het in het openbaar niet eens is met de
officiele partijlijn verdwijnt achter slot en grendel. Pas als op een gegeven
ogenblik zijn eigen wetenschappelijke werk niet door de censuur komt, omdat het
te weinig socialisme-realisme bevat, en hij geen toespraken meer mag houden op
de Humboldt Universiteit in Berlijn (zijn colleges gaan te weinig over
politiek), begint hij tot inkeer te komen.

Ook Klemperers priveleven kent grote beroering. In 1951 overlijdt zijn vrouw
Eva, die al jaren aan allerlei kwalen leidt, aan een hartaanval. Klemperer wordt
nu overmand door schuldgevoel en twijfelt voor het eerst ook aan zijn
academische ambities. Tegelijkertijd raakt hij in paniek. 'Hoe moet ik nu
verder? Wie zal er voor mij zorgen? Wat heeft mijn bestaan nog voor zin?' vraagt
hij zich voortdurend af. Het zijn misantropische woorden, die als sneeuw voor de
zon verdwijnen als hij kort daarna het felbegeerde hoogleraarschap aan de
Humboldt Universiteit en een eredoctoraat in Dresden krijgt.

Showproces

Ook raakt hij tot over zijn oren verliefd op een van zijn studenten, een devoot
katholiek meisje uit een fel anticommunistisch gezin. Zij laat hem die andere
DDR zien, waarin mensen kritiek hebben op het systeem en hun land als een
strafgevangenis beschouwen. Nu kan hij niet meer doen alsof zijn neus bloedt.
Eerst probeert hij zichzelf nog wijs te maken dat hij niet uit de partij kan
stappen, omdat juist fatsoenlijke mensen als hijzelf haar van binnenuit kunnen
hervormen. Maar na het showproces in 1952 tegen Rudolf Slansky, de (joodse)
leider van de Tsjechoslowaakse communistische partij, het antisemitisme dat
hierna in de DDR op gang komt, en de opstand in Hongarije in 1956, is ook die
hoop vervlogen. Het lukt hem nu niet meer zich in alle mogelijke bochten te
wringen om zijn definitieve oordeel over de socialistische heilstaat uit te
stellen. Als in de DDR talrijke hervormingsgezinde intellectuelen worden
gearresteerd is zijn ontgoocheling compleet.

Inmiddels heeft de destalinisatiegolf uit Moskou de DDR bereikt. Er ontstaat
nueen vrijer klimaat. Klemperer krijgt toestemming om enkele maanden in Parijs
onderzoek te doen. Hier leest hij in Le Monde over de geheime rede van
Chroesjtsjov op het 20ste partijcongres, waarin een boekje wordt opengedaan over
de massamoorden die op bevel van Stalin zijn gepleegd.

Tijdens een officieel bezoek aan Peking in 1958, waar hij als afgezant van de
Oost-Duitse regering de viering van de Chinese revolutie bijwoont, ziet hij hoe
de communistische leiders hier korte metten hebben gemaakt met alles wat naar
beschaving riekt. In zijn dagboeken durft hij eindelijk op te merken dat hij een
ongelovige is geworden. Het is een loutering die hem in zijn laatste levensjaar
nog wanhopiger maakt. Ook geeft hij nu eindelijk toe waarom hij de DDR zo trouw
is: 'Hier ben ik iemand, hier ben ik rijk, hier ben ik vir doctissimus. Wat van
dat alles zou ik in het Westen zijn?' Iets vergelijkbaars zullen veel meelopers
in de nazi-tijd hebben gedacht.

Victor Klemperer: So sitze ich denn zwischen allen Stuhlen. Tagebucher
1945-1959. Aufbau-Verlag, 1822 blz. [f]112,70

De bouw van de Berlijnse Muur, 1961 Foto ABC

Kunst en Cultuur ; Kunst ; Taal- en Letterkunde ; Non fictie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              58 of 109 DOCUMENTS

                                NRC Handelsblad

                                 June 23, 1999

Prijs de file

BYLINE: MAARTEN HUYGEN

SECTION: Media; Pg. 24

LENGTH: 663 words


Hoe wordt een minister snel bekend? Door te praten over files. Presenteer een
oplichtend plakstrookje voor de weg en de zaal staat meteen vol microfoons en
camera's. Er verandert weinig, want het opengooien van de vluchtstrook tijdens
spitsuur is slechts een experiment. Maar het is genoeg om de minister te laten
schitteren in de schijnwerpers. En dat deed ze gisteren. Glunderend drukte ze op
een knop in een donkere zaal. Niemand die op het idee komt om alleen de voors en
tegens van de plakstrook in beeld te brengen. Een persconferentie vult de dag.
Dus ministers kunnen niet genoeg experimenteren.

De experimenten hoeven niet te helpen, want aan de file is iedereen gewend en de
medeweggebruiker is de schuld. Maar de mensen praten er veel over en kijken
graag naar berichten over stilstaande auto's. Het is zo'n populair onderwerp als
het weer. Toch is over het weer meer te melden want dat verandert vaak. De file
is er altijd, dus wie eens opschiet in het verkeer, moet dankbaar denken aan de
minister die dan bezig is aan een succesvolle proefneming.

Netelenbos wordt even bekend als haar voorgangster Jorritsma die op economische
zaken langzaam uit beeld verdwijnt. De hele dag hoorde ik Netelenbos gisteren
doceren op de radio en 's avonds nog een keer of wat op televisie. Toen ze als
staatssecretaris op Onderwijs zat, opende ze bijna elk uur van de dag wel iets
experimenteels, maar niemand kwam kijken. Nu krijgen haar ambtelijke
stijlbloempjes eindelijk de aandacht die ze verdienen.

Nederlandse populistische nieuwsmedia zijn relatief beschaafd. Echt grove
sensatie kennen ze nauwelijks. Het verkeer biedt een goede uitlaatklep voor
populistische opwinding. Het avondnieuws van de zender van de gewone man, het
commerciele SBS6, is niet helemaal gevuld met branden en brancards. Het verkeer
figureert er vaker dan in het NOS Journaal. Een omgevallen tankwagen haalt
eerder SBS6 dan NOS. Dus als er eens een oorzaak is te noemen voor een lange zit
op het asfalt, zal SBS6 die 's avonds brengen.

Terwijl gisteren om half acht het concurrerende RTL4 nog steeds doorging op
Clintons bezoek aan Kosovo, was SBS6 allang voortgehold naar Netelenbos. Een
paar minuten later volgde een lang item over een supersnelle motorfiets die zou
worden verboden. De importeur was boos. Behalve de motorfiets kreeg ik ook nog
een dier te zien, namelijk de schattige dolfijn Rene die uit het dolfinarium op
transport werd gezet. De nieuwsuitzending eindigt altijd met sport, een ander
onderscheidend kenmerk. Deze week veel Wimbledon.

Het belangrijkste nieuws komt bij SBS6 aan bod, al is het een tikje minder
institutioneel en komen er meer gewone mensen in beeld. Het is zinloos voor SBS6
om het oppermachtige Journaal na te doen. SBS6 kan beschikken over reportages
van Hart van Nederland dat om half elf lokaal nieuws brengt. Verder kopen ze wel
eens curieuze verhalen uit het buitenland, want ze beschikken niet over het
uitgebreide correspondentennet en de expertise van RTL4 en het Journaal. Ook
RTL4 vult leemten met aangekochte buitenlandse reportages. En de correspondenten
moeten vaker inspringen. Sommigen, zoals Max Westerman uit New York, blinken uit
in het presenteren van originele sociale onderwerpen uit hun land.

In het avondnieuws geeft Het Journaal de toon aan. Het heeft het hoogste budget
en de meeste ervaring in huis. RTL4 streeft het niveau van Journaal na maar moet
wegens geld- en mangebrek improviseren. De economische berichtgeving van RTL4 is
beter dan die van het Journaal en RTL4 heeft soms originelere
buitenlandonderwerpen. Maar in Kosovo zijn er domweg meer mensen van het
Journaal op pad en dat levert meer verhalen op. SBS6 lijkt qua opzet meer op het
Algemeen Dagblad of de Telegraaf, maar dan met minder geld. Sportliefhebbers
komen er ruimer aan bod, evenals lokale nieuwtjes. En in het verkeer zit nog
steeds toekomst. Opwinding genoeg. Netelenbos prijst de file rond Amsterdam.

Omroep ; Televisie ; Media

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              59 of 109 DOCUMENTS

                                NRC Handelsblad

                                 June 18, 1999

De consumentenman

BYLINE: DOOR MENNO TAMMINGA

SECTION: Economie / Achtergrond; Pg. 14

LENGTH: 939 words


De financiele toezichthouders hebben de financiele consument ontdekt. Jan
Modaal, statistisch referentiepunt voor inkomensbeleid sinds de jaren zeventig,
is niet meer alleen spaarder, maar hij heeft diverse verzekeringen, bezit nu
wellicht een eigen woning en misschien is hij zelfs een kleine belegger
geworden.

De Haagse Post portretteerde Jan Modaal 24 jaar geleden: P. Bodemeier,
kostwinnaar, getrouwd, twee kinderen, machinesmeerder bij Hoogovens. Het
staalconcern heeft tegenwoordig geen aandelenopties voor het personeel, maar wel
(minder risicovolle) personeelsobligaties die in aandelen kunnen worden omgezet.

Het volkskapitalisme heerst. De helft van de huishoudens heeft een eigen woning
met meestal een hypotheek. De schattingen over particuliere beleggers lopen
uiteen van 919.000 huishoudens volgens het Centraal Bureau voor de Statistiek
(1997) tot twee miljoen volgens het Nipo (1998).

Wie wordt hun hoeder, de financiele consumentenman van de 21-ste eeuw? A.
Docters van Leeuwen, bestuurder en beoogde nieuwe voorzitter van de
beurswaakhond Stichting Toezicht Effectenverkeer (STE), stelde vorige week zijn
kandidatuur.

Hij wil bijvoorbeeld duidelijker informatie aan het beleggende publiek van
bedrijven die effecten uitgeven. Onder STE-controle. En hij kondigde een nota
aan van minister Zalm van Financien over bescherming van de financiele
consument. Had de Nederlandsche Bank, die onder meer banken en
beleggingsinstellingen controleert, voorkennis van die nota toen zij vorige
maand de oprichting van een unit consumentenbescherming annonceerde? De derde
van de financiele toezichthouders, de Verzekeringskamer (pensioenfondsen en
verzekeraars) hakt al langer met dit bijltje, bijvoorbeeld om de verzekeraars
uniforme en heldere informatie over polissen te laten geven.

De aandacht voor de belangen van de consument is, zeker voor de centrale bank,
een late roeping. Toezichthouders geven over het algemeen een beperkte invulling
aan het begrip consumentenbescherming. Het voorkomen van een bankroet is de
beste bescherming van de consument, is de redenering. Dat stimuleert
toezichthouders om bij voorbaat positief te staan tegenover fusies en overnames.
Zij controleren bedrijven, niet hun relatie met klanten. Hoe groter de
financiele instelling, des te kleiner de kans op ongelukken die klanten geld
kosten. Des te kleiner de schade voor de controleurs zelf en voor hun politieke
broodheren.

Waakzaamheid over het lot van de financiele consument is kenmerkend voor de
paradox van de liberalisering van de afgelopen twintig jaar. Onderlinge
afspraken in de financiele wereld zijn (of worden nog) geschrapt onder druk van
de Europese Commissie en concurrentie van (buitenlandse) nieuwkomers die
marktaandeel willen grijpen. Bovendien hebben overheid en toezichthouders de
traditionele schotten tussen banken en verzekeraars weggenomen. De marktpartijen
mogen zich breder ontplooien dan ooit tevoren, maar de roep om
consumentenbescherming is luider dan ooit.

De markt biedt de consument wel onbeperkte keuze, maar de markt zelf is niet bij
machte de consument bijvoorbeeld heldere en transparante informatie te geven
zodat hij alle aanbiedingen kan vergelijken. De markt roept ook geen
garantieregeling in het leven voor het geval dat een financiele producent
onverhoopt over de kop gaat.

Dat is werk voor de toezichthouders. Een groeimarkt bij uitstek. Voor de drie
genoemde overheidscontroleurs, maar ook voor particuliere belangenbehartigers:
de Consumentenbond, de Vereniging Consument en Geldzaken, de Vereniging van
Effectenbezitters (VEB). En dan zijn er nog de klachtencommissies voor bank- en
beursbedrijf en een deze week gecombineerd Klachteninstituut Verzekeringen.

Met de stijgende afzet van financiele producten stijgen ook de kosten van
toezicht. De begroting van de Verzekeringskamer is dit jaar 37 miljoen gulden,
een stijging met ruim 20 procent. De exploitatiekosten van de STE waren vorig
jaar bijna 13 miljoen, een groei van eenderde. De Nederlandsche Bank geeft geen
specificatie. En dan zijn er nog de uitgaven van bijvoorbeeld de Economische
Controledienst (ECD), die voor alle drie speurwerk uitvoert.

Evenals de verkopers van financiele producten zijn de toezichthouders met elkaar
in een concurrentieslag verwikkeld. In de nieuwe Raad van Financiele
Toezichthouders moeten zij samenwerken in zaken die afzonderlijke sectoren
overschrijden. Maar zij concurreren tegelijkertijd om mensen en missie. Dat
alleen al is een goede reden om de drie samen te voegen.

Zij vissen in dezelfde personeelsvijver. Toevallig meldde onderdirecteur
toezicht A. Touw van de Nederlandsche Bank vorige week zijn overstap naar de
STE. Met name de beurwaakhond heeft een nijpend personeelstekort en organiseert
deze maand twee keer een banendag voor academici.

Omzichtiger is de concurrentie om het oor van de ministers en de Tweede Kamer.
Wie wordt hun favoriet, met de mooiste missie en het hoogste budget? De
Nederlandsche Bank is de grootste en toonaangevende controleur. Zij is het
monetaire beleid kwijt aan de Europese Centrale Bank (ECB) en zoekt compensatie
in toezicht. Vanaf nu zal in haar kwartaalbericht bijvoorbeeld elke keer een
bijdrage staan over ontwikkelingen in het toezicht. Maar ook het toezicht op
banken dreigt op enige termijn bij de ECB terecht te komen. In Apeldoorn houdt
de Verzekeringskamer van oudsher een low profile. De STE rukt op en dan moet de
doorgewinterde Haagse wandelganger Docters van Leeuwen (ex BVD, ex Super
Procureur-Generaal) als bestuursvoorzitter nog beginnen.

Financien ; Consumentenzaken ; Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              60 of 109 DOCUMENTS

                                NRC Handelsblad

                                 June 17, 1999

Een volk waarvoor geen plaats wordt gemaakt

BYLINE: MICHAEL STEIN

SECTION: Profiel; Pg. 31

LENGTH: 1699 words


Tegen de Turks-Koerdische leider Abdullah Ocalan heeft een Turkse openbaar
aanklager de doodstraf geeist.Volgende week wordt het proces voortgezet. Koerden
over de hele wereld zien Ocalan als symbool van een vrij Koerdistan. Een volk
van miljoenen mensen, dat geen volk mag zijn.Op zoek naar erkenning.De Koerden
leven in een spiraal van gebruiken en gebruikt worden, van vriendschap en
verraad. De tragiek van een volk.

ALLE MACHTHEBBERS in het Midden-Oosten zijn het over een ding gloeiend eens: de
Koerden mogen in geen van hun landen aparte rechten krijgen, omdat Koerden in de
andere staten dan onmiddellijk hetzelfde zullen eisen. Dus zweert men bij het
dogma dat er geen Koerdische kwestie bestaat, hoogstens een probleem van
economische achterstelling en van buiten gedirigeerd terrorisme. Als
regeringsgetrouwen een doodenkele keer onder vier ogen erkennen dat er een
Koerdische kwestie bestaat, dan noemen ze die meteen onoplosbaar. Want, aldus de
algemeen aanvaarde stelling, de nog jonge en centralistisch bestuurde staten
kunnen de Koerden geen speciale rechten geven, wat betreft hun identiteit. Dan
zouden deze staten onherroepelijk uiteenvallen. Dat mag onder geen beding, omdat
stabiliteit - en daarmee de politieke status quo - boven alles geldt in een
regio die door haar olierijkdom en geostrategische ligging voor iedereen van
levensbelang is. Het Westen gaat stilzwijgend met al deze uitgangspunten
akkoord.

Vandaar dat de Nederlandse regering in 1975 een groep Koerden uit Irak, die zij
nota bene zelf als politieke vluchtelingen had uitgezocht, niet de a-status
wilde geven, maar diezelfde status wel automatisch toekende aan de politieke
vluchtelingen uit Chili. Op de vraag waarom zei het ministerie van Justitie:
'Uit niets blijkt dat de Koerden in Irak gevaar lopen.' De Koerdische
vluchtelingen moesten 'omwille van de goede betrekkingen met Irak' een
schriftelijke belofte tekenen dat zij in Nederland geen politieke activiteiten
tegen Irak zouden ondernemen.

De irrelevantie van de Koerden voor het Westen bleek in 1988, toen de New York
Times op de voorpagina berichtte dat vier Palestijnen bij de intifadah om het
leven waren gekomen, en op een binnenpagina in een eenkolomsberichtje dat
duizenden Koerden in de stad Halabja bij een gifgasbombardement door Saddam
Hussein waren gedood.

Die benadering veranderde in 1991 na de bevrijding van Koeweit. Voor het eerst
kwam de lijdensgeschiedenis van de Iraakse Koerden door de aangrijpende
televisiebeelden van hun vlucht op de internationale agenda, nadat hun opstand
door Saddam Hussein bloedig was neergeslagen. Maar ook dat bleek slechts een
emotionele oprisping zonder duurzame politieke gevolgen. De Westerse bescherming
van de Iraakse Koerden in 'Vrij Koerdistan' is thans uitsluitend bedoeld tegen
het regime van Saddam, niet tegen zijn opvolgers, en alleen om Iraakse
luchtaanvallen te verhinderen.

Politiek en opportunisme zijn per definitie nauw met elkaar verbonden. Daarom
zijn Koerden voor het Westen uitsluitend interessant als zij zich keren tegen
een onwelgevallig regime. Dan worden zij geholpen, maar mondjesmaat en alleen om
de staat waar zij wonen te verzwakken. Zodra dat doel is bereikt of niet langer
wordt nagestreefd, is het met de steun aan de Koerden gedaan. In het
Midden-Oosten hebben alle machthebbers als gouden regel dat zij de opstandige
Koerden van het buurland steunen en tegelijkertijd de Koerden in eigen land zo
veel mogelijk eronder houden. Omgekeerd laten de Koerden zich gewillig als
instrument gebruiken door elke niet-Koerdische macht die hen steunt.

Deze historisch gegroeide, bijna shakespeariaanse combinatie van gebruiken en
gebruikt worden, van vriendschap en verraad is wellicht de grootste tragiek van
het Koerdische volk, dat nergens over zijn eigen lot kan beschikken. Behalve in
Iran, waar zij een betrekkelijk grote culturele vrijheid genieten, en in 'Vrij
Koerdistan' mogen Koerden zich nergens als Koerden manifesteren. Voor de Turkse
overheid bestaan er geen Koerden. Zij probeert sinds Ataturk alle inwoners van
het land desnoods met geweld tot 'trotse en gelukkige Turken' te maken. En
onlangs kwam een Koerdische delegatie uit Syrie naar het Koerdisch Nationaal
Congres om daar namens president Assad te betogen dat het gebied waar de
Syrische Koerden wonen, niet tot Koerdistan kan worden gerekend.

Eeuwenlang leefden de Koerden, met vele andere volkeren, in het Ottomaanse
Imperium en het Perzische Rijk. Zij waren in stamgemeenschappen verdeeld en
stonden onder de directe leiding van hun grootgrondbezitters (agha's) en hun
geestelijke leiders (sjeiks). Hun leiders vonden het vanzelfsprekend om hun
eigen aanzien en macht tegen hun concurrenten - ook Koerdische - te beschermen.
Zeer vaak namen zij en hun manschappen enthousiast deel aan de oorlogen van hun
sultans en sjahs. En soms bereikten zij het toppunt van de macht. Zoals de
beroemde sultan Salah Eddin, die in het jaar 1187 aan het hoofd van een
islamitisch leger Jeruzalem op de Kruisvaarders veroverde.

Er bestond dan ook heel lang geen ideologische behoefte om de Koerden cultureel
of politiek te assimileren. Dat was ook niet nodig. De onderdanen van het
Ottomaanse en het Perzische Imperium leefden in redelijk autonome religieuze en
etnische gemeenschappen. Voor zover er sprake was van onderdrukking, was dat
omdat de sultan of de sjah specifieke, door Koerden bewoonde gebieden beter
onder zijn controle wilde krijgen, of omdat sommige Koerdische groepen een
minder gewenste islamitische traditie aanhingen.

Pas in de vorige eeuw kwam bij de onderdanen van de twee multi-etnische
moslimrijken in het Midden-Oosten heel langzaam het besef dat hun identiteit
niet alleen bepaald werd door hun religieuze gemeenschap of stam. Zij waren -
aldus kleine elites, onder invloed van Westers-nationalistische gedachten -
onderdeel van een natie met een eigen cultuur en een gemeenschappelijke
lotsverbondenheid. Maar het zou nog vele decennia duren tot het gewone volk die
ideeen omhelsde.

De Koerden bevonden zich daarbij in een zeer nadelige positie. Weliswaar stamt
het begrip Koerdistan al uit de 12de eeuw. Maar zij werden niet als een aparte
natie gezien, hoewel zij, zoals alle nationalistische bewegingen, wel hun eigen
mythische verhalen hebben over hun gemeenschappelijke afkomst: de Meden. Voor de
buitenwereld waren zij een roerig stelletje ongeregeld, dat men niet erg serieus
nam, behalve als men ze voor de oorlogvoering of de smokkelhandel nodig had.
Vanuit die sfeer kon een Turkse 'wetenschapper' poneren dat de Koerden gewoon
'Berg-Turken' waren, behorend tot een van de verschillende groepen Turken die
vanuit Klein-Azie naar Anatolie waren geemigreerd. Hun naam ontleenden zij aan
het krrt-krrt-geluid van hun schoenen, toen zij door de met sneeuw bedekte
bergen liepen. Dit onzinverhaal werd door de overheid tot de enige waarheid
verheven.

Na de Eerste Wereldoorlog leek het er even op dat de Koerden hun eigen staat
zouden krijgen, toen de overwinnaars besloten om het Ottomaanse Imperium in
stukjes te hakken en voor zichzelf de beste brokken uit te zoeken. In 1920
bepaalde het Vredesverdrag van Sevres dat de Armeniers onafhankelijkheid, en de
Koerden zelfbestuur en eventueel een staat zouden krijgen. De nationalisten
onder Ataturk slaagden er uiteindelijk in een groter deel van het Ottomaanse
Imperium voor Turkije te behouden. Opnieuw vochten de Koerden enthousiast met de
Turken mee, in ruil voor de toezegging van Ataturk dat het nieuwe Turkije een
land van twee volkeren zou worden. Bij het in 1923 gesloten Vredesverdrag van
Lausanne werd echter met geen woord meer over de Koerden gerept. Ataturks 'staat
van twee volkeren' werd vervolgens een 'staat van gelukkige Turken'. Met
culturele onderdrukking en massamoord probeerde men de Koerden dat besef bij te
brengen.

In de Arabische wereld gebeurde in feite hetzelfde. Daar gaf het Arabische
nationalisme steeds minder ruimte aan diversiteit en pluriformiteit, waardoor
niet-Arabische en niet-sunnitisch-islamitische groepen het steeds moeilijker
kregen. De Koerden moesten zich als Arabieren gedragen of verdwijnen.
Tegelijkertijd echter kunnen individuele Koerden die hun Koerdische afkomst
versluieren, overal in de regio tot hoge militaire en politieke posten
doordringen. Het anti-Koerdisme is namelijk beslist niet racistisch.

Maar de gruwelijkste represailles volgen als Koerden erkenning zoeken voor hun
culturele, laat staan hun politieke rechten. Want zij hebben de pech dat alle
staten in het Midden-Oosten uniforme natiestaten willen zijn, en dat zijzelf
respectievelijk in Irak en Turkije zeer olie- en waterrijke gebieden bewonen,
die de nationale overheden voor zich opeisen. Deze willen niet inzien dat het
afdwingen van assimilatie uiteindelijk alleen maar tot tegengeweld en
burgeroorlog kan leiden.

De onderdrukking van de Koerden heeft verreikende gevolgen gehad. Miljoenen
Koerden zijn uit hun oorspronkelijke leefgebieden gevlucht of verjaagd. Zij
hebben zich in de grote steden gevestigd of in het buitenland. Daardoor beperkt
het Koerdische probleem zich niet langer tot een afgelegen gebied en zijn de
Koerden niet meer een ver en vreemd volk. Zij wonen nu in het Midden-Oosten
tussen al diegenen die hun Koerd-zijn niet accepteren. Dus zijn zij voor de
gevestigde orde en rust een veel grotere bedreiging dan voorheen. En in Europa
zullen zij steeds effectievere pressiegroepen vormen, waardoor directe Europese
betrokkenheid bij het Koerdenprobleem op den duur onvermijdelijk is.

Het broeit als nooit tevoren in de grote steden van Turkije, waar de haat tussen
Turken en Koerden groeit, zeker na de gevangenneming van PKK-leider Ocalan. Niet
voor niets schreef de buitengewoon vooruitziende Turkse president Turgut Ozal in
1993 vlak voor zijn dood in een brief aan zijn eerste minster Demirel: 'De
Turkse Republiek ziet zich voor de ernstigste bedreiging tot dusver gesteld: een
sociale aardbeving zou een deel van Turkije kunnen afsnijden en wij allen kunnen
daaronder begraven worden.'

Woongebied Koerden

Verdeling Koerdische bevolking

Afscheidingsbewegingen ; Politiek en Staat ; Binnenlandse Politieke Onrust

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              61 of 109 DOCUMENTS

                                NRC Handelsblad

                                 June 16, 1999

Ach, die geur van jarre

BYLINE: KARIN DE MIK

SECTION: Achterpagina; Pg. 26

LENGTH: 949 words


Jane Fonda heet eigenlijk Jantsje Fonda. Haar achternaam verraadt haar Friese
wortels, want haar voorouders kwamen uit een klein buurtschap bij Eagum, een
dorp tussen Leeuwarden en Grou.

Henk Kroes, bekend als voorzitter van de Vereniging De Friesche Elf Steden,
vertelt het vol trots. Als voorzitter van de stichting 'Simmer 2000' houdt hij
zich momenteel bezig met een zomerse happening.

Volgend jaar juli moet Friesland volstromen met tienduizenden 'Friezen om utens'
(Friezen van buiten Friesland) die soms na jaren terugkeren naar hun 'heitelan'.
Of Jane Fonda de grote Friezenreunie bezoekt, weet hij niet. 'Maar het zou leuk
zijn als er wat pommeranten komen', vindt hij. 'Er zijn genoeg internationaal
bekende Friezen: astronaut Jack Louwsma, Durk Jager, een van de topmannen van
Procter & Gamble.'

Maar ook landelijk bekende Friezen zijn welkom zoals Wim Duisenberg, Cor
Boonstra, Pia Dijkstra en Charles Groenhuysen, die al gemaild heeft dat hij zijn
geboorteplaats Joure bezoekt.

Ondanks de misschien bekende gezichten is Simmer 2000 vooral een feest voor het
Friese volk. De provincie moet volgend jaar zomer bruisen van de activiteiten
voor de gewone man en vrouw, zegt Kroes. Er zijn sportwedstrijden in typisch
Friese sporten als kaatsen, fierljeppen en korfbal. Er zijn optredens van het
Friestalig theatergezelschap Tryater en in het Abe Lenstrastadion speelt SC
Heerenveen een wedstrijd tegen AZ, want AZ-voorzitter Dick Scheringa is immers
ook Fries van geboorte.

Verder vinden er veel culturele festiviteiten plaats, zoals een culturele
marathon op de Slachtedyk, de 42 kilometer lange oude zeekering die van
Oosterbierum in het noordoosten naar Oosterwierum, tussen Sneek en Leeuwarden,
kronkelt. Op elke kilometer zullen melodieen klinken die worden gespeeld door
muziekkorpsen uit de 55 dorpen die aan de binnendijk liggen. Op een meer bij
Workum wordt opera 'Orpheo ed Euridice' van Von Gluck 's morgens bij opkomende
zon opgevoerd.

Het idee van een grote pelgrimstocht naar Friesland in het jaar 2000 ontstond
enkele jaren geleden al brainstormend bij de Leeuwarder schrijver Kees 't Hart,
oud-hoofdredacteur Hylke Speerstra van de Leeuwarder Courant en Gryt van Duinen
van Omrop Fryslan. Vooruitkijken en terugblikken hoort nu eenmaal bij een
eeuwwisseling.

'En wat is er leuker dan alle emigranten terug naar Fryslan halen', zegt Kroes.
Want elke Fries blijft altijd dat speciale 'Friese gevoel' houden, weet hij.
'Het is de herkenning als je buiten Friesland iemand Fries hoort spreken. Dan
heb je het gevoel: he, dat is familie. Je wordt gevraagd: 'Wer komst wei (waar
kom je vandaan) en 'Fan wa bisto ien?' (Wie waren je ouders?)'

De organisatie van het drie weken durende evenement doet Kroes sterk denken aan
die van een Elfstedentocht. Net als bij Simmer 2000 zetten honderden
vrijwilligers zich in om het festijn goed voor te laten verlopen. 'Als stichting
coordineren we alle activiteiten, maar de mensen zelf zetten alles op touw.'

Inmiddels hebben 215 van de in totaal 350 Friese steden en dorpen, van groot tot
klein, activiteiten gepland, die varieren van dorpsfeesten en
theatervoorstellingen tot Internetprojecten (in Oentsjerk) om contact te leggen
met emigranten en hun nazaten. Verder worden tentoonstellingen, films en
muziekuitvoeringen georganiseerd.

Centraal bij alle evenementen staat de onderlinge ontmoeting tussen Friezen van
overzee en dichtbij. Veel Friese pelgrims zullen versteld staan hoe ze hun
achtergelaten heitelan aantreffen, verwacht Kroes. 'Ik hoor dat veel mensen
denken dat het hier nog net zo is als toen ze in de jaren vijftig of zestig
vertrokken. We willen ook het Friesland van nu laten zien.'

Want autosnelwegen, hoogbouw en files hebben ook bezit genomen van Friesland.
Hij verwacht ongeveer vijftigduizend bezoekers. Het exacte aantal is onbekend
omdat mensen zich niet hoeven aanmelden. 'Maar gezien de vele reacties op onze
website, moeten het er tienduizenden zijn.'

Het Noordelijk Bureau voor Toerisme en Reisbureau Touristique verzamelen alle
beschikbare accommodaties om de 'pelgrims' onderdak te bieden in hotels,
zomerhuisjes, op campings en bij particulieren. Het 'Gastenboek' op de website
is al ongeveer 30.000 keer bezocht.

Tjesje Burggraaff (55) uit Hichtum (bij Bolsward) stapte als veertienjarige in
1960 met haar ouders en acht broers en zusters aan boord van de 'Oranje' om
voorgoed naar Australie te vertrekken. In 1995 ging ze voor het eerst terug naar
Friesland. Ze vertelt in het elektronisch Gastenboek dat ze tot haar verrassing
merkte dat 'it frsyke bloed' nog steeds door haar aderen stroomde. Dat is
opmerkelijk, vertelt ze desgevraagd. 'Want om zo snel mogelijk als Australiers
geaccepteerd te worden leerden we snel Engels. Ik voelde me tot dusver voor 100
procent Australische.'

Maar ze was geroerd door het weerzien met haar heitelan. 'Ik was verrast dat de
slootjes en de groene weilanden nog bestonden en dat ik de geur van jarre (gier)
nog rook. Al die geuren en emoties brachten mijn jeugdjaren bij me naar boven.
Dat deed me beseffen hoe ik me nog verbonden voelde met Friesland.'

Ze verheugt zich op Simmer 2000. 'Het is of je deel uitmaakt van een grote,
wereldwijde familie. Ik kijk uit naar de gezelligheid, het weerzien van mensen
en het wandelen op de Slachtedijk.'

Ze voelt zich zowel Friezin als 'Ozzie'. 'Tot twee landen te behoren is een
voorrecht.'

Friezen 'om utens' richtten al vroeg in de Verenigde Staten Friese verenigingen
op om de onderlinge band te versterken. Deze foto komt uit het album van
emigrant Sjouke de Zee. (Foto Ryksargyf Leeuwarden)

Geschiedenis ; Folklore ; Kunst en Cultuur ; Cultuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              62 of 109 DOCUMENTS

                                NRC Handelsblad

                                  June 4, 1999

Caravaggio, de Pasolini van de zeventiende eeuw

BYLINE: HANS DEN HARTOG JAGER

SECTION: boeken; Pg. 41

LENGTH: 2228 words


Het is eigenlijk een kerk van niets, de San Luigi dei Francesi, en ook de straat
waaraan hij ligt stelt niet veel voor. Veel toeristen komen er niet, de meesten
die de kerk passeren zijn op weg naar de nabijgelegen Piazza Navona - en missen
daardoor de mooiste plek van Rome. Om die te vinden moet je de schemerige San
Luigi door naar de achterste kapel aan de linkerkant. Daar pak je een muntstuk
van 200 of 500 lire en gooit het in de automaat ernaast. Een droge klik;
plotseling baadt de kapel in het licht en opent zich het zicht op drie
schilderijen waarin het leven van de apostel Mattheus is afgebeeld, alle drie
rond 1600 geschilderd door Michelangelo Merisi da Caravaggio (1571-1610).

Er zijn mensen die beweren dat De roeping van Mattheus, de linker van de drie,
een mooi schilderij is, een van de beste schilderijen misschien wel die
Caravaggio heeft gemaakt. Maar dat is een understatement: het is een van de
intrigerendste schilderijen ooit. En als dat niet onmiddellijk opvalt, komt dat
hooguit door de kwaliteit van de doeken ernaast: ook Mattheus en de engel en De
dood van Mattheus zijn schilderijen waaraan de toeschouwer zich uren kan
vergapen - als die tenminste genoeg kleingeld bij zich heeft.

De kracht van De roeping zit hem in de tegenstellingen die zich in het doek
verenigen, in de eerste plaats die tussen licht en donker. Het tafereel is in
schemer gehuld, op een baan van licht na, die vanaf de rechterkant over het doek
vloeit. Daaronder worden vijf mannen zichtbaar, die aan de linkerkant rond een
tafel zitten. Twee van hen turen naar wat muntstukken, de anderen kijken
verbaasd naar een man die aan de rechterkant het doek is komen binnenlopen. Het
is Jezus, door Petrus geflankeerd, die met een dramatisch gebaar (dat doet
denken aan het handgebaar van God die Adam schept op Michelangelo's Sixtijnse
plafond) naar Mattheus wijst. Die, op zijn beurt, wijst weer verbaasd naar
zichzelf: 'ik, bedoel je mij?'- en de toeschouwer weet dat hier iets groots
geschied: Christus heeft een apostel geschapen.

De dramatiek van de gebeurtenis wordt benadrukt door een aantal prachtige
compositorische ingrepen van Caravaggio. De meest opvallende daarvan is de
manier waarop de toeschouwer het tafereel aanschouwt: een beetje van onder af,
waardoor de personen en gebeurtenissen op het doek grootser en indrukwekkender
lijken dan normaal. Toch zijn het onmiskenbaar gewone mensen die we zien. Dat
blijkt al uit de tegenstelling tussen de groep-Mattheus en de groep Christus:
Mattheus en zijn vrienden zijn gehuld in weelderige, zestiende-eeuwse kleren,
Christus en Petrus zijn sjofele figuren, gekleed in vale gewaden van eeuwen her.
En Caravaggio heeft het allemaal minutieus weergegeven: de ingevallen wangen van
Christus, de ragebol-achtige haardos van Petrus, de joyeuze gouden penning in de
rand van de hoed van Mattheus - ondanks de afstand en het perspectief heeft de
toeschouwer het gevoel dat hij er bovenop staat.

Schok

Voor de hedendaagse toeschouwer in de San Luigi dei Francesi is het moeilijk
voor te stellen hoe groot de schok is geweest die De roeping van Mattheus, maar
ook andere schilderijen die Caravaggio rond 1600 maakte, bij zijn stadgenoten
teweeg brachten. Voor hedendaagse ogen, die Rembrandt kennen en Gerard Dou en
Georges de la Tour, lijkt Caravaggio's werk een voorbeeld van zeventiende-eeuws
'realisme' - schilderijen die ondanks de verheven, Christelijke thematiek,
worden bevolkt door 'gewone mensen': blozende vrouwen met stevige boezems,
mannen met doorgroefde koppen en donkere blikken die bovendien zo en detail zijn
weergegeven dat je het vuil onder hun nagels kunt uitschrapen.

Rond 1600 gold een dergelijk 'realisme' nog als revolutionair; de
schildersgemeenschap van Rome werd door Caravaggio's werk zelfs in twee kampen
verdeeld. Volgens Giovanni Bellori, Caravaggio's zeventiende-eeuwse biograaf
beschouwden de jongere schilders de Contarelli-doeken als 'wonderen' en roemden
ze deze om de 'krachtige imitatie van natuur en werkelijkheid'. De oudere,
gevestigde schilders daarentegen vonden dat Caravaggio 'er niet in slaagde uit
de kelder te kruipen' en dat zijn schilderijen invenzione en disegno misten.
Bovendien beschouwden ze het als een beperking dat Caravaggio op zijn doeken
zelden meer dan een lichtbron gebruikte. Wie het werk van dergelijke
tijdgenoten, zoals Federico Zuccaro, Giuseppe Cesari of Annibale Carracci ziet,
begrijpt hoe ingrijpend Caravaggio's werk voor hen geweest moet zijn. Waar zij
zich wentelden in kleur, heerste bij Caravaggio het donker, waar zij goden
aanbaden, heerste bij hem het plebs en waar zij naar de wolken staarden, tuurde
Caravaggio naar de aarde - zelden zal een schilder de kleur blauw zo rigoureus
uit zijn wereld hebben gebannen als Caravaggio.

Alle tegenstellingen die leven en werk van Caravaggio beheersten komen goed naar
voren in twee lijvige studies die onlangs over hem verschenen. Beide zijn
geschreven door Engelse kunsthistorici en gezamenlijk verleiden ze de
Caravaggio-liefhebber tot een forse investering. Het boek van Helen Langdon, die
eerder een studie over Claude Lorrain publiceerde, is een uitstekende biografie
waarin ze de relatief beperkte hoeveelheid bronnen over Caravaggio's leven goed
benut en uitgebreid in hun historische context plaatst. Het boek van Catherine
Puglisi, die binnenkort ook nog een catalogue raisonne van het werk van de
schilder Francesco Albani publiceert, is in dat opzicht beperkter; zij richt
zich vooral op analyses van techniek en stijl en de (Lombardijnse) traditie
waaruit Caravaggio's werk voortkomt. Dat maakt haar boek technischer, maar daar
staat tegenover dat zij Caravaggio's schilderijen groot en in kleur heeft laten
afdrukken, terwijl we bij Langdon niet meer krijgen dan een paar kleurenkaternen
waarin de werken tot postzegelformaat zijn gereduceerd. Samengevoegd zouden de
boeken van Langdon en Puglisi het perfecte boek over Caravaggio vormen - de
lezer die alles over hem wil weten kan ze het beste allebei kopen.

Dilemma

Maar hoe verschillend hun studies ook zijn, zowel Langdon en Puglisi komen niet
uit onder wat je het 'dilemma-Caravaggio' zou kunnen noemen: de in veler ogen
onverenigbare tegenstelling tussen Caravaggio's werk en levenswandel. Want
Caravaggio mag dan een groot schilder zijn geweest, al tijdens zijn leven was
zijn reputatie evenzeer gebaseerd op zijn turbulente levenswandel als op zijn
werk. Vooral in het boek van Langdon wordt dat contrast goed duidelijk, vooral
omdat zij uitgebreid citeert uit de politierapporten waarin Caravaggio's
'misdaden' zijn opgetekend. Soms zijn die tamelijk humoristisch, zoals het
verslag van de gevangenzetting van de schilder in 1603 omdat hij, samen met
vrienden, een spotgedicht heeft laten rondgaan over zijn rivaal Giovanni
Baglione, die in het gedicht onder andere wordt geadviseerd om met zijn
tekeningen zijn kont af te vegen of ze anders in het achterwerk van een vrouw te
proppen.

Ernstiger wordt het als Caravaggio een jaar later de ober van een herberg naar
de keel vliegt, omdat deze weigert antwoord te geven op de vraag of de
artisjokken die hij de schilder heeft geserveerd in olie of in boter zijn
gebakken. Een paar maanden later wordt de schilder opgepakt voor het gooien van
stenen naar de politie. Iedere keer belandt Caravaggio korte tijd in de
gevangenis, maar zijn status als schilder is dan al zodanig dat hij snel weer
wordt vrijgelaten, al dan niet op voorspraak van invloedrijke vrienden als
kardinaal Del Monte.

Maar ook diens invloed kan niet voorkomen dat het op 28 mei 1606 echt mis gaat.
Samen met zijn vrienden Onorio Longhi en Petronio Toppa wandelt Caravaggio die
avond door Rome, en daarbij passeren ze ook het huis van Ranuccio Tomassoni.
Caravaggio en Tomassoni hebben al langer ruzie en als Tomassoni het drietal
voorbij zijn huis ziet lopen pakt hij zijn wapen en stormt, vergezeld van zijn
broer en twee zwagers, naar buiten. Caravaggio en Tomassoni raken in een
een-tegen-een gevecht verwikkeld. De schilder lijkt sterker en Tomassoni wil
zich terugtrekken, maar struikelt - en valt. Caravaggio, die zijn zwaard op het
kruis van zijn tegenstander heeft gericht raakt hem vol in de maag en verwondt
Tomassoni dodelijk. Caravaggio, die al een strafblad heeft, vlucht weg uit Rome.
Eerst vertrekt hij naar Napels, daarna naar Malta en Sicilie om daarna naar
Napels terug te keren. In de zomer van 1610, op weg terug naar Rome, overlijdt
Michelangelo Merisi da Caravaggio in Port'Ercole op 39-jarige leeftijd.

Zelfkant

Al tijdens zijn leven raakte de receptie van Caravaggio's werk verweven met de
verhalen over zijn levenswijze. Dat lag ook voor de hand - het kwam te goed uit
dat de schilder die brak met de traditie en die op zijn doeken de zelfkant leek
te idealiseren, zelf van die zelfkant deel uitmaakte. De invloedrijke kardinaal
Federico Borromeo merkte bijvoorbeeld op dat in Caravaggio's werk 'vooral
taveernes en liederlijkheid voorkomen, niets van schoonheid.' De Franse schilder
Nicolas Poussin zou later hebben gezegd dat Caravaggio 'in de wereld was gekomen
om de schilderkunst te vernietigen' en de kunsthistoricus John Ruskin hield
Caravaggio zelfs verantwoordelijk voor all horor and ugliness and filthiness of
sinn.

Hoe krachtig die reputatie nog steeds is, werd duidelijk toen in 1994 Caravaggio
assassino verscheen, een kleine biografie van de Italiaanse wetenschappers
Bassani en Bellini. Dit verslag van Caravaggio's 'straatleven', dat aanvankelijk
als echt werd beschouwd, bleek later grotendeels fictief. Maar dat het wel
beantwoordde aan de groeiende mythe bleek onlangs, toen de auteur Peter Robb
zijn Caravaggio-biografie M voor een belangrijk deel op de 'bevindingen' van
Bassani en Bellini baseerde, hoe onwaar die ook waren.

De verknoping van leven en werk heeft de receptie van Caravaggio's werk dermate
geregeerd dat zijn schilderijen zelfs heden ten dage nog als 'realistisch' wordt
beschouwd, ook Langdon en Puglisi refereren er regelmatig aan.

Toch doet die manier van kijken geen recht aan Caravaggio's kunstenaarschap -
sterker nog: vooral de lezer die via het boek van Catherine Puglisi een
overzicht krijgt van Caravaggio's oeuvre zal het opvallen hoezeer de taferelen
op zijn doeken zijn losgezongen van het 'echte leven'. Vooral op de 'duistere'
schilderijen waarmee Caravaggio vanaf 1600 beroemd werd, de werken in de
Contarelli-kapel, of sublieme doeken als De bekering van Paulus, De kruisiging
van Petrus of De madonna van Loreto wordt zichtbaar dat de schilder eigenlijk
alleen van de figuren veel werk heeft gemaakt. Landschappen komen er zelden op
voor, net zo min als bomen, straten of gedetailleerde interieurs. Meestal spelen
de taferelen op zijn doeken zich af in onbestemde, donkere ruimtes, waarvan
zelfs nauwelijks is uit te maken of ze zich buiten- of binnenshuis bevinden.

Op De roeping van Mattheus is dat ook niet goed zichtbaar: hele debatten zijn er
gevoerd over de vraag of de mannen aan de tollenaarstafel nu binnen of buiten
zitten - de omgeving is niet meer dan een slecht verlicht decorstuk. Wie dat
beseft en vervolgens de ene 'lamp' in aanmerking neemt die op de meeste van
Caravaggio's doeken de 'hoofdrolspelers' belicht, beseft dat zijn werk niet
zozeer realistisch is, maar naar iets heel anders verwijst: het theater. Net
zoals op het toneel toont Caravaggio een gereduceerde werkelijkheid waarin alles
om mensen en hun emoties draait. Het licht richt zich op de hoofdrolspelers, de
wereld is gereduceerd tot een decor dat slechts in dienst staat van de
'acteurs'.

Gekweld

Het beeld van Caravaggio's werk als een vorm van film of theater maakt ook zijn
persoonlijkheid een stuk begrijpelijker. Op de schilders van zijn tijd leek hij
niet, net zomin als op de meeste beeldend kunstenaars van de eeuwen daarna. Er
is maar een kunstenaar aan wie Caravaggio enigszins doet denken: de schrijver en
cineast Pier Paolo Pasolini. Allebei waren ze gekwelde geesten die in hun leven
zowel met artistieke als maatschappelijke conventies braken, allebei worstelden
ze met hun homoseksualiteit. Allebei werkten ze, tegen de tradities in, met
acteurs en modellen uit het 'gewone volk' en benadrukten ze hun aardsheid: zowel
het werk van Caravaggio als dat van Pasolini zit vol met rimpels en rauwe
koppen, vol groeven en vuile nagels. En het is misschien geen toeval dat zowel
in het oeuvre van Caravaggio als dat van Pasolini het leven van Mattheus een
cruciale plaats inneemt.

Bij Caravaggio heeft die tegendraadsheid in ieder geval geleid tot een oeuvre
dat nu, bijna vier eeuwen later, profiteert van zijn tijdloosheid. Caravaggio
was de eerste die besefte dat de decors de tijd bepalen, en dat de mensen van
alle tijden zijn. Doordat hij zich zo nadrukkelijk richtte op de verbazing van
Mattheus, de hulpeloosheid van Paulus of de sereniteit van Maria vormen zijn
doeken de perfecte intermediair tussen de wereld van alledag en de 'historische'
gebeurtenissen die hij wilde tonen.

En daardoor bereikte hij het allermooiste: dat we in het verleden de mensen
zien.

Helen Langdon: Caravaggio, a life. Chatto & Windus, 436 blz. [f]91,-

Catherine Puglisi: Caravaggio. Phaidon, 448 blz. [f]141,40

Carvaggio: De roeping van Mattheus (1599-1600), San Luigi dei Francesi, Rome

Kunst en Cultuur ; Kunst ; Taal- en Letterkunde ; Boeken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              63 of 109 DOCUMENTS

                                NRC Handelsblad

                                  June 4, 1999

Uiropa

BYLINE: MAARTEN SCHINKEL

SECTION: Economie; Pg. 13

LENGTH: 271 words


Joeroow, zeggen de Britten. Oiro zeggen de Duitsers. Anders dan de dollar,
waarvan de uitspraak wereldwijd verrassend kleine accentverschillen heeft,
vertoont de ene Europese munt zich in verschillende klankgedaanten. Dat geldt
niet alleen tussen de Europese landen zelf: er is een aan de euro deelnemend
land met een klein taalgebied waarbinnen er zelfs verschillen in uitspraak zijn.
En dat is Nederland.

De gewone man zegt hier euro, met de eu als in geur, scheur, en teleur. Maar er
circuleert ook een andere euro. De ui-ro, waar de eu wordt uitgesproken als in
eurythmie, therapeut en euforie. Wie er precies met uiro begonnen is zal nooit
meer te achterhalen zijn. Maar de doorbraak van de uitspraak komt voor rekening
van Wim Deusenberg zelf, de Nederlandse president van de Uiropese Centrale Bank.

De bankpresident in kwestie is een man van autoriteit, en hij weet wat de uiro
betreft als geen ander waarover hij het heeft, en dat is verleidelijk. Het
kweekt navolgers: zij die met het spreken van de uiro tonen of veinzen dat de
klassieke opvoeding niet aan hen voorbij is gegaan. De eu in euro heeft nu
eenmaal Griekse wortels. Europa was het liefje van Zuis, die haar ontvoerde in
gedaante van een steur.

Maar de uiro-zeggers wekken bewust of onbedoeld ook de indruk beter op de hoogte
te zijn van financiele en monetaire zaken dan de euro-zeggers. En dat kan voor
misverstanden zorgen. Ieder zijn uitspraak natuurlijk, maar zo zorgt de
eenheidsmunt wel voor een tweedeling. Misschien moet iemand er eens een
symposion aan wijden.

Maarten Schinkel

Financiele markten ; Economie ; Financien

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              64 of 109 DOCUMENTS

                                NRC Handelsblad

                                  May 28, 1999

Wie wordt hier wijzer van? ; De aanstaande liberalisering van de stroomsector

BYLINE: DOOR JACO ALBERTS EN KAREL BERKHOUT

SECTION: economie; Pg. 14

LENGTH: 2873 words


Paars is gevallen, maar de liberalisering van de nutssector gaat voorlopig
ongehinderd door. De Eerste Kamer buigt zich maandag over het sluitstuk van de
wetgeving die de elektriciteitsmarkt stapsgewijs vrij gaat maken, zodat 'de
gewone man' over acht jaar zelf kan kiezen bij wie hij stroom inkoopt. Zoals de
consument zijn eigen keuze in de supermarkt maakt.

Tot voor kort bepaalde de Dienst Energie van het ministerie van Economische
Zaken in samenspraak met elektriciteitsbedrijven van de lokale overheden
centraal op welke manier en hoeveel stroom in Nederland moest worden opgewekt.
Die gedachte ligt nu op de mestvaalt van de geschiedenis. Gemeenten en
provincies, de eigenaren van de energiebedrijven, zien hun rol uitgespeeld en
trekken zich terug. Stroomproducent Una (Noord-Holland en Utrecht) is al
verkocht aan het Amerikaanse Reliant en de verkoop van EZH (Zuid-Holland) is
aanstaande.

'Vrije markt' is het toverwoord. De commerciele opwekkers van elektriciteit
wordt niets meer in de weg gelegd, terwijl ook de stroomdistributie gefaseerd
wordt geliberaliseerd. Grootverbuikers zoals de spoorwegen kunnen sinds vorig
jaar al vrijelijk stroom inkopen, de middelgrote verbruikers in 2002, de
kleinverbruikers in 2007. Deze concurrentie in de stroomsector zal leiden tot
lagere elektriciteitsprijzen voor consumenten en ondernemingen, zo luidt het
credo.

De markt beschermt in deze theorie de consument ook tegen stroomstoringen; als
die te vaak optreden gaat de verbruiker gewoon naar de concurrent. De
onafhankelijke toezichthouder, de Dienst Toezicht Elektriciteitswezen (DTe),
moet garanderen dat de concurrenten inderdaad de kans krijgen hun stroom te
transporteren over het net tegen een eerlijke prijs.

De verwachtingen zijn hoog gespannen, maar de grote vraag is of de politici in
Den Haag wel een echte vrije markt hebben geschapen, die bovendien voldoende
waarborgen biedt voor de afnemers en het milieu. Tien vragen over de
geliberaliseerde en geprivatiseerde stroommarkt.

1Is de liberalisering van de stroomsector noodzakelijk?

De Europese Unie heeft een richtlijn opgesteld die lidstaten verplicht om binnen
enkele jaren de stroommarkt te openen, maar het is niet verplicht zo ver te gaan
als Nederland nu doet. Groot-Brittannie kent sinds vrijemarktprofetes Thatcher
de meest geliberaliseerde stroommarkt in de EU met particuliere spelers. Op de
eveneens liberale markten in Zweden en Noorwegen zijn de stroombedrijven echter
nog in overheidshanden. De Nederlandse beslissing om naast de liberalisering ook
privatisering van de stroombedrijven toe te staan wordt ingegeven door het
verlangen naar doelmatigheid. De Nederlandse elektriciteitssector is een
typische ingenieursbranche, met veel moderne centrales en state of the
art-bekabeling, waardoor hier zeer weinig storingen voorkomen. Er zit echter ook
wel wat vet op de botten en harde concurrentie maakt daaraan een einde. 'Maar
voor een vergroting van de efficiency hoef je niet per se te liberaliseren',
vindt directeur ir. P. de Visser van het Utrechts distributiebedrijf Remu: 'Je
kunt ook kijken naar het best presterende bedrijf en eisen van de Nederlandse
bedrijven dat ze daar niet meer dan 5 tot 10 procent van afwijken.'

2Gaan de prijzen inderdaad omlaag?

Een vrije markt zorgt niet noodzakelijkerwijs voor lagere prijzen. In een ideale
markt bepalen vraag en aanbod de prijs van elektriciteit. Een belangrijke rol in
de prijsvorming is in de ideeen van EZ weggelegd voor de deze week gestarte
stroombeurs, de APX (Amsterdam Power Exchange). De handel in allerlei contracten
op de APX geeft de elektriciteitsbedrijven en gespecialiseerde handelaren de
mogelijkheid winst te behalen uit financiele transacties, die los staan van de
vraag of er daadwerkelijk elektriciteit geleverd of gekocht wordt.

Op dit moment is er sprake van overcapaciteit van stroom en ligt het voor de
hand dat prijzen zullen dalen tot vraag en aanbod weer met elkaar in evenwicht
zijn. Als de overcapaciteit, zoals te verwachten is, over enkele jaren voorbij
is, gaat dat een opwaartse druk op de prijzen geven. Door het gebrek aan
centrale sturing zal de prijs van elektriciteit in de toekomst veel
afhankelijker worden van onvoorziene omstandigheden. Zo verviervoudigden de
stroomtarieven op de reeds geliberaliseerde Noorse markt een paar jaar geleden
vanwege grote droogte en het daaropvolgende capaciteitsgebrek in de
waterkrachtcentrales. De stroombeurs, die net als de koffietermijnmarkt gevoelig
wordt voor weerberichten, kan de schommelingen versterken.

3Gaat iedereen evenveel profiteren?

Concurrentie leidt tot grotere efficiency, is de gedachte. Minister Jorritsma
(EZ) rekende het parlement voor dat er jaarlijks een 'welvaartsvoordeel' van 400
miljoen gulden kan worden geincasseerd, maar door wie? Ook de aandeelhouders van
de nieuwe stroombedrijven zullen een graantje van dat bedrag gaan meepikken. Wat
er overblijft is voor de gebruikers. Maar het zijn vooral grote
stroomverbruikers als bedrijven en instellingen die het meeste hebben te winnen
bij de vrije markt. Door de volumes die zij afnemen, hebben zij een sterke
onderhandelingspositie ten opzichte van de stroomleveranciers. Bovendien zijn de
kosten om van leverancier te veranderen relatief laag.

Heel ander ligt dat bij de kleine verbruikers. In de vrije Britse stroommarkt
daalden de stroomtarieven voor grootverbruikers in de periode 1994-1998 met 19
procent, terwijl de tarieven voor kleinverbruikers juist stegen, met maar liefst
40 procent. Het is de vraag of het in de toekomst voor huishoudens technisch
echt mogelijk wordt om van stroomaanbieder te switchen. En zo ja, zijn de kosten
die daarvoor berekend worden niet hoger dan het mogelijke voordeel? In Houston
denkt Steve Letbetter, topman van Reliant, dat snel switchen technisch mogelijk
wordt, maar niet op grote schaal zal gebeuren 'omdat de meeste mensen tevreden
over de service zullen zijn'. Directeur ir. W. Wiechers van PNEM-Mega (producent
en distributeur in Zuid-Nederland) denkt daar anders over: 'Consumenten zullen
straks hoogstens kunnen beslissen het volgende jaar een andere stroomleverancier
te kiezen.'

4Blijft de levering van stroom gegarandeerd?

Dat hangt af van de kwaliteit van de centrales en van de kwaliteit van de
netten. De 'verzekerde beschikbaarheid' van energie was na de oliecrisis in 1973
het belangrijkste criterium waaraan de sector werd getoetst. Nauwkeurige regels
garandeerden de levering van stroom: bepalingen over de 'draaiende reserves' die
het systeem op peil moest houden of over de vernieuwing van centrales die de
betrouwbaarheid moest garanderen. Keiharde regels zijn er niet langer.

Nu is al duidelijk dat elektriciteitscentrales in de toekomst langer aan de gang
gehouden worden. In het Financieele Dagblad zei een adviseur van het Texaanse
Reliant Energy de nieuwe eigenaar van stroomproducent Una, deze week nog dat het
Europese centrale-park te modern is: 'Wij willen hoge bouwkosten voorkomen.'

De DTe kan de producenten niet dwingen te investeren in de eigen centrales. Wel
kan de DTe investeringen afdwingen in Tennet, de onderneming die het landelijke
hoogspanningsnet exploiteert en in handen is van het Rijk (de helft plus een
aandeel) en de vier producenten. Contracten met marktpartijen moeten de
stroomtoevoer verzekeren en het evenwicht in het net bewaren. Critici merken
echter op dat Tennet in dat geval onderhandelt met zijn eigen aandeelhouders, de
stroomproducenten. Voorstanders menen dat de import van stroom uit het
buitenland een stok achter de deur is.

5Zal er voldoende concurrentie zijn?

Een vrije markt functioneert alleen als er voldoende aanbieders zijn. Het
doemscenario voor menig liberaliseerder is als een overheidsmonopolie (zoals de
stroomsector in wezen was) wordt vervangen door een privaat monopolie, zoals in
Groot-Britrannie is gebeurd. Dat gevaar is niet denkbeeldig in Nederland, waar
stroomproducenten sinds jaar en dag samenwerken in de Sep - thans in ontbinding.
De sterke ons-kent-ons-cultuur (ingenieurs die elkaar kennen uit Delft, van het
studentencorps en de roeiclub) van de sector is een mogelijke voedingsbodem voor
heimelijke afspraken over prijs en marktverdeling.

Commerciele stroombedrijven, zoals het in Nederland neergestreken Reliant,
zullen daarnaast streven naar schaalvergroting door meerdere producenten op te
kopen. Daarmee kunnen ze meer invloed op de prijzen uitoefenen. Het is aan de
Nederlandse Mededingingsautoriteit (NMa) er op toe te zien dat partijen niet te
dominant worden en geen afspraken maken. Dat is een hele klus gezien de
metershoge mededingingsdossiers die nog bij de nog jonge NMa liggen te wachten.
Voorstanders van de liberalisering maken zich echter niet zo druk over
machtsconcentraties in Nederland en wijzen ook bij deze tegenwerping op de
mogelijkheden om stroom te importeren als de Nederlandse prijzen te hoog worden

6Is import op grote schaal mogelijk?

Op dit moment importeert Nederland reeds op bescheiden schaal goedkope
kernenergie uit Frankrijk en kolenenergie uit Duitsland. Vergroting van die
import stuit echter op beperkingen van technische aard: de capaciteit van het
net is op veel plaatsten te gering. Net als op de weg zou omvangrijke import
filevorming bij de grens te zien geven: 'Je moet nieuwe kabels gaan leggen. En
de laatste keer dat er hoogspanningsverbindingen in Nederland zijn gelegd, deden
planologen daar tien jaar over', aldus Wiechers van PNEM-Mega.

Import vermindert ook de efficiency, die in de energiebranche staat voor de
opwekking en het transport van stroom met zo min mogelijk verlies. Daarom worden
oude centrales in Nederland snel (elke 25 jaar) vervangen door nieuwe, omdat die
meer stroom halen uit de brandstof, en worden de transportverliezen beperkt door
de afstand tussen opwekker en afnemer zo klein mogelijk te houden. Hoe groter de
afstand waarover de stroom moet worden getransporteerd, hoe groter het verlies
en hoe minder rendabel de import is. 'Het is veel goedkoper de brandstof te
transporteren dan de elektriciteit zelf', zegt Wiechers.

Een andere complicatie is dat het stroomverbruik over de dag enorm varieert. In
daluren hebben de meeste centrales extra stroom beschikbaar, maar op primetime,
tussen 4 uur 's middags en 10 uur 's avonds, staan ook de centrales in Frankrijk
of Duitsland voor binnenlands gebruik roodgloeiend.

De schattingen van de maximale import lopen dan ook wijd uiteen. Sommige
distributeurs zoals De Visser van Remu ('een elektron is een elektron. Ik koop
er een in Frankrijk en tap er hier een van het net') gaan uit van een import die
zeker de helft van de Nederlandse elektriciteitsbehoefte kan dekken; anderen
zoals Wiechers denken dat er niet meer dan 20 tot 30 procent kan worden
geimporteerd.

7Worden de netten onafhankelijk?

Dit is zonder twijfel de meest cruciale vraag in de hele liberalisering, en hij
is in het politieke debat ondergesneeud geraakt. Net zoals alle
vrachtwagenbedrijven op de snelweg worden toegelaten, moeten alle
stroomleveranciers toegang krijgen op de landelijke en regionale
elektriciteitsnetten. Alleen dan is er sprake van een echte vrije markt. Een
concurrerend netwerk - zeg: een tweede kabel - is immers irreeel. De strikte
onafhankelijkheid is echter maar zeer ten dele gewaarborgd. De
elektriciteitskabels in steden en in de regio's blijven in eigendom van
distributiebedrijven als ENW of Remu, die daarvoor aparte dochters als
'netbeheerder' oprichten. De netbeheerder krijgt een onafhankelijke raad van
commissarissen en moet concurrenten ook op het net toelaten. Critici vrezen dat
de juridische onafhankelijkheid onvoldoende zal blijken te zijn, doordat de
netbeheerders er geen economisch belang bij hebben om andere klanten te werven
dan hun eigenaar. 'Onafhankelijkheid kun je alleen garanderen als er ook
economisch tegengestelde belangen bestaan', zegt F. Bos, onderzoeker bij Ernst &
Young Corporate Finance.

Iets dergelijks geldt ook voor het landelijke hoogspanningsnet, dat in handen is
van de vier grote elektriciteitsproducenten. Een onafhankelijke systeemoperator
moet het gehele systeem draaiende zien te houden, toch is het afhankelijk van de
goede wil van een viertal commerciele partijen. Het belang van de overheid in
Tennet is in de ogen van EZ uitsluitend een financiele compensatie voor
niet-marktconforme kosten en wordt naar verwachting op termijn weer verkocht.
Een amendement van het CDA om het cruciale landelijk hoogspanningsnet volledig
in overheidshanden te brengen, haalde het niet.

8Is het nog mogelijk milieubeleid te voeren?

Tot voor kort kon de overheid de elektriciteitsvoorziening in Nederland
rechtstreeks sturen. EZ deed dat met tweejaarlijkse energieplannen, terwijl
lagere overheden als aandeelhouders van stroomproducenten eveneens hun invloed
konden uitoefenen. Zo kon de overheid dwingend bepalen welk percentage van de
totale stroomcapaciteit bijvoorbeeld moest voortkomen uit duurzame bronnen als
zonne-energie of windenergie. Dat rechtstreekse middel om milieubeleid te voeren
heeft de overheid bewust uit handen gegeven. Centrales moeten vanzelfsprekend
aan de eisen voor een milieuvergunning voldoen, maar die wijken niet af van de
eisen aan de andere industriele sectoren. Voor milieubeleid zal de overheid het
moeten hebben van fiscale prikkels voor schone energie, 'groencertificaten', of
de handel in emissierechten. De verwachte prijsdaling zal het bovendien nog
lastiger maken om rendabel duurzame energie te producuren. De vrije inkoop maakt
het aantrekkelijk goedkope doch 'vuile' stroom te kopen, zoals de NS nu al doet
in Duitsland met stroom uit kolen.

9Gaat het toezicht op de elektriciteitsvoorziening functioneren?

Een belangrijke rol is weggelegd voor toezichthouder DTe die onder leiding staat
van een voormalige topambtenaar van de Directie Energie van EZ, Jacques de Jong.
In totaal vijftien ambtenaren zullen moeten toezien op de integriteit van het
systeem dat zo'n vitale functie vervult in de Nederlandse economie. Daartoe
heeft de DTe de mogelijkheid bij alle marktpartijen informatie op te vragen,
transporttarieven vast te stellen op basis van kosten. Een man als directeur
Wiechers van PNEM Mega Groep noemt de DTe nu al 'pietluttig'.

Anderen vinden de armslag van de toezichthouder juist veel te gering, alleen al
door de beperkte menskracht. Dan wordt er een vergelijking gemaakt met De
Nederlandsche Bank die als een leeuw waakt over de integriteit van het
geldverkeer, ook zo'n levensader van de economie. Anders dan bij banken denkt De
Jong er niet over om onderzoek te doen naar de solvabiliteit van nieuwkomers in
de markt als Reliant of de antecedenten van haar bestuurders.

10Ontstaat er een grote Neder- landse elektriciteitsindustrie?

Dat lijkt niet erg waarschijnlijk. Net zoals in andere voormalige nutssectoren
zoals de telecommunicatie of het openbaar vervoer, gooit Nederland zijn grenzen
open nog voordat de meeste buurlanden dat doen. Een half Nederlands
energiebedrijf als Shell zal wel actief worden op de elektriciteitsmarkt in de
handel en mogelijk de productie doordat het bedrijf plannen heeft een nieuwe
centrale in de Europoort neer te zetten. Maar van de bestaande
elektriciteitsbedrijven die door lagere overheden worden verkocht is te voorzien
dat ze vrijwel allemaal in buitenlandse handen zullen vallen: Het Amerikaanse
Reliant was met de acquisitie van Una bereid een hoge premie te betalen om de
Europese markt te betreden. Het ligt voor de hand dat collega EZH, dat momenteel
geveild wordt, ook voor een Amerikaan valt. En Epon (Noord- en Oost-Nederland)
flirt reeds geruime tijd met het Duitse Preuszen Elektra. Nog los van een
gekrenkt Oranjegevoel, zien critici als bezwaar dat het voor een overheid
moeilijker is om bedrijven bij te sturen wier hoofdkantoor vele duizenden
kilometers verder weg staat dan de bedrijven die om de hoek zijn gevestigd.
Zelfs de informatievoorziening om beleid te maken, kan in gevaar komen.

Kunnen we nog terug?

Moeilijk. Liberalisering en privatisering hebben hun eigen dynamiek gekregen.
Een fundamentele discussie in de politiek vindt nauwelijks nog plaats, de
'paarse' coalitiepartijen in Den Haag hebben zich bij voorbaat akkoord
verklaard. Alleen over de wijze van uitvoering wordt nog wat gesteggeld.
Intussen zien de lagere overheden hun kans schoon: ze kunnen met de verkoop van
hun nutsbedrijven in totaal tientallen miljarden guldens uit de
elektriciteitssector halen, waar weer tal van nieuwe projecten mee gefinancierd
kunnen worden. Vaak is het geld al uitgegeven, nog voordat het is binnengekomen,
zoals de gemeente Utrecht liet zien met de verkoop van Una.

En als het mis gaat? Anders dan elders in Europa heeft Nederland geen traditie
van nationalisering van vitale diensten. De meest geruchtmakende vonden plaats
in de jaren negentig van de vorige eeuw. Toen confisqueerden sociaal-liberalen
in Amsterdam de plaatselijke commerciele gas- en elektriciteitsbedrijven. Om de
week vloog er wel ergens een centrale in brand.

Stroomprijs voor kleinverbruikers fors toegenomen

NRC HANDELSBLAD, Leo van VelzenFreddy Rikken

Economie ; Energievoorziening ; Economie ; Bedrijfsleven

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              65 of 109 DOCUMENTS

                                NRC Handelsblad

                                  May 25, 1999

SCHREEUWLELIJK MET HART VAN GOUD

BYLINE: DOOR GUUS VAN HOLLAND

SECTION: Sport; Pg. 22

LENGTH: 1338 words


Morgen kan Alex Ferguson met Manchester United in de finale tegen Bayern Munchen
eindelijk de felbegeerde Champions League winnen. Zaterdag won Ferguson voor de
vierde keer de Engelse beker. Een Schot met een explosieve vechtlust en een
antenne voor onrechtvaardigheid.

Berucht zijn de woedeuitbarstingen van Alex Ferguson. Dan loopt zijn gezicht
rood aan, spugen zijn ogen en schreeuwt hij de longen uit zijn lijf. Dan schopt
hij een kan vol hete thee door de kleedkamer, vliegt hij een van zijn spelers
aan en scheldt hij hen de huid vol. Van dichtbij, midden in het gezicht. Spelers
noemen hem de hairdryer, omdat hij zo overweldigend hard schreeuwt dat de haren
van zijn slachtoffer recht overeind gaan staan.

Ferguson slaat er op los wanneer hij kwaad is. Zo probeerde hij eens de deur van
de kleedkamer van Wimbledon in te trappen om John Fashanu te lijf te gaan. Kenny
Dalglish en Kevin Keegan, Alan Hansen en Jimmy Hill - hij had ze bijna de
hersens ingeslagen. Wanneer Ferguson vindt dat hem en zijn spelers onrecht wordt
aangedaan, slaat hij op tilt. Als een ontembare wilde hengst. Maar een dag na
een vlammende ruzie met Dalglish, belde hij wel zijn Schotse landgenoot en coach
van Liverpool op om zijn medeleven kenbaar te maken met het Hillsborough-drama.
Zo is hij, een man met een hart vol vuur.

Ferguson is in staat om in een lege kamer ruzie te krijgen. Heetgebakerd als een
Glaswegian voelt hij zich snel uitgedaagd. En wie hem uitdaagt verliest. Dus
waagt niemand Fergie uit te dagen. Ferguson is een winnaar. Wie hem heeft leren
kennen, kent hem als een man die recht op zijn doel afgaat, rechtvaardige mensen
lief heeft en profiteurs en luiaards haat. Spelers respecteren hem, omdat hij
oprecht is. Het zal allemaal te lezen zijn in The Ferguson Effect, een boek dat
volgende maand uitkomt.

Hij is de succesvolste coach-manager van allemaal. Niemand heeft zoveel prijzen
gewonnen als Ferguson: met Aberdeen drie keer kampioen van Schotland, vier keer
bekerwinnaar en een keer winnaar van de Europa Cup 2, met Manchester United zes
keer kampioen van Engeland, vier keer winnaar van de FA-cup, een keer van de
League Cup, twee keer van de Europa Cup 2 en een keer van de Europese Supercup.
Hij behoort tot het rijtje succesvolle Schotse coaches, van Matt Busby, zijn
illustere voorganger bij Manchester United, van Jock Stein, de man van Celtic,
tot Bill Shankly, de legendarische coach van Liverpool. Allemaal keiharde
mannen, opgegroeid onder zware, armoedige omstandigheden, mannen die hard zijn
voor zichzelf en voor hun medemens.

Ferguson praat met liefde over de vijf racepaarden die hij bezit. Thuis in
Cheshire zit hij weleens achter de piano die zijn vrouw Cathy voor hem vorig
jaar met Kerstmis heeft geschonken. Dan zingt hij met valse stem liederen over
zijn geliefde Schotland, over Glasgow waar hij als jongetje opgroeide in een arm
havenarbeidersgezin. Hij praat met liefde over Cathy, zijn jeugdvriendin die
geen snars van voetballen begrijpt. Hij praat met liefde over zijn drie zonen
Mark en de tweeling Jason en Darren (hij speelt nu voor Sparta), en hij praat
met liefde over zijn Fledglings (jonge vogeltjes): over Beckham, de Neville's,
Butt, Scholes, Giggs, de jongens van The Cliff, het trainingsveld en de
voetbalschool van Manchester United.

Zijn mobiele telefoon speelt de tonen van Scotland the Brave wanneer hij wordt
gebeld. De Schotse Labour-partij geniet zijn voorkeur. Want Ferguson is voor de
arbeiders en vooral voor de mensen die het niet breed hebben. Onlangs mengde hij
zich vol vuur in de Schotse verkiezingscampagne van Labour. Toen Manchester
United-voorzitter Martin Edwards zich bereid toonde de club aan het
paytv-station BskyB van mediamagnaat Rupert Murdoch te verkwanselen riep
Ferguson dat het een schaamteloos voorstel was. 'Het klinkt goed dat een rijke
man zich met de club bemoeit, maar arme en zieke mensen moeten wel de kans
hebben de club te zien zonder er extra geld voor te betalen. Want voetbal is
niet voor de Murdochs, maar voor het gewone volk.'

The Boss, zoals hij wordt genoemd, stond als leerling-instrumentmaker al op de
barricaden om te protesteren tegen de verlaging van de lonen. Geboren op
oudejaarsdag van 1941 in Govan, Glasgow, als zoon van protestantse ouders was
hij voor Glasgow Rangers. Zij vader was nota bene voorzitter van de
supportersclub van het katholieke Celtic. Zijn vriendin Cathy was katoliek. Alex
voetbalde voor de Rangers, als een robuuste aanvaller die beter was met zijn
ellebogen dan met zijn voeten. Hij scoorde veelvuldig, maar werd ontslagen omdat
hij in de Schotse Cup Final tegen Celtic te weinig had meeverdedigd. Hij vernam
het nieuws uit de krant tijdens een buitenlandse toernee. Ploeggenoten
herinneren hem als een wanhopige man die in zijn pyama in de hotellobby zat,
stomdronken, huilend en schreeuwend als een mager varken.

Ferguson begon een pub, waarin hij iedereen die dronken werd de deur uitschopte.
Als manager van een voetbalclub begon hij bij East Stirling, maar was hij drie
maanden later al manager bij St.Mirren, een club zonder geld en zonder publiek.
Ferguson zette een luidspreker op zijn auto en reed de hele provincie door om de
mensen naar het stadion te lokken. Het lukte hem niet de mensen te overtuigen.
Dat lukte hem wel in Aberdeen waar hij als manager de jarenlange heerschappij
van Celtic en Glasgow Rangers doorbrak.

Na een periode als interim-coach van het Schotse elftal, als opvolger van de
plotseling overleden Jock Stein, werd hij in 1986 gevraagd om de glorie naar
Manchester United terug te brengen. Succesvol begon hij allerminst. Dankzij
Bobby Charlton, de levende legende van de Mancunians, mocht hij ondanks de
tegenvallende resulaten manager blijven. Ferguson vocht als een leeuw, hij
doorbrak de zuipcultuur, sloeg spelers uit de pub, schold ze uit, daagde ze uit
en won. Spelers die bleven zuipen moesten weg, spelers die niet begrepen wat hij
wilde gingen weg. Hughes, Strachan, Robson en Kanchelskis klaagden als kinderen,
de een bleef, de ander vertrok.

Ferguson zocht winnaars, mannen die wilden winnen en vooral vechten om te
winnen. Hij vond Schmeichel, niet altijd foutloos maar wel een doelman die in
woord en gebaar wedstrijden voor zijn elftal wint. Geen droogkloot, maar een
temperamentvolle persoonlijkheid. Hij vond Cantona, filosofisch en poetisch, gek
als een deur, maar een speler die een elftal draagt door zijn uitstraling en
grote talent. Toen Cantona zich vergreep aan een supporter van Crystal Palace
met een wilde karatetrap beschermde Ferguson hem zoals een vader zijn kind.
'Eric is een man naar mijn hart', zei Fergie. 'Hij is de beste voetballer die ik
heb gekend en de enige voetballer die begrijpt wat voetbal betekent in de
samenleving. Als hij doorslaat, is het niet zijn schuld maar de schuld van de
samenleving. Wanneer ik Eric uitscheld, weet hij waarom ik dat doe. Hij is trots
en arrogant. Maar Eric mag dat zijn, hij is een heilige.'

Ferguson is een man van de eenvoud. Geen tactiek, gee hogere wiskunde, geen
dieten, geen filosofische gesprekken, geen gedoe, alleen de waarheid durven
zeggen. 'Ik werk hard om al mijn spelers met beide benen op de grond te houden.
Het lukt me, zolang we succes hebben. Ik ben elke morgen om half acht op het
trainingsveld. Zoals mijn vader me op het hart drukte, kom ik op tijd. Ik wil
geen bewondering, ik wil alleen dat iedereen in de wereld elkaar respecteert.'

De drijfveer van Ferguson wordt paranoia genoemd. Achter elke berg vermoedt de
Schot een misdaad. Toen zijn moeder in 1987 overleed in een ziekenhuis in Govan,
schreeuwde hij aan haar sterfbed: 'Niemand verdient het dood te gaan in een
bouwval als dit.' Wanneer hij de grote Europa Cup wint, trekt hij zich niet
terug. Wat hij ook wint, de strijd gaat door. Zelfs handenvol titels en bekers
zijn niet voldoende om het gevecht tegen het onrecht in de wereld te staken.

Alex Ferguson: 'Voetbal is niet voor de Murdochs, maar voor het gewone volk.'
(Foto AP)

Voetbal ; Sport

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              66 of 109 DOCUMENTS

                                NRC Handelsblad

                                  May 22, 1999

De grote boeman ; Verkiezingszege voorspeld voor Vlaams Blok

BYLINE: BIRGIT DONKER

SECTION: Zaterdags Bijvoegsel; Pg. 3

LENGTH: 3007 words


Het extreemrechtse Vlaams Blok is in Belgie salonfahig geworden. Een partij van
jonggehuwden en middenstanders met een subtiel geformuleerd programma: niet
migranten maar veiligheid is het belangrijkste thema bij de algemene
verkiezingen van

13 juni. Op toernee met de voormalige politiecommissaris Johan Demol.

Het is een kille voorjaarsavond als het gemeentelijk ontmoetingscentrum De Biest
in het West-Vlaamse Waregem volstroomt met Vlaams Blok-sympathisanten. Veel
jongeren in spijkerbroek en houthakkershemd, met soms nog een 'eigen volk eerst'
T-shirt er overheen. Peter, een 27-jarige fabrieksarbeider, is voor het eerst op
een bijeenkomst van het Vlaams Blok. 'Om te horen wat hun programma is en om te
kijken wie hier zoal komen.' Er zijn ook oudere echtparen, op z'n zondags
gekleed en gezinnen met kinderen. Buiten houden agenten en de ordedienst van de
partij de wacht, maar tegenbetogingen blijven uit. Binnen vloeit het bier
rijkelijk en zit de stemming er al goed in. De gesprekken gaan over de Walen die
'op onze kop leven' en over een tachtigjarige arbeider die zijn leven lang hard
heeft gewerkt en nu niet meer zijn huis uit durft omdat een Marokkaans gezin in
zijn straat hem 'terroriseert'. Aan de muren hangen posters van een vrouw met
een blond kind, die 'baas in eigen land' beloven.

Het honderdtal mensen is gekomen voor een toespraak van Vlaams Blok-voorzitter
Johan Vanhecke, maar vooral ook voor Johan Demol, gewezen politiecommissaris in
de Brusselse gemeente Schaarbeek. Als commissaris veroorzaakte Demol ophef
wegens zijn repressieve aanpak van de criminaliteit, met een Starsky and
Hutch-achtig team dat omstreden opsporingsmethodes gebruikte. Begin vorig jaar
werd de politiecommissaris ontslagen, nadat bekend was geworden dat hij had
gelogen over zijn jeugdig lidmaatschap van een organisatie met nazi-sympathieen.
Aanvankelijk ontkende Demol zijn lidmaatschap, maar toen het bewijs in de pers
naar buiten werd gebracht, zei hij inderdaad lid te zijn geweest om zijn
vriendin een plezier te doen. Voor het Vlaams Blok geen probleem: de partij nam
'de sheriff van Schaarbeek' onmiddellijk in dienst - formeel als parlementair
medewerker maar in de praktijk vooral als campagnevoerder. Zoals de Antwerpse
Vlaams Blokker Filip Dewinter het gezicht is van het anti-vreemdelingen beleid
van zijn partij, is Demol nu het symbool voor veiligheid - het voornaamste
verkiezingsthema van de partij die onveiligheid onmiddellijk koppelt aan
aanwezigheid van buitenlanders.

Even na acht uur loopt Johan Demol, een grote man in pak, het
gemeenschapscentrum binnen. Links en rechts schudt hij handen, tot hij wordt
aangeklampt door twee oudere dames die een handtekening willen in het
hagiografische boek 'De zaak Demol. Een commissaris geflikt!' Geroutineerd neemt
de voormalige politieman plaats achter het spreekgestoelte, voor de vlag met
klauwende Vlaamse leeuw. Van zijn aanvankelijke schuchterheid als politicus is
niets meer te merken. Zijn toespraak is geraffineerd demagogisch opgebouwd. Hij
begint op normale spreektoon met zinnen als 'In Brussel wonen veel oude
West-Vlamingen, die nu onder druk van de nieuwe bevolking Brussel soms moeten
verlaten.' Later wordt hij feller: 'In Linkebeek kwam onlangs een vreemdeling
aan met zijn vrouw en kinderen - hoeveel kinderen, dat weet ik niet precies.'
Hoongelach van het publiek. 'Hij kwam binnen op de tiende van de maand, de
vijftiende had hij al zijn uitkering. Terwijl mensen van ons eigen volk moeten
komen bedelen.' Vervolgens, schreeuwend: 'Er is niets meer normaal in ons land!
Wie had twintig jaar geleden kunnen denken dat leraressen tijdens hun les worden
verkracht? Dat scholen moesten sluiten omwille van de veiligheid?' Tot slot,
weer ingetogen: 'Op 13 juni zullen wij een slag leveren. Het Vlaams Blok zal
weer vooruitgaan. En vroeg of laat kunnen we terug zeggen: We zijn weer baas in
ons eigen land.' Luid applaus.

Superflik

Het Vlaams Blok hamert al jaren op een harde aanpak van criminaliteit. Dat is
opmerkelijk, want de criminaliteit ligt relatief laag in Belgie: het aantal
gerapporteerde misdaden per duizend inwoners is lager dan in Nederland. De
partij vindt een vruchtbare voedingsbodem in het grote onveiligheidsgevoel - een
gevolg van de golf van geweld sinds de jaren tachtig, waartegen de overheid
niets wist te doen: de moordende aanvallen van de bende van Nijvel, de recente
reeks gewelddadige overvallen op geldtransporten en de affaire-Dutroux. .

Schoorvoetend zijn de andere Vlaamse partijen gevolgd met veiligheidsplannen.
Hun vrees was dat hun plannen gezien zouden worden als een surrogaat van het
Vlaams Blok-origineel. Bovendien: hameren op veiligheid vergroot het
onveiligheidgevoel. Maar opiniepeilingen voorspellen telkens weer winst voor het
Vlaams Blok, dus willen ze het onderwerp veiligheid niet helemaal overlaten aan
de partij van law and order. Maar echt uitspelen als verkiezingsthema durven de
andere partijen niet en ze hebben geen 'superflik' om het thema aan de man te
brengen.

Johan Demol is 'een kerel op zijn plaats', meent de 17-jarige elektricien Bart,
die zijn achternaam niet in de krant wil. 'Ik ga zeker op hem stemmen.' Bart,
die in het verleden stemde op de Socialistische Partij maar dit nu de 'Sjoemel
Partij' noemt, is sinds een half jaar lid van het Vlaams Blok. Hij heeft niets
tegen buitenlanders 'zo lang ze zich maar aanpassen'. Hij kent een Turk, die
heel hard werkt. 'Maar de meesten sjoemelen, zorgen voor vandalisme en vecht- en
steekpartijen.' Hoezo, Vlaanderen minder onveilig dan Nederland? 'Verleden week
nog is iemand overvallen in mijn straat, door drie vreemdelingen.' Ook zijn
vriend Peter vindt: 'Demol straalt karakter uit. Hij heeft al iets verwezenlijkt
als commissaris.'

Zijn rol als nieuw wapen in de strijd om de extreemrechtse kiezersgunst bevalt
hem wel, glimlacht Demol even later minzaam. 'Het geeft in ieder geval minder
stress dan mijn werk als hoofdcommissaris.' De gewezen politieman zou het liefst
weer beleid uitvoeren. 'De huidige situatie, met het Vlaams Blok als
oppositiepartij, is niet mijn stijl. Maar het is de kiezer die beslist.' In
Brussel, waar Demol de lijst aanvoert voor de raad van het hoofdstedelijk
gewest, hoopt het Vlaams Blok als grootste Nederlandstalige partij uit de bus te
komen. Die kans is niet denkbeeldig. De respons op de talrijke huis-aan-huis
bezorgde folders en pamfletten is groot. Meer dan vijfduizend mensen vraagt
geregeld extra informatie, zegt Herman Vereecken van het Brusselse
partijsecretariaat. Zij worden gerekend tot de sympathisanten van de partij, die
met een huisbezoek worden vereerd. Het aantal betalende leden is het afgelopen
anderhalf jaar gestegen van 125 naar 500. Mocht de partij in Brussel zelfs een
meerderheid van de Vlaamse zetels halen, dan moet zij volgens afspraak betrokken
worden bij de samenstelling van de tweetalige regering van het hoofdstedelijk
gewest. Maar de Franstalige partijen hebben al aangekondigd dat ze dit zullen
weigeren. In dat geval zou een crisis ontstaan die gemakkelijk kan overslaan
naar de nationale regering en het bestuur van het land kan lamleggen. 'Dan moet
de regering een gezant voor Brussel aanwijzen', zegt Demol opgewekt.

Om in de hoofdstad zo veel mogelijk stemmen te winnen, richt de partij zich
sinds enige tijd ook tot Franstalige Brusselaars die gewoonlijk niet op partijen
uit de Nederlandse taalgroep stemmen. In de campagne 'votez Vlaams Blok', met de
perfect tweetalige Demol in de hoofdrol, wordt opgeroepen tot een 'grand
nettoyage' (grote kuis) en 'nooit ofte jamais' stemrecht voor vreemdelingen. Het
lijkt vreemd voor een partij die predikt dat Belgie een historische vergissing
is en dat Vlaanderen zo snel mogelijk onafhankelijk moet worden. Maar Brussel
wordt gezien als hoofdstad van Vlaanderen en de 85 procent Franstaligen in de
stad als 'verfranste Vlamingen'. Het Vlaams Blok profiteert van de onderlinge
strijd die Franstalig extreem-rechts verzwakt en wist zelfs kandidaten voor zich
te winnen die tot nu toe opkwamen voor het Front National. Inmiddels is de helft
van de Brusselse leden en het merendeel van de sympathisanten Franstalig. Met
name mensen uit de minder chique buurten als Molenbeek en Schaarbeek die tot nu
toe stemden op de Parti Socialiste, zouden geneigd zijn naar het Vlaams Blok
over te stappen.

Rozen

Verkiezingen gaan niet over grote principes, is het uitgangspunt van het Vlaams
Blok, het is elke stem die telt. Daarom moet Demol zijn bekendheid uitbuiten en
zo veel mogelijk mensen ontmoeten. Wat Filip Dewinter al veel langer is voor
Antwerpen, is Johan Demol nu voor Brussel. De afgelopen maanden werden
'politieke tupperwareparties' georganiseerd, waarbij een Vlaams Blokker zijn
vrienden uitnodigde voor een avond met Demol - consumpties werden door de partij
betaald. Een veertigtal keer kwam Demol zo bij mensen thuis. Ook worden lunches
georganiseerd met agenten. 'Ik ben nog zeer populair in die middens.' Zijn vaste
spreekuur, waarop geinteresseerden met vragen en klachten konden komen, heeft
hij afgeschaft. Niet wegens gebrek aan aanloop, maar: 'Het risico was te groot
dat de mensen die kwamen gekwetst werden door tegenstanders. Wij lokken
incidenten niet uit.' Daarom bezoekt Demol nu vooral markten en cafes. Anders
dan Dewinter, die vorige week in het Antwerpse Borgerhout werd bekogeld met rot
fruit, heeft de voormalig agent slecht een enkele kwade blik moeten incasseren.
'De reacties zijn meestal goed. Mensen komen naar me toe en zeggen: ik ga op u
stemmen.'

Deze week was Demol te vinden tussen de afrikaantjes en de petunia's op het
Brusselse Flageyplein. De markt valt nogal tegen: wegens werkzaamheden staat er
maar een tiental stalletjes. In regenjas slentert de ex-commissaris langs de
kramen. 'Een flater', moppert hij. 'Normaal is dit een grote markt.' Demol heeft
geen verkiezingsfolders bij zich. 'Ik houd er niet van mensen lastig te vallen
met foldertjes. En ik hoef het ook niet. Ik maak gebruik van de bekendheid die
ik heb verworven.' Hij koopt dan maar een bos rode rozen 'voor mijn vrouw'. 'Zo
zien de mensen dat ik een gewone man ben die aankopen moet doen als iedereen.'
De verkoopster van het 'bloemenpaleis' kent Demol wel. Het Vlaams Blok vindt ze
'een goeie partij want er zitten hier veel te veel vreemdelingen'. Portugezen en
Spanjaarden, daar heeft ze niets tegen. 'Maar die Afrikanen moeten ze eens goed
buiten kegelen. Ze geven niks dan last en zorgen voor criminaliteit tot en met.'

Van verre slaat een oudere vrouw Demol gade. Je ziet haar denken: ik ken die
man, maar waar van? 'Is het soms een filmster?' vraagt ze in het Frans. 'Oh nee,
nou weet ik het: het is die politieman die gelogen heeft tegen zijn
burgemeester.' Nee, zij gaat zeker niet op Demol stemmen. 'Met de criminaliteit
hier valt het wel mee. En ik stem niet op iemand die heeft gelogen.'

Niet alleen in Brussel, ook in steden als Mechelen, Kortrijk en Brugge dreigt
het Vlaams Blok stemmen te winnen bij de komende verkiezingen. Zelfs in
Antwerpen, waar nu al bijna een op drie kiezers extreem rechts stemt, zou de
partij volgens peilingen verder groeien. Gealarmeerd hebben overige partijen in
de Scheldestad hun kopstukken in stelling gebracht, zoals Louis Tobback voor de
socialisten en partijvoorzitter Guy Verhofstadt voor de liberalen. Zelfs Paul
Marchal besloot voor zijn Partij voor Nieuwe Politiek op te komen in Antwerpen
en niet in Limburg waar hij woont. Alleen in West-Vlaanderen en in Limburg staat
het Vlaams Blok nog niet zo sterk. Vandaar dat de partij 'meetings' als die in
Waregem organiseert en dat ze op verkiezingsposters de bokshandschoen inruilde
voor het minder confronterende beeld van een doorsnee gezin dat 'baas in eigen
land' wil zijn.

Bij de vorige parlementsverkiezingen behaalde het Vlaams Blok twaalf procent van
de Vlaamse stemmen. Volgens peilingen kan dit nu oplopen tot vijftien of zelfs
negentien procent. Het Vlaams Blok zou groter kunnen worden dan de
Socialistische Partij, die in 1995 nog 21 procent van de stemmen haalde maar die
als gevolg van de Agusta smeergeldaffaire dreigt te verliezen. Zelf noemt het
Vlaams Blok, dat mikt op vijftien procent van de stemmen, zich de enige
oppositiepartij. En daarin zit een kern van waarheid: alle andere partijen
willen zo graag regeren, dat ze geen harde oppositie durven te voeren tegen de
Christelijke Volkspartij van premier Dehaene die vrijwel zeker weer in de
volgende coalitie zit.

Voor het Vlaams Blok zit regeringsbevoegdheid er niet in, want de overige
partijen houden zich in principe aan het afgesproken cordon sanitaire, dat wil
zeggen dat met het Vlaams Blok geen zaken worden gedaan. Dat neemt niet weg dat
de partij zich steeds dieper innestelt in de politieke structuren. Zo kon Vlaams
Blokker Gerolf Annemans zonder problemen zitting nemen in de parlementaire
onderzoekscommissie-Dutroux en is zijn partijgenoot Marijke Dillen in het Vlaams
parlement voorzitter van de commissie mediabeleid.

Hun imago van vechtersbazen hebben de Vlaams Blok-politici al enige tijd achter
zich liggen. Gekleed in mantel- of maatpak presenteren ze zich als ideale
schoondochters en -zonen. Dat maakt hen voor grote groepen kiezers aanvaardbaar.
Daarnaast worden hun goede scores sinds de definitieve doorbraak op 'Zwarte
Zondag' in 1991 toegeschreven aan de Belgische opkomstplicht bij verkiezingen.
In Nederland blijf je thuis, als je het nut van stemmen niet inziet. In Belgie
moet je naar de stembus en kies je uit protest blanco, ongeldig of
extreemrechts. Zeker na de recente reeks affaires, die het toch al wankele
vertrouwen in politiek en overheid schokten, lijkt het Vlaams Blok een ideale
partij voor een proteststem, ter afstraffing van de overige politici die
verantwoordelijk worden gehouden voor de onveiligheid en de schandalen. De
partij kan zich profileren, omdat ze nooit regeringsverantwoordelijkheid heeft
gedragen, niet verbonden is met machtige belangenorganisaties als ziekenfondsen
en vakbonden en niet volgens het nu fel bekritiseerde systeem van clientelisme
politieke benoemingen heeft kunnen uitdelen. 'Wij willen een nieuwe politieke
cultuur invoeren', houdt Demol zijn publiek in Waregem voor. 'De tijd dat men
zich verrijkte met de politiek is voorbij.'

Balkaniseren

Voor de overige Vlaamse partijen is de voorspelde winst voor het Vlaams Blok een
obsessie. Alarmerende opiniepeilingen over een nieuwe Zwarte Zondag werden
aanvankelijk nog angstvallig geheim gehouden, maar inmiddels is het Vlaams Blok
het verkiezingsthema geworden. Links en rechts waarschuwen de partijen hun
kiezers om niet te stemmen op extreemrechts. Premier Dehaene deed op
Hemelvaartdag, tijdens de dag van de christelijke vakbeweging, een dramatische
oproep: 'Het behoud van de democratie wordt de inzet van de komende
verkiezingen.' En: 'Als mensen tegen de politiek stemmen, zal er snel de roep
zijn naar de sterke man die alles moet oplossen.' Op de dag van de arbeid hadden
de socialisten al met een verwijzing naar Kosovo gewaarschuwd waartoe de
eigen-volk-eerst-gedachte kan leiden. Het Vlaams Blok 'balkaniseren' is de
opzet.

'Het Vlaams Blok is nu de grote boeman', meesmuilt ex-commissaris Demol in
Waregem. 'Allemaal hebben ze schrik. En waarom? Ze willen hun eigen
onbekwaamheid verdoezelen. Ze zijn doodsbang natuurlijk.' Handig worden
argumenten van de andere partijen in het tegendeel omgebogen. De socialisten
waarschuwen voor het extreem nationalisme van de Joegoslavische president
Milosevic, maar, zegt Demol: 'Milosevic is een socialist. Hij doet hetzelfde als
zijn partijbroeders hier politieke tegenstanders bestrijden, zelfs met onwettige
middelen.'

De verwarring bij de andere partijen werd compleet toen SP-voorzitter Tobback
waarschuwde het Vlaams Blok niet in het verdomhoekje te plaatsen. Kiezers zouden
er juist op stemmen, omdat ze als pariapartij wordt afgeschilderd. Dat geldt in
ieder geval voor het Waregemse echtpaar Debontridder, dat voor het eerst naar
een verkiezingsbijeenkomst van het Vlaams Blok is gekomen. 'Ik ben voor degene
die alleen staat', zegt de gepensioneerde leraar, terwijl zijn vrouw een Witteke
en een Kriekbier bestelt. 'Vroeger mochten we van de bisschop niet op de (Vlaams
nationalistische) Volksunie stemmen en deden we het juist. Nu stemmen we op het
Vlaams Blok omdat het wordt afgeraden. Daarom ben ik hier.'

Naast de extreme standpunten over vreemdelingen en veiligheid is vooral voor
ouderen het Vlaams nationalisme een reden om op het Vlaams Blok te stemmen. Als
enige propageert de partij dat Belgie onmiddellijk moet barsten. Ook het
echtpaar Debontridder vindt dat Vlaanderen onafhankelijk moet worden of, beter
nog, zich bij Nederland moet aansluiten. Toen hij onlangs een nieuw paspoort
moest aanvragen, vulde Debontridder bij nationaliteit in 'Nederlands'.
Niet-begrijpend had men hem aangekeken: hij was toch in Gent geboren?
'Zuid-Nederlands', had hij verduidelijkt. 'Maar dat ging hun pet te boven.'

Onwennig zitten ze achter een tafeltje in De Biest, zichtbaar niet op hun gemak
tussen het publiek. 'De mensen hier hebben een gebrek aan stijl.'

Tekeningen uit de promotiefolder van het Vlaams Blok waarin de loopbaan van
Johan Demol wordt beschreven. Van links boven naar rechts onder: Johan Demol;
als hoofdcommissaris van politie breidt Demol het korps uit om de criminaliteit
harder aan te pakken; Demol wilde de 'drugsplaag' hard aanpakken; Demol op een
persconferentie waarin hij verklaart dat het 'Brussels gerecht slecht werkt';
eind jaren tachtig maakte Demol deel uit van anti-terrorisme-patrouilles: 'De
boomlange rijkswachter maakt indruk. Op iedereen.'; in februari 1994 werd Demol
benoemd als hoofdcommissaris in Brussel.

Oud-politieman Johan Demol voert campagne op een slecht bezochte Brusselse
markt. Vlaams Blok maakt kans om in Brussel als grootste Nederlandstalige partij
uit de bus te komen Foto Bas Czerwinski

Politieke partijen ; Verkiezingen ; Recht ; Politiek en Staat ; Staatsrecht ;
Binnenlandse Politiek

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              67 of 109 DOCUMENTS

                                NRC Handelsblad

                                  May 22, 1999

Arm maar zeer gewild ; Studenten belangrijke doelgroep voor banken

BYLINE: DOOR WILMA VAN HOEFLAKEN

SECTION: Economie / Geld telt; Pg. 20

LENGTH: 990 words


Studenten zijn nu even arm, maar straks zijn ze in het zakelijk verkeer de
beslissers. Banken doen er veel aan bij deze groep in de gunst te komen.

'Ik heb als Ajax-fan nog steeds een studentenrekening bij ABN Amro, de
hoofdsponsor van de club', zegt Seger Pijnenburg, woordvoerder van de Rabobank.
'Die rekening gebruik ik zelden, want nu heb ik natuurlijk een Raborekening,
maar uit sentimentele overwegingen houd ik hem aan.' Pijnenburg weet uit
ervaring dat de keuze voor een bank meestal niet rationeel is. Daarom profileren
banken die studenten willen verleiden om juist bij hen een studenten-rekening te
openen zich niet met hun productaanbod, maar met vermaak er omheen.

Studenten vormen een belangrijke doelgroep voor banken. Zolang zij studeren
zullen zij de bank niet rijker maken, maar straks zijn ze in het zakelijk
verkeer de beslissers en zullen ze prive alleen al voor het afsluiten van een
hypotheek een bank nodig hebben. Banken investeren dan ook veel in onderzoek
naar het gedrag van het half miljoen jongeren dat een mbo-, hbo- of wo-opleiding
volgt en studiefinanciering ontvangt. Over marktaandelen praat de bankwereld
niet graag, maar naar schatting heeft 35 procent van de studenten een rekening
bij de Rabo en nog eens 35 procent bij de Postbank. Met name de universitaire
studenten kiezen voor de Postbank en de hbo-ers stappen naar de Rabo. Zo'n 20
procent van de studenten bankiert bij ABN Amro en de resterende 10 procent is
gelijkelijk verdeeld onder VSB en SNS. ING ontbreekt in deze sector. Deze bank
richt zich op het bedrijfsleven en laat jongerenactiviteiten over aan zuster
Postbank.

Banken maken er geen geheim van dat ze er veel voor over hebben om hun
marktaandeel te vergroten. Dat lukt niet door te adverteren met producten, want
de banken hebben een vrijwel identiek aanbod. Elke student die
studiefinanciering krijgt, kan een studentenrekening openen die voordelen biedt
die op de behoeften van de doorsnee student zijn afgestemd. Studenten zijn arm,
dat is het uitgangspunt. De bankpasjes om mee te betalen en geld uit de muur te
halen, zijn voor studenten dan ook gratis, terwijl andere rekeninghouders
(behalve bij de Postbank) zo'n 20 gulden per jaar betalen. Rood staan mag, maar
niet te veel. De bedragen schommelen tussen de 1.500 en de 2.500 gulden. De
rente die hierover betaald moet worden, ligt beduidend lager dan de rente
waarmee andere rekeninghouders geconfronteerd worden. Waar de gewone Nederlander
minstens 10 procent kwijt is, kost rood staan de student hoogstens 7 procent.
Ook de verzekeringspakketten voor studenten lijken op elkaar. Voor zo'n 75
gulden per jaar beschikken houders van een studentenrekening over een
basisverzekeringspakket, dat bestaat uit een aansprakelijkheidsverzekering, een
inboedelverzekering en een ongevallenverzekering. Omdat de inboedel niet uit
waardevolle spullen zal bestaan, ligt de dekking rond de 20.000 gulden. Alleen
ABN Amro heeft een afwijkend pakket. Volgens een woordvoerder hechten studenten
weinig waarde aan een ongevallenverzekering. Die is daarom onlangs uit het
pakket gehaald, waardoor de premie nog maar 54 gulden bedraagt. Omdat banken
elkaar in hun jacht op studenten met argusogen volgen, is de kans groot dat de
andere hier ook mee komen.

Om studenten binnen te halen worden echter andere strategieen gevolgd. Wie een
studentenrekening opent bij ABN Amro, krijgt gratis een CJP-pas ter waarde van
22,50 gulden. Rabo heeft hier een antwoord op in de vorm van de 'Bijsluiter
extra', een mailing met nieuwtjes en kortingen die regelmatig wordt meegestuurd
met de rekeningafschriften. De VSB sponsort de populaire drive-in disco Radio
538 en de Postbank heeft regelmatig aanbiedingen voor concerten. Ook in de
immateriele sfeer zitten de banken niet stil. Studentencoordinatoren voorzien de
doelgroep van financieel advies. 'Als je op kerstavond onze
24-uursinformatielijn belt om een reisverzekering af te sluiten, krijg je een
mens van vlees en bloed aan de lijn', zegt Walter Groenen, jeugdmanager bij de
Postbank.

Bovendien geldt voor alle banken dat ze als sponsor optreden bij feesten,
sportactiviteiten, voorlichtingsdagen en introductieweken. Van het miljoen dat
de Rijksuniversiteit Groningen (RUG) nodig heeft om binnenkort haar 77ste
lustrum te vieren, is de helft afkomstig van sponsorgelden. Vijftien bedrijven
en fondsen waren bereid een duit in het zakje te doen, met als koploper ABN
Amro, de hoofdsponsor. Woordvoerder Wim Janssen geeft grif toe dat de
belangstelling van de banken de universiteit goed uitkomt. Onlangs liet de
universiteit banken offertes uitbrengen voor financiering van pc's bij studenten
thuis.

In dit geval ging de RUG in zee met de Rabo. ABN Amro kreeg daarentegen in
Leiden voet aan de grond. Daar kunnen studenten tegen gunstige voorwaarden een
IBM PC aanschaffen, mits ze bij ABN Amro een studentenrekening hebben.

Banken realiseren zich maar al te goed dat ze eigenlijk al te laat zijn als ze
jongeren benaderen op het moment dat die gaan studeren. Het gros van de jeugd
heeft dan al een rekening, want de meesten hebben een vakantiebaantje gehad of
zijn door hun grootouders verrast met een spaarrekening. Omdat mensen een bank
meestal langdurig trouw blijven, gebruiken banken al hun creativiteit om de
jeugd zo vroeg mogelijk aan zich te binden. Dat doen ze met teddyberen en
rugzakjes, maar liever nog met educatieve internetsites, want educatie is iets
waar de ouders waarde aan hechten.

Niemand kan met zekerheid zeggen of alle pogingen om de gunst van de student te
winnen nog wel zoden aan de dijk zetten, maar de banken gaan er onverminderd mee
door.

'We willen allemaal continu aanwezig zijn in de belevingswereld van de student',
zegt Groenen. 'Geen enkele bank durft het zich te permitteren daar niet aan mee
te doen.'

ILLUSTRATIE: LOUIS RADSTAAK

Industrie ; Scholieren en studenten ; Onderwijs ; Economie ; Bedrijfstakken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              68 of 109 DOCUMENTS

                                NRC Handelsblad

                                  May 22, 1999

De Nacht van Wiegel 14

BYLINE: F. DE BOER, HEERENVEEN

SECTION: Opinie; Pg. 6

LENGTH: 147 words


Voor beide personen was een kabinetscrisis met alle ongewenste bestuurlijke,
maatschappelijke en economische gevolgen blijkbaar minder belangrijk dan als
kleine drammerige jongetjes hun zin te krijgen, respectievelijk de ander lekker
een hak te kunnen zetten.

Is het een wonder dat de kloof tussen burger en politiek zo groot is en
onoverbrugbaar lijkt? De gebeurtenissen van de afgelopen dagen zijn eens te meer
een bewijs voor de gewone burger dat kortzichtigheid, geborneerdheid en narcisme
bij politici tot onbedoelde en ongewenste gevolgen kunnen leiden. Zoals de
geschiedenis ons heeft geleerd soms zelfs tot grote rampen en oorlog toe.

Helaas, een politicus is ook maar een mens, maar men had toch ook mogen
verwachten dat het collectieve geweten van Kamerfracties en senatoren als
geheel, ons behoed zou hebben voor deze onsmakelijke 'nacht van Wiegel'.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              69 of 109 DOCUMENTS

                                NRC Handelsblad

                                  May 22, 1999

VVD is tot op het bot verdeeld ; NIPO-enquete onder VVD-kiezers in opdracht van
NRC Handelsblad

BYLINE: DICK VAN EIJK

SECTION: Zaterdags Bijvoegsel; Pg. 1

LENGTH: 1101 words


De VVD is verdeeld, niet alleen over het referendum, maar eigenlijk over het
leven zelf. Hang naar zekerheid versus drang naar openheid.

Het 'tegen' van Hans Wiegel dat dinsdagnacht in de Eerste Kamer klonk was veel
meer dan een stem tegen de invoering van het correctief referendum. Het was ook
een stem tegen paars en tegen de moderne tijd in het algemeen. Het 'tegen' van
Wiegel symboliseert een diepe verdeeldheid binnen de VVD, niet alleen over
politiek, maar over de hele samenleving, ja over het leven zelf.

De antwoorden van 546 respondenten, allen VVD-stemmers, op een enquete die Nipo
donderdag uitvoerde in opdracht van NRC Handelsblad bevestigen het bestaan van
die verdeeldheid. Uiteraard vormt het spectrum van opvattingen binnen de partij
een continuum, maar daarbinnen zijn twee geprononceerde vleugels te
onderscheiden.

Over het referendum is de partij tot op het bot verdeeld, dat was bekend. Uit de
enquete van deze week blijkt dat de voorstanders net de overhand hebben: 48
procent is voor, 42 procent tegen. Opmerkelijk zijn de bewoordingen waarmee
voor- en tegenstanders hun keuze motiveren. 'We kiezen al een regering,
vervolgens vertrouwen we die regering dan toe om beslissingen te nemen', aldus
een tegenstander. 'Omdat de kans groot is dat er beslissingen genomen worden
door mensen die niet voldoende kennis van zaken hebben', waarschuwt een
geestverwant. 'Ik vind dat leken zich niet met de politiek moeten bemoeien',
stelt een ander. Uit vele van de meer dan honderd motiveringen blijkt een
houding van 'de regering moet regeren en daarbij haar verantwoordelijkheid
nemen'. Het nemen van impopulaire maatregelen, het afwegen van deelbelangen
tegen het algemeen belang, dat zijn zaken die daarbij horen. Een zekere
distantie tussen burgers en politici is daarvoor in de ogen van deze mensen
noodzakelijk. De tegenstanders hebben in het algemeen weinig vertrouwen in het
vermogen van gewone burgers om afgewogen besluiten te nemen.

Man van stavastt

Welk een andere termen gebruiken de voorstanders. 'Het verder uitbouwen van
democratie', meldt de een. 'Je kunt als burger dan direct een mening geven over
een onderwerp en bent dan niet afhankelijk van de politieke partijen',
expliciteert een ander. 'Om direct mee te kunnen beslissen in belangrijke
zaken', stelt een andere voorstander. Uit hun woorden blijkt niet alleen veel
minder vertrouwen in 'de regering die regeert', maar zelfs als dat vertrouwen er
wel is, willen ze als burger zelf meedoen in de besluitvorming en niet alles
delegeren. Ze hebben er in tegenstelling tot de tegenstanders wel vertrouwen in
dat burgers dat kunnen.

Hoewel een minderheid van de VVD-aanhangers voorstander is van nieuwe
verkiezingen, hebben vrijwel alle ondervraagden duidelijke opvattingen over de
meest gewenste lijsttrekker en de meest gewenste coalitie. Ook hier twee kampen.
De meest gewenste lijsttrekker is Hans Dijkstal, maar hij krijgt slechts de
steun van 28 procent van zijn partij-aanhang. Hans Wiegel volgt hem met 25
procent op de voet. Bolkestein scoort 20 procent, de rest telt nauwelijks mee.
Wederom zijn de verschillen in de bewoordingen van de motieven opmerkelijker dan
de cijfers.

De aanhangers van Wiegel gebruiken termen als 'ervaren bestuurder, degelijk,
recht door zee' en 'een man van stavast'. 'Omdat de goede tijden dan weer
herleven, in de vorm van rechtlijnige uitspraken en dan ook woord houden, er
worden teveel compromissen gesloten', onderbouwt een Wiegel-adept zijn voorkeur.
Uit vele uitspraken spreekt een verlangen naar zekerheid, naar de 'helderheid
van vroeger' en een afkeer van complexe compromissen.

Hoe anders spreken de aanhangers van Dijkstal. 'Openheid voor ideeen', 'een
sympathieke uitstraling' (dat wordt over Wiegel door niemand opgemerkt, wel over
Zalm en Jorritsma), 'een bruggenbouwer' en 'heeft een nuchtere blik en is
voldoende diplomatiek'. 'Hij vertegenwoordigt een optimistische generatie en
schijnt de regentenstijl te willen verlaten', verwoordt een Dijkstal-adept de
kern van de zaak. Uit de uitspraken spreekt een verlangen naar openheid en de
overtuiging dat compromissen sluiten geen noodzakelijk kwaad is, maar een
essentieel en waardevol aspect van hedendaagse politiek. Waar de
Wiegel-aanhangers vooral terugblikken, kijken de Dijkstal-aanhangers vooruit.

Babyboom-generatie

De aanhangers van Bolkestein zitten daar tussenin. Van hem wordt vooral zijn
uitstraling genoemd. 'Ik denk ook dat hij een eenheid kan houden in de partij',
merkt een van hen op. Enerzijds heeft hij paars mogelijk gemaakt (en past hij in
het Dijkstalprofiel), anderzijds doet hij geprononceerde uitspraken, 'zegt hij
waar het op staat' (wat vooral in Wiegelwereld wordt gewaardeerd). In de
voorkeur voor een coalitie na nieuwe verkiezingen spreekt bijna een kwart zich
uit voor een regering van VVD en CDA. Het zijn de mensen die vinden dat het
vroeger beter was, dat er weer respect voor normen en waarden moet zijn. Het is
de conservatieve vleugel van de VVD.

In totaal 42 procent spreekt zich uit voor paars, met of zonder D66 (in mei
vorig jaar was dat nog 67 procent). Hier vinden we de aanhangers van Dijkstal,
de mensen die toekomstgericht zijn. Niet dat zij ertegen zijn dat er meer
respect komt voor normen en waarden, maar zij beseffen en accepteren dat zoiets
niet per decreet te regelen valt.

De gangbare tweedeling die meestal opduikt in analyses over de achterban van de
VVD, die tussen conservatieve en een liberale of sociaal-liberale vleugel,
schiet te kort om de gevonden verschillen te duiden. Waar de term conservatief
wel past op de Wiegel-vleugel, is liberaal of sociaal-liberaal niet
onderscheidend genoeg voor de Dijkstal-vleugel. De tweedeling van de Amerikaanse
politicoloog Ronald Inglehart tussen materialistisch en post-materialistisch
past veel beter op de waardencomplexen die uit de gebruikte bewoordingen van de
geenqueteerden naar voren komen.

Materialisme staat daarbij voor behoeften aan fysieke veiligheid en economische
zekerheid. Dit waardencomplex is dominant bij de generaties van voor 1945, maar
is daarna zeker niet verdwenen. Post-materialisten hechten meer aan immateriele
waarden: kwaliteit van het leven (milieu), vrijheid van expressie,
individualisme (minder hierarchie) en tolerantie. Dit waardencomplex won snel
aanhang onder de babyboom-generatie en handhaafde zich in de generaties die
daarna kwamen. Het zijn de ideeen waar Wiegels 'tegen' ook tegen gericht was.

Politieke partijen ; Regering ; Referenda ; Parlement ; Recht ; Politiek en
Staat ; Staatsrecht ; Binnenlandse Politiek

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              70 of 109 DOCUMENTS

                                NRC Handelsblad

                                  May 20, 1999

Hannah and her teachers

BYLINE: H.L. WESSELING

SECTION: Opinie; Pg. 8

LENGTH: 1150 words


Het zou misschien wat overdreven zijn te zeggen dat in de jaren vijftig de naam
van Martin Heidegger op ieders lip lag, maar de grote filosoof uit het Zwarte
Woud was in die jaren wel een algemeen bekende figuur. Dit was immers de gouden
tijd van het existentialisme en hoewel dit woord voor de meesten niet veel meer
betekende dan zwarte truien, verdrietige liederen en jazzkelders in
Saint-Germain des Pres, waren er ook die zich met overgave verdiepten in het en
soi en pour soi, het 'voor-handen-zijn' en het 'in-de-wereld-geworpen-zijn', het
nichtendes Nichts en nog veel meer. Daarvoor hoefde je niet per se bij Heidegger
te zijn, want er waren genoeg andere existentie-filosofen, zoals Sartre en
Jaspers, maar - zoveel was zeker - de grootste van dezen was de wijze uit de hut
in Todtnauberg. Aan de aanschaf van Sein und Zeit viel dan ook niet te ontkomen,
evenmin als aan de ontdekking daarna dat dit voor de gewone man te hoog was
gegrepen. Ik geloof dat ik tot pagina dertig ben gekomen.

Iemand die Heidegger nog zelf had meegemaakt, was de Duitse historicus Ernst
Nolte, die in het studiejaar 1975-'76 aan het Netherlands Institute for Advanced
Study (NIAS) in Wassenaar verbleef. Zijn herinneringen aan Heidegger waren
hoogst interessant. Nolte vertelde niet alleen dat Heidegger college gaf in
Lederhose, maar ook dat hij, mede door de lange stiltes tijdens zijn colleges,
een overweldigende indruk op de studenten maakte. Hoe diep Nolte onder de indruk
van Heidegger was, bleek wel uit zijn uitspraak: 'Wenn Heidegger eintrat, dann
war es wie der Geist eintritt.'

Nolte was in die tijd vooral bekend door zijn indrukwekkende boek Der Faschismus
in seiner Epoche. Bekender nog dan dit boek was Hannah Arendts The Origins of
Totalitarianism, dat over een verwante thematiek gaat. Hannah Arendt had ook bij
Heidegger gestudeerd. Maar zij had, als joodse, Duitsland in de nazitijd moeten
ontvluchten. Dat Hannah Arendt bij Heidegger had gestudeerd, was bekend, maar
dat zij een verhouding met hem had gehad niet. Sterker nog, dat was om
verschillende redenen niet goed voorstelbaar. Daar was om te beginnen het
aanzienlijke leeftijdsverschil en het feit dat Heidegger getrouwd was. Nu komen
die dingen wel meer voor, maar in het Marburg van de jaren twintig was een
verhouding tussen een oudere, getrouwde hoogleraar en een jonge studente niet
alleen hoogst uitzonderlijk, maar ook zeer gevaarlijk voor de reputatie en dus
voor de positie van die hoogleraar. Het vreemdste aan de relatie was echter iets
anders. Heidegger was een nazi en maakte daar geen geheim van. Hij is tot het
eind van de oorlog partijlid gebleven. Zijn vrouw was zelfs een virulente
antisemiet en van meet af aan een fanatieke aanhangster van Hitler.

Heideggers opstelling in deze zaken werd overigens pas echt duidelijk na de
machtsovername van Hitler in 1933 en toen was de relatie met Hannah Arendt al
beeindigd, zij het niet voorgoed. Omdat haar aanwezigheid in Marburg te
bedreigend was voor Heideggers reputatie, spoorde hij haar aan de studie elders
voort te zetten en te promoveren bij Karl Jaspers, een andere
existentie-filosoof. Zo kwam tijdelijk een einde aan de verhouding. Ironisch
genoeg zou juist Jaspers, op wie Heidegger nogal neerkeek, na de oorlog over het
gedrag van Heidegger moeten oordelen. Jaspers was namelijk wel 'goed' geweest.
Hij was getrouwd met een joodse vrouw, had Duitsland daarom verlaten en de
oorlog in Zwitserland doorgebracht. Na de oorlog heeft Hannah Arendt haar beide
leermeesters al snel weer opgezocht en, zolang dat kon, is zij beiden blijven
bezoeken.

De geschiedenis van Hannah en Heidegger is een paar jaar geleden bekend
geworden. Eerst verscheen een boek over Hannah Arendt, waarin het verhaal
verteld werd en sinds kort is er de uitgave van de briefwisseling tussen Arendt
en Heidegger, althans van een deel daarvan. Die brieven hebben veel aandacht
getrokken en dat is ook alleszins begrijpelijk, want het gaat hier om twee
beroemde personen op wie deze brieven een verrassend licht werpen. Wie had
bijvoorbeeld ooit gedacht dat Hannah Arendt, als een soort Monica Lewinsky avant
la lettre, haar charmes aan de oude filosoof zou opdringen en, alweer gelijk
deze heldin van onze tijd, hem brieven zou schrijven met passages als:

'Neem mij wanneer en op welke manier je maar wilt'.

Heidegger en Arendt zijn beiden belangrijke schrijvers en denkers. Heidegger is,
hoe men het ook wendt of keert, een van de invloedrijkste filosofen van deze
eeuw. Alleen Wittgenstein neemt een, weliswaar volstrekt andere, maar qua
betekenis vergelijkbare plaats in. George Steiner schreef in zijn uitvoerige
recensie van de Heidegger-Arendt brieven in de Times Literary Supplement (29
januari 1999) dat er evenveel en misschien zelfs wel meer over Heidegger wordt
geschreven dan over Plato en Aristoteles. Existentialisme, deconstructie en
postmodernisme zijn volgens hem in feite slechts uitgewerkte voetnoten bij Sein
und Zeit. Wij mogen wel aannemen dat dit wat overdreven is, al was het maar
omdat Steiner altijd overdrijft, maar Heideggers invloed op de hedendaagse
filosofie is onmiskenbaar.

Ook Hannah Arendt heeft over roem en bekendheid niet te klagen. Er zijn meer dan
vijftig boeken en ruim duizend artikelen over haar verschenen. Er bestaan
Hannah-Arendt-prijzen en Hannah-Arendt-straten. De Duitse spoorwegen kennen
zelfs een Hannah Arendt Intercity Express, van Karlsruhe naar Hannover (en
terug), en de Duitse posterijen hebben een Hannah Arendt postzegel uitgebracht
(van DM 1.70). Ik ontleen deze gegevens aan een artikel van Walter Laqueur dat,
onder de titel: 'The Arendt Cult: Hannah Arendt as Political Commentator' eind
vorig jaar is verschenen in het Journal of Contemporary History (Deel 33, pp.
483-496). Laqueur geeft hierin een tamelijk vernietigend beeld van Hannah Arendt
als politiek commentator. Zo betoogde zij dat de tijd van het nationalisme
voorbij was, dat de Sovjet-Unie het nationaliteitenvraagstuk voorbeeldig had
opgelost, dat het na-oorlogse Duitsland ten dode was opgeschreven en dat Amerika
aan de rand van de ondergang stond. Niet minder curieus is dat zij zelf in 1937
schreef: 'Quant a moi, je n'en comprends rien du tout de la politique actuelle'.
Deze opmerking getuigt van een opmerkelijke zelfkennis, maar roept wel de vraag
op waarom zij dan zo vaak, zo veel en zo vurig over de actuele politiek heeft
geschreven.

Heidegger begreep in de jaren dertig nog minder van de 'politique actuelle',
maar zijn filosofische werken zijn nog steeds voor velen een bron van
inspiratie. Voor Hannah Arendt geldt dat niet. Haar politieke commentaren kunnen
wij maar beter vergeten. Haar historisch-filosofisch werk doet verouderd aan. Op
de vraag wie van de twee geliefden de belangrijkste denker was, is dan ook geen
ander antwoord mogelijk dan: 'Martin Heidegger, helaas.'

Filosofie ; Levensbeschouwing

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              71 of 109 DOCUMENTS

                                NRC Handelsblad

                                  May 19, 1999

'Ik gebruik teksten die ik in het dagelijks leven vind' ; Regisseur Mechtild
Prins over haar 'documentaire-theater'

BYLINE: DOOR WILFRED TAKKEN

SECTION: Kunst; Pg. 8

LENGTH: 1080 words

DATELINE: AMSTERDAM, 19 MEI.


Op het Festival a/d Werf, dat morgen in Utrecht begint, zijn twee stukken van
regisseur Mechtild Prins te zien. Prins baseert haar stukken mede op interviews
die ze maakt met ouderen of migranten. 'Ik ben een gluurder, ik houd ervan om
naar mensen te kijken in hun meest onbewaakte ogenblikken.'

Een echte pornoster vertelt over haar werk, een echte gigolo vertelt over de
liefde en echte Marokkaanse jongeren worden ondervraagd in een 'live
docu-drama'. Het Festival a/d Werf, dat morgen in Utrecht begint, onderzoekt dit
jaar de grens tussen theater en journalistiek, bijvoorbeeld door echte mensen op
het podium hun waar gebeurde verhaal te laten vertellen. Regisseur Mechtild
Prins werkt gewoon met acteurs, maar de teksten in haar voorstellingen zijn
afkomstig uit interviews en ander materiaal uit de werkelijkheid. Haar
toneelstuk Oud vel gaat op het festival in premiere. Haar vorige stuk, Global
life, wordt ook in Utrecht gespeeld.

Prins, die geregeld in het Festival a/d Werf is te zien, werkt graag op de grens
tussen documentaire en theater. Voor Global life en diens voorganger Het land in
mij ondervroeg ze migranten en echtparen met een gemengde etnische achtergrond.
Oud vel gaat over ouder worden. Aanvankelijk wilde Prins een voorstelling maken
gebaseerd op het boek Twee oude vrouwtjes van Toon Tellegen,maar dat vond zij
uiteindelijk toch 'te strak in het pak'. Daarom ging ze alsnog op pad om
interviews af te nemen, om deze te vermengen met fragmenten uit het boek. De
voorstelling vertelt geen verhaal, maar is meer een collage van teksten.

Prins: 'Oud vel gaat niet over bejaarden. Het gaat over mensen die nog niet oud
zijn, maar daar wel bang voor zijn. Het gaat over hoe wij tegen ouderen
aankijken. De ouderen die ik ondervroeg uitten vooral hun verbazing over het
ouder worden. Een vrouw zei: 'ik voel me nog steeds een meisje, alleen het
lichaam wil niet meer mee'. De jongere mensen gaven uiting aan hun angsten: de
angst om dement en eenzaam te worden, je waardigheid en onafhankelijkheid te
verliezen. Ouder worden is een hopeloze strijd tegen de vergankelijkheid. Het is
als een slagveld: de jongeren lopen ergens achteraan, de ouderen lopen in de
voorste linies en zien om zich heen steeds vrienden vallen. En ieder moment kan
het hun beurt zijn.

'Met het interviewen begin ik altijd dicht bij huis. Voor Oud vel ben ik eerst
naar mijn moeder gegaan, die tweeenzeventig is. Voor Global life heb ik mijn
zuster en haar Turkse man ondervraagd. Ik dacht dat ik ze wel goed kende, maar
tijdens het interview trof ik veel meer drama aan dan ik kon vermoeden. Na het
vergaren van teksten heb ik meestal een tafel vol materiaal, waar dan weer flink
in geschrapt moet worden. Het is wel een omslachtige manier van werken'

Naast teksten uit het dagelijkse leven gebruikt Prins graag andere realistische
onderdelen in haar voorstellingen. In Ella van Herbert Achternbusch liepen echte
kippen rond en voor Stad in de schuur, gebaseerd op interviews met bewoners van
de Hoekse Waard, werd de vloer van de Rotterdamse Schouwburg van een vette laag
klei voorzien. Zowel bij Hollandia als voor het Huis a/d Werf heeft Prins
verschillende locatievoorstellingen gemaakt, een passie die ze deelt met de
organisatoren van het festival, die ook graag voorstellingen op rare plaatsen
programmeren. Prins maakte in het verleden stukken in een boekbinderij, in een
leegstaande Bijlmerflat, op een scheepshelling, en op het strand bij Wijk aan
Zee.

Prins: 'Het is niet zo dat ik de werkelijkheid wil nadoen. Ik heb wel het idee
dat als ik buiten het theater ga, de voorstelling meer in het echte leven staat.
Een voordeel is dat je mensen treft die anders nooit naar het theater gaan. Bij
Op hoop van zegen van Hollandia, dat we speelden op een scheepshelling in
IJmuiden, kwamen echte schippers kijken. Ze zaten op een rijtje te roken en
commentaar te leveren. Maar het belangrijkste is dat een locatie een duidelijke
sfeer heeft die je kunt gebruiken in de voorstelling. Als ik vroeger als kind
iets wilde, dan ging ik naar zolder. Ik scharrelde rond en gebruikt wat ik
toevallig tegenkwam. Zo gaat het op locatie. We gebruiken wat we vinden. En zo
is het ook in de interviewvoorstellingen. Ik gebruik teksten die ik vind in het
dagelijks leven.'

Waarom gebruikt Prins niet gewoon toneelteksten? 'Schrijven is niet mijn
sterkste kant en het vaste repertoire spreekt me niet zo aan. Dus ga ik op zoek
naar andersoortig materiaal. Ik wil graag theater maken over zaken die mij in
het dagelijks leven bezighouden. Het gebruik van teksten uit het dagelijks leven
is dan een tamelijk directe manier. Ik ben een gluurder, ik hou ervan om naar
gewone mensen te kijken in hun meest onbewaakte ogenblikken. Gewone mensen
zeggen de dingen zoals ze zijn, en daar kan zoveel schoonheid inzitten. Van die
schoonheid wil ik iets overbrengen op toneel. Ik bedoel niet dat ik
Jan-met-de-pet op het podium wil zetten; 'gewone mensen' bedoel ik zo breed
mogelijk.

'Waar ik voor val is de spreektaal in die interviews, de eenvoud, de
eerlijkheid. Als ik naar toneel kijk, heb ik altijd last van het toneeltoontje,
de toneelmaniertjes. Dat vind ik niet geloofwaardig. Ik probeer mijn acteurs dan
ook aan te zetten tot de kunst van het niet-spelen. Ze moeten niet die
geinterviewden gaan naspelen.'

Prins hoopt dat haar documentairetheater een maatschappelijke functie heeft. 'Ik
zeg wat mij bezighoudt en hoop daarmee gesprekken op gang brengen. Na Global
Life en Het land in mij werd er driftig nagepraat. Er werd thee en baklava
geserveerd. Ik probeer altijd de 'theaterlobby' en de zaal samen te laten
vallen, zodat voorstelling en nagesprek naadloos in elkaar kunnen overgaan. Er
is zo weinig contact. Tussen migranten en autochtonen, maar ook bijvoorbeeld
tussen ouderen en jongeren. Daar probeer ik wat in te veranderen.

'Ik probeer met deze stukken ook iets positiefs te zeggen. Ik ben niet naief, ik
wil met Oud vel heus niet zeggen dat ouder worden best leuk kan zijn. Maar ik
wil wel dat we het niet wegdrukken. Ja, we worden oud. En dat is heel erg
vervelend, maar we moeten er mee leren omgaan. Dan heb ik het nog niet eens over
berusting. Dat is eigenlijk al teveel gevraagd.'

Festival a/d werf 20/5 t/m 29/5 te Utrecht. Oud vel te zien op 20/5 t/m26/5,
Global Life op 23/5 t/m 27/5 in Huis a/d Werf. Inl. (030) 231 53 55.

Mechtild Prins (Foto NRC Handelsblad, Leo van Velzen)

Toneel ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              72 of 109 DOCUMENTS

                                NRC Handelsblad

                                  May 18, 1999

'Inkomen daalt na vijftigste levensjaar'

BYLINE: DOOR ONZE REDACTEUR KAREL BERKHOUT

SECTION: Economie / Binnenland; Pg. 19

LENGTH: 902 words

DATELINE: DEN HAAG, 18 MEI.


De Erasmus-universiteit heeft 750.000 mensen in de computer gestopt voor een
onderzoek naar het vermogen en negen nieuwe welstandgroepen zijn geboren. Enkele
resultaten: spaarders denken 1,75 jaar vooruit; en het inkomen daalt na het
50ste levensjaar.

Jan Modaal en zijn talloze familieleden die door het leven gaan met namen zoals
'anderhalf-maal-modaal' vormen in de Haagse politiek nog altijd het
poppentheater, waarin de nieuwe kabinetsplannen worden getest. Ook het
belastingplan voor de 21ste eeuw, waarover het kabinet het onlangs eens is
geworden en dat nu ter advies bij de Raad van State ligt, is uitgerust met een
batterij 'koopkrachtplaatjes'. Dankzij een gelijktijdige lastenverlichting van
4,5 miljard gulden zal iedereen in de koopkrachtmodellen er na 1 januari 2001 op
vooruit gaan.

Of dat in werkelijkheid ook gebeurt is de sterk de vraag, meent Steven van Eijk,
hoofddocent fiscale economie en financiele planning aan de Erasmus-universiteit.
De fiscaal econoom wil deze vraag definitief beantwoorden in zijn proefschrift,
maar heeft al een voorschot genomen in het gisteren verschenen onderzoek naar
'De ontwikkeling van particulier vermogen in Nederland'. Kleine spaarders en
vooral de ouderen die hun hele leven hebben gewerkt om hun huis af te lossen
krijgen het in de volgende eeuw moeilijk door de manier waarop vermogenswinsten
worden belast en door het verbod op het 'opeten' van het eigen huis.

Jan Modaal, die sinds zijn geboorte in 1969 bij het Centraal Planbureau al heel
vaak de kritiek heeft gekregen dat bijna niemand meer op hem lijkt, haalt de
21ste eeuw waarschijnlijk niet ongeschonden. 'Dat twee mensen beide een modaal
inkomen hebben zegt helemaal niets, als de een loon verdient en de ander inkomen
uit vermogen geniet. Hun situaties zijn volstrekt verschillend', meent Van Eijk.
Voor het vermogensonderzoek - betaald door Van Lanschot Bankiers met nogal
vermogende clienten - hebben de onderzoekers van de Erasmus dan ook negen nieuwe
welstandsgroepen ontwikkeld. Deze nieuwe groepen moeten zichtbaar maken wat de
invloed is op het particuliere vermogen van de vergrijzing, de vervroegde
pensionering en allerlei overheidsmaatregelen zoals de belastingherziening.

Voor de geboorte van de negen zijn eerst van het Centraal Bureau voor de
Statistiek (CBS) de inkomens- en vermogensgegevens betrokken van 750.000
personen. Omdat het CBS met de huidige hausse op de huizenmarkt de waarde van de
eigen woning stelselmatig onderschat, is het huis - voor de meeste Nederlanders
het belangrijkste vermogen - wat opgewaardeerd. Met behulp van de bestaande
literatuur en vooral de computer zijn uit deze oceaan van gegevens samenhangen
gefilterd tussen bijvoorbeeld de leeftijd, de spaarzin en de samenstelling van
het gezin, die van belang zijn voor de welstand. Dat heeft enkele verrassende
bevindingen opgeleverd. Zo was de verwachting dat ouderen na hun pensionering
interen op hun vermogen, omdat hun inkomen daalt. Dat blijkt echter nauwelijks
het geval te zijn zie grafiek , waarschijnlijk doordat mensen na hun pensioen
hun uitgaven aanpassen. Opvallend genoeg daalt het inkomen al voor de
pensioenleeftijd, al vanaf de leeftijdscategorie 45-55 jaar. 'Jonge mensen
verdienen al snel behoorlijk goed, mede door de krapte op de arbeidsmarkt',
verklaart Van Eijk. 'Dat werpt ook een ander licht op de discussie over de
middelloonregeling pensioen dat is gebaseerd op het gemiddelde inkomen tijdens
de loopbaan, red.  versus de eindloonregeling het huidige systeem waarbij het
pensioen is gebaseerd op het laatst verdiende loon . Omdat het loon sneller
begint te dalen is het de vraag of een middelloonregeling inderdaad goedkoper
is.'

Mensen sparen voor de oude dag en voor de kinderen en bouwen zo een vermogen op.
Bij het sparen voor de toekomstige aanschaf van goederen kijken de consumenten
gemiddeld 1,75 jaar vooruit. Naarmate de consument verder vooruit kijkt en
spaart voor een inkomen na het pensioen wordt het spaargedrag instabieler. 'Deze
consumenten zijn het meest manipuleerbaar door de 'polisboeren', de
verzekeringsmaatschappijen die producten verkopen die allemaal zijn gebaseerd op
een belastingaftrek.'

De Erasmus-onderzoekers hebben de meest bepalende factoren voor de welstand
geselecteerd en in de computer gestopt, waarbij op de x-as zaken als het
inkomen, de gezinsgrootte en de bron van inkomen zijn gezet en op de y-as onder
meer de sociaal-economische categorie en de leeftijd. De data van de 750.000
personen zijn in dat model gestopt en die hebben miljoenen stipjes in een
grafiek opgeleverd die eruit zien als een hemellichaam. Daar waar de stipjes het
dichtst bij elkaar staan, zien de onderzoekers een welstandsklasse. Dat heeft de
negen welstandsgroepen opgeleverd, waaronder de minvermogenden.

Deze negen welstandsgroepen - naast de minvermogenden ook de uitkeringstrekkers,
de eenverdieners (laag inkomen), de tweeverdieners, de loontrekkenden, de
middenklassers, de zelfstandigen en directeuren, de vermogenden en de
postacieven (onder meer gepensioneerden) - zouden een scherper beeld moeten
geven van allerlei kabinetsplannen. Van Eijk: 'Niet alleen de effecten van zo'n
belastingplan, maar ook bijvoorbeeld van mobililiteitsplannen zijn zo beter te
bekijken.'

Bij het ouder worden daalt het inkomen, maar het vermogen nauwelijks

Loon en inkomen ; Toekomst ; Algemeen ; Economie ; Sociale Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              73 of 109 DOCUMENTS

                                NRC Handelsblad

                                  May 12, 1999

Alle bamboe is sterfelijk ; Bezint eer ge aan bamboe begint

BYLINE: ROMKE VAN DE KAA

SECTION: Agenda; Pg. 7

LENGTH: 926 words


Iedere kweker kent de bamboe-belangstellingscyclus: de belangstelling voor
bamboe als tuinplant verloopt volgens een vaststaand patroon. Fase 1: De
interesse in bamboe neemt toe, aangeblazen door tuinarchitecten, groenschrijvers
en trendsetters. Fase 2: Ook Jan-met-de-pet plant eens een polletje bamboe, om
zijn tuin een exotisch tintje te geven. Fase 3: Een bepaalde soort bamboe begint
overal, van Tokio tot Ter Apel, te bloeien en sterft vervolgens af. Radeloze
consumenten, die zojuist een bamboehaag hebben geplant en niet zelden [f]50 per
plant hebben betaald, wenden zich tot kwekers die meestal doen alsof hun neus
bloedt. Of het verschijnsel van de bamboesterfte als een wonder der natuur, dan
wel een gril van het Opperwezen verklaren. Fase 4: de gedupeerde tuinier zweert
om nooit meer bamboe in zijn tuin te planten en droomt ervan om alle kwekerijen
in het geniep 's nachts met het verdelgingsmiddel Roundup te bespuiten, maar na
een aantal jaren is zijn woede gesleten en wordt zijn belangstelling toch weer
gewekt. We zijn terug bij Fase 1.

Hoe zit dat nu eigenlijk met die mysterieuze bamboebloei? Er is niet zo veel
mysterieus aan. Net zoals je eenjarige en tweejarige planten hebt, heb je ook
vijfentwintig-, vijftig- en honderdjarige planten. De bamboe die de afgelopen
jaren voor zoveel opschudding heeft gezorgd door overal ter wereld te bloeien en
te sterven, Fargesia murielae, was aan het einde van zijn ongeveer honderdjarige
levenscyclus. De ingebouwde wekker liep af. Wie zo slim was om het zaad van deze
bamboe te oogsten en het vervolgens te zaaien, heeft nu jonge planten en kan
daarmee weer honderd jaar vooruit. Wie geen zaad geoogst heeft en toch dezelfde
bamboe weer terug wil, kan de nieuwe generatie van Fargesia murielae kopen bij
kwekers die de zaailingen in hun assortiment voeren. 'Simba' is de naam van de
meest verhandelde kloon, 'Jumbo' is een andere.

Niet alleen de belangstelling voor bamboe vertoont een cyclisch patroon - soms
blijkt ook de journalist zichzelf te herhalen. Terwijl ik het bovenstaande
schreef, kreeg ik allengs een gevoel van deja entendu en na enig zoeken in een
oud plakboek kwam ik een artikel tegen dat ik in 1983 schreef voor een
bijvoegsel van deze krant. Toen bloeide overal de Bambusa metake, die inmiddels
van naam is veranderd en nu Pseudosasa japonica heet. Dat was die lelijke bamboe
die je - waarschijnlijk uit nostalgie - vaak zag aangeplant in tuinen van mensen
die lang in Indie hadden gewoond. Met jeugdige overmoed gaf ik toen een paar
regels:

1. De bloei van de bamboe verloopt onregelmatig en kan over tientallen jaren
gespreid verlopen.

2. Indien een soort bloeit, bloeit deze overal ter wereld tegelijk, ongeacht het
tijdstip van planten.

3. Na gebloeid te hebben, gaat de plant dood.

Nu - bijna twintig jaar later - kan ik deze stellingen nuanceren. Niet elke
soort gaat na de bloei onherroepelijk dood. Vooral de lage, onkruidachtige,
uitlopervormende soorten willen nog wel eens het leven houden. Niet dat we
daarmee gebaat zijn, want deze zijn, vanuit tuinoogpunt bezien, nauwelijks
interessant. Ook is de mortaliteit niet altijd 100 procent. Er zijn soorten die
voor een deel afsterven, maar ook gedeeltelijk in leven blijven. Dit zijn vaak
de minder decoratieve soorten. Zodat ik aan de drie bovengenoemde regels nu nog
een vierde kan toevoegen:

4. Hoe sierlijker en kostbaarder de bamboe, hoe groter de kans op een wisse
dood.

Is het feit dat een bamboe sterfelijk blijkt nu een reden om hem niet in de tuin
te planten? Nee, natuurlijk niet, alle planten zijn sterfelijk. Alle tuiniers
trouwens ook. Wie er per se van verzekerd wil zijn dat zijn bamboe lang meegaat,
moet ervoor zorgen dat hij geen soort aanschaft die tegen het einde van zijn
levenscyclus loopt. Dat doet hij door bij een betrouwbare bamboekweker te kopen
en niet bij een tuincentrum met een vakantiewerker achter de kassa.

Niet alleen de levenscyclus van de bamboe is een punt van overweging. Ook de
neiging tot woekeren van sommige soorten moet met de leverancier bespreekbaar
zijn, of de onhebbelijke gewoonte van bepaalde bamboes (vooral uit het geslacht
Phyllostachys) om met hun jonge groeischeuten allerlei materialen, waaronder
vijverfolie, te perforeren. Ten slotte is het misschien handig om te weten dat
een haag van bamboe weliswaar decoratief is, maar na een regenbui enkele meters
uit het lood kan hangen, waardoor een groot stuk van de tuin niet meer droog te
bereiken is.

Bezinning is geboden voordat u bamboe plant: Is de plant, als hij niet bevalt,
weer te verwijderen? Past hij wel in ons poldermodel? En beseffen we dat de
bamboe er in het voorjaar en in de vroege zomer, als alle planten fris en groen
zijn, er als enige nogal haveloos bij staat?

Een betrouwbare leverancier is Bamboekwekerij Kimmei, Zandbergstraat 14, 5555 LB
Valkenswaard. Tel. 040-2014371. Openingstijden: elke vrijdag en zaterdag van
10-17u. In de winter en op zon- en feestdagen gesloten. Bel voor de zekerheid
op, voordat u afreist naar Valkenswaard.

Verkoop van planten, boeken en bamboeproducten en een imposant bamboepark vindt
u bij het Bamboe Informatiecentrum Nederland, Dorpsweg 125, 1697 KJ
Schellinkhout. Tel. 0229-501309.

Openingstijden: wo t/m za 10-17u; van maart t/m mei ook 's zondags van 12-16u30.
Van 15 dec t/m 31 jan gesloten.

Fargesia murielae in bloei Foto Bamboe Informatiecentrum

Phyllostachys vivax Aureolaulis Foto Bamboekwekerij Kimmei

Evenementen en manifestaties ; Kunst en cultuur ; Natuur en milieu ; Algemeen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              74 of 109 DOCUMENTS

                                NRC Handelsblad

                                  May 11, 1999

Dictator

BYLINE: FRITS ABRAHAMS

SECTION: Achterpagina; Pg. 24

LENGTH: 506 words


Ook al vinden de tegenstanders van de bombardementen op Joegoslavie dat we hem
niet mogen demoniseren, voor een beter begrip van Milosevic blijft het de moeite
waard om je te verdiepen in de methoden van illustere, dictatoriale voorgangers
als Stalin, Hitler en Mao.

Daartoe worden we de komende weken in staat gesteld door een kleine, maar fijne
fototentoonstelling over Stalin in Stroom, het Haags Centrum voor Beeldende
Kunst op Spui 193, vlakbij de steile moderne architectuur van onder meer het
stadhuis die zelfs op de mooiste lentedag ijziger valwinden produceert dan
Stalins laatste ademtocht moet zijn geweest.

De grote leugen heet de tentoonstelling, en ze laat zien hoe Stalin de
geschiedschrijving verminkte door het beeld letterlijk en figuurlijk aan te
tasten. We zien onthutsende voorbeelden van manipulaties met fotomateriaal. De
foto's zijn afkomstig uit de collectie van de Britse journalist David King, die
ze sinds dertig jaar verzamelt en er enkele jaren geleden het fraaie fotoboek
The commmissar vanishes uit samenstelde.

Makkers van Stalin die in zijn paranoide ogen tegenstanders waren geworden,
werden stelselmatig uit oud beeldmateriaal weggeretoucheerd. Op de plekken waar
vroeger blijde mensenhoofden prijkten, zie je opeens grijzige vlekken of
uitgedijde sparrenbomen. Het is soms nogal onhandig gedaan, zo onhandig dat je
je - met David King - kunt afvragen of de stalinisten gewild hebben dat de
lezers doordrongen raakten van de eliminaties - als een onheilspellende
waarschuwing.

Een van de fraaiste voorbeelden is een foto uit 1930, genomen ten tijde van het
zestiende partijcongres, dat gekenmerkt werd door de uitstoting van
communistische vakbondsmensen die te veel voor de belangen van de arbeiders
opkwamen. Stalins diepe minachting voor de gewone man wordt gesymboliseerd door
zijn manipulatie met een foto waarop een man hem de weg wijst, terwijl hij op de
stoep voor een gebouw staat.

Stalin die afhankelijk zou zijn van de aanwijzingen van een gids? Dat kon
natuurlijk niet. En dus werd de man weggepoetst, al valt er nog wel een bleke
baan te onderscheiden, alsof de man verdampt is tot een geestverschijning. Het
zou hilarisch zijn, als het niet allemaal zo triest was, want veel van deze
mensen waren al koelbloedig vermoord voor ze weggeretoucheerd werden uit de
geschiedenis.

In het voorwoord van The commissar vanishes beschrijft Stephen F. Cohen een
ervaring met de oudste dochter van een bekende, door Stalin vermoorde
Sovjet-leider. Ze liet hem het familiealbum zien dat haar moeder had bewaard. Op
alle foto's met andere prominente communisten was er alleen een hand of schouder
van de vader te zien.

Wat bleek? De moeder had zelf haar man weggeknipt uit angst voor Stalins
controleurs.

Vredesmachten ; Internationale gewapende conflicten ; Burgeroorlogen ;
Luchtmacht ; Vluchtelingen ; Maatschappij ; Bevolking ; Migratie ; Vrede en
Veiligheid ; Defensie ; Krijgsmacht ; Politiek en Staat ; Binnenlandse Politieke
Onrust ; Recht ; Volkenrecht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              75 of 109 DOCUMENTS

                                NRC Handelsblad

                                  May 4, 1999

Atlanta in Houten

BYLINE: J.L. HELDRING

SECTION: Voorpagina; Pg. 1

LENGTH: 824 words


In de nacht van vorige week donderdag op vrijdag waren de bombardementen op
Servie de hevigste tot dan toe, zo meldde het NAVO-hoofdkwartier de volgende
dag. De stroom van vluchtelingen uit Kosovo naar Albanie, Montenegro en
Macedonie ging gestaag voort. Maar die volgende dag was er geen vuiltje aan de
lucht. Althans boven Houten en Utrecht. Het Oranjezonnetje straalde er als
vanouds.

Ja, de uitgelatenheid van het publiek leek nog groter dan zij vorige jaren was.
Maar niet alleen het publiek was uitgelaten; ook leden van de koninklijke
familie waren zo nu en dan door het dolle heen - tot meerder gejoel bij de
omstanders. Prins Willem-Alexander mag de les van Atlanta geleerd hebben - hij
gedroeg zich nu opvallend ingetogen - anderen hadden deze keer de smaak te
pakken gekregen.

Wat moeten we zeggen van het danspaar dat prins Claus en Pieter van Vollenhoven
op een goed ogenblik vormden of van de zakdoek die de laatste de ander tegen de
ogen drukte opdat hij dansende meisjes met korte rokjes niet zou zien of, ten
slotte, van die juffrouw die bij prins Claus op de bagagedrager sprong (al dan
niet op zijn uitnodiging)?

Allemaal good clean fun, zouden de Amerikanen zeggen. Maar we zijn hier niet in
Amerika. Is iemand daarom een kniesoor wanneer hij, bij het zien van dergelijke
potsen, een zekere plaatsvervangende gene in zich voelde opkomen, ja zelfs het
vermoeden dat deze lolligheid enigszins geforceerd was?

Geforceerd door wat? Door de televisie en de televisiekijkers, die blijkbaar
verwachten dat koninklijke personages zich als entertainers gedragen, en anders
de knop omdraaien. Niet dat hier sprake was van een bewust dingen naar hoge
kijkcijfers, maar het hele spektakel in Houten had alle aspecten van een
opgepepte televisieshow, die de schijn oproept acteurs en deelnemers in een roes
te verenigen.

Het is het besef dat alles op de televisie geregistreerd wordt, dat toeschouwers
er eveneens toe aanzet gekke dingen te doen. Dat is puur exhibitionisme. Het
gejoel is net zo goed op de kijkers thuis gericht als op de koninklijke familie,
en sommige leden daarvan worden er kennelijk door aangestoken.

De koningin zelf blijft daar vrij van. Zij weet, hoewel minzaam en goedlachs, de
afstand te bewaren die het koningschap van gewone mensen onderscheidt. Maar
tussen haar directe omgeving en de massa vervagen de grenzen. Dat komt ervan als
je al te gewoon wilt doen.

We zijn dus ver van het sacrale, het mysterieuze dat de essentie van de
monarchie uitmaakt (waarom anders is de oudste zoon tot de troon geroepen? -
niet omdat hij daarvoor per definitie het meest geschikt is). Het sacrum, het
mysterie verdraagt zich, zoals gebleken is, nog wel met de democratie, maar ook
met de gewoonheidscultus die in Nederland bedreven wordt?

Heeft het koningschap zich daarom overleefd? Het is een vraag die ook de
staatsrechtsgeleerde A.A.H. Struycken stelde en ontkennend beantwoordde in een
college dat hij enkele dagen na de geboorte van prinses Juliana in 1909 gaf.
Fasseur wijdt in een epiloog op het eerste deel van zijn biografie van koningin
Wilhelmina uitvoerig aandacht aan dat college, dat onder de titel Ons
koningschap is verschenen.

'Gelijk alles', aldus Struycken, 'kan ook een gezagsvorm zichzelf overleven,
wanneer zijn levensbeginsel vreemd wordt aan het maatschappelijk leven van het
volk...' En: '...het koningschap in ons land in onze tijd is alleen nationaal
indien het zich beschouwt als orgaan in de cultuur-democratie ter
verwezenlijking der democratische gedachte.'

Welnu, ook thans, nu de - van beide zijden bedreven - gewoonheidscultus de
grenzen tussen koningschap en gewone burgers vervaagt, heeft het eerste zich nog
niet noodzakelijkerwijs overleefd. Nog steeds is, zoals in Houten en Utrecht
weer eens is gedemonstreerd, zijn levensbeginsel niet vreemd aan het
maatschappelijk leven van het volk, en nog steeds beschouwt het zich als orgaan
in de cultuur-democratie.

Alleen: dat maatschappelijk leven en die cultuur-democratie zijn veranderd (de
cultuur overigens meer dan de democratie, die nog steeds berust op de door
Thorbecke gelegde grondslagen) - veranderd door, onder andere, de televisie - en
het koningschap is bij die veranderingen niet achtergebleven.

Met andere woorden: de behoefte van het volk gaat minder uit naar een sacrum,
een mysterie, maar meer naar entertainment. Sommige leden van de koninklijke
familie hebben dat, blijkens hun optreden op 30 april, goed begrepen.

Met welke ogen zou een buitenlander gekeken hebben naar het spektakel van
vrijdag? En welke consequenties zal hij eruit getrokken hebben? Waarschijnlijk
zal hij tot de overtuiging zijn gekomen dat Nederland een gelukkig land is. Maar
ook een beetje Madurodam-achtig land, welks koninklijke personages zich een
optreden kunnen veroorloven dat zelfs een gekozen president zich niet zou
verwaardigen. Kortom, een aardig, maar niet helemaal serieus land.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              76 of 109 DOCUMENTS

                                NRC Handelsblad

                                  May 1, 1999

Nieuws in hemdsmouwen

BYLINE: JAPKE-D. BOUMA

SECTION: Economie / Achtergrond; Pg. 25

LENGTH: 1166 words


Na de NOS en RTL heeft ook SBS6 sinds maart een keurig nieuwsbulletin.
Hoofdredacteur Jean Mentens: 'SBS6 is nu chiquer, beter, duurder, uitgewerkter.
Daar past een breed, kwalitatief nieuwsbulletin prima bij.'

Jean Mentens is de man achter het succes van Hart van Nederland. In de zomer van
1995 zorgde hij samen met Marck Feller voor een kleine revolutie in het
medialandschap. Hij bracht een dagelijks nieuwsprogramma met louter binnenlands
nieuws. Met ontspoorde trams, brandjes, vermiste kinderen en burgers die waren
gemangeld door de bureaucratie. Het werd een regelrechte kijkcijferhit. Vorig
jaar kwam Mentens met ActieNieuws. Ditmaal weliswaar met buitenlands nieuws,
maar de montage was even flitsend, de presentatie even vlot en de onderwerpkeuze
even sensationeel als bij Hart van Nederland.

Maar de tijden lijken veranderd. Sinds 1 maart maakt diezelfde man voor SBS6 een
keurig journaal. Met keurige onderwerpen, keurige mannen in pakken, buitenlands
nieuws en politiek. Het lijkt de NOS wel.

U zei ooit: 'Ik wil geen nieuws in een duur maatpak'. Nu maakt u zelf nieuws in
een duur maatpak.

'Nu zitten de presentatoren misschien nog met een jasje aan, maar als het mooi
weer wordt, doen de jongens hun jas uit. Ik wil niet dat als de mensen buiten in
hemdsmouwen lopen, zij parelend van het zweet in een kostuum gaan zitten. Ik
bedoel maar, het blijft volksnieuws.'

Volksnieuws? Zo oogt en klinkt het niet. De kijker ziet een keurige presentator
in de traditie van NOS en RTL. Een van de presentatoren, Leo de Later, komt
zelfs rechtstreeks van RTL.

'Ik geef toe dat als je op dit moment in een uitzending valt, zonder dat je de
leader gezien hebt, je nog kan denken dat je in het RTL Nieuws beland bent. Maar
dat moet even. We moeten eerst laten zien dat we een volwaardig, gedegen en
klassiek nieuwsbulletin kunnen maken dat in kwaliteit niet onder doet voor het
NOS journaal of RTL Nieuws. Als die basis er ligt, kunnen we onderscheidende
elementen gaan inbrengen. Overigens zie je die nu ook al enigszins: zorg voor
beeld, een actieve omgeving, een hoger ritme, meer instartjes, meer nieuws per
minuut; die uitstraling van 'wij knokken ervoor'. Ik heb mezelf de zomer gegeven
om dat uit te bouwen. Voor Hart van Nederland hadden we zes maanden nodig om het
op de rails te krijgen. Dus dan moet ook het SBS Nieuws staan.'

Had SBS6 niet genoeg aan Hart van Nederland en ActieNieuws? Waarom ActieNieuws
geschrapt en begonnen met een uitgebreid bulletin om 17.00, 18.00 en 19.00 uur?

'We zagen dat de SBS-kijker naar de NOS en RTL liep voor het nieuws. Daar wilden
we wat aan doen.'

In juli 1996 zei u in een interview met deze krant: 'Nieuws wordt in Nederland
al twee keer zo goed gedaan door de NOS en RTL. Wij wilden iets anders doen.' Nu
lijkt u terug te komen op die uitspraak.'

'Drie jaar geleden was het absoluut niet verstandig om de bulletins van NOS en
RTL naar de kroon te steken. Daar zouden we onze tanden op hebben gebroken. Maar
de tijden zijn veranderd, nu kunnen we het. En SBS6 heeft de middelen er voor
vrijgemaakt.'

SBS-directeur Fons van Westerloo heeft SBS6 altijd geprofileerd als een zender
voor de gewone man. Hij noemde het een zender voor de arbeider die na een dag
hard werken met de voeten op tafel en een biertje vermaakt wil worden. Wil die
kijker wel drie maal op een avond nieuws?

'SBS6 is allang niet meer alleen die arbeiderszender zoals u die omschrijft. Als
je ziet wat een enorme evolutie SBS6 heeft doorgemaakt. Het is veel meer een
familiezender geworden. Vergelijk de Broodje Aap Show van toen, met Weekend
Miljonairs van nu - dat verschil bedoel ik. SBS6 is tegenwoordig chiquer, beter,
duurder, uitgewerkter. Het is eerder een jonger RTL4, dan een soort plat
Veronica voor ouderen. Dat er nauwelijks nog seks in de programmering staat, is
daar ook een voorbeeld van. SBS6 heeft dat niet meer nodig. In die ontwikkeling
past een eigen nieuwsvoorziening, een logisch vervolg op ActieNieuws.'

Maar u moet toch wel een beetje rekening houden met de SBS-kijker? U werkt voor
een ander publiek dan NOVA.

'Dat is een misvatting. Ik maak het bulletin voor iedereen die het wil zien. Dat
is toch ook de roeping van de journalist, dat hij zijn nieuws los ziet van het
medium waarvoor hij werkt. Hij wil de kijker of de lezer informeren, dat is zijn
missie. Wie er op de bank zit, zou niet mogen uitmaken. Als ik het voor FOX had
gemaakt, had er waarschijnlijk geen hond naar gekeken. Nou en? Daar mag je je
als journalist toch niet aan storen? Ik wil door het SBS-profiel heenbreken. Bij
een breed nieuwsbulletin zoals wij dat nu maken, moet je geen doelgroepen
uitzonderen. Anders ben je bezig met het cateren van een niche. Dat hebben we
wel enigszins gedaan met Hart van Nederland en ActieNieuws, maar dat is nu geen
uitgangspunt meer.'

Mist u ze niet, die lekkere verhalen van Hart van Nederland en ActieNieuws?

Met Hart van Nederland runde ik een boetiekje in het nieuws. Als ik toen een
lekker verhaal in de etalage zette, viel dat heel erg op. En dat moest ook, want
we wilden kijkers trekken. Nu run ik de Bijenkorf van het nieuws. Er wordt van
ons verwacht dat we de volledige nieuwsvoorziening van de SBS Groep op ons
nemen, dus ook voor Net5. Dat is wel even wat anders. Om je een idee te geven:
bij 'het Hart' zijn we begonnen met 17 man. Nu werken we met meer dan 100
mensen. Daardoor kan ik me minder permitteren, moet ik meer kwaliteit brengen,
maar af en toe een lekker verhaal blijft nodig. Die juicy stories komen echt wel
weer. In de Bijenkorf hebben ze toch ook een exotisch hoekje, of een Japanse
week?

Het bulletin trekt nu 100.000 kijkers. Is dat voldoende?

'Daar hoeven we ons nog geen zorgen over te maken. We hebben voldoende tijd
gekregen; dat geeft rust voor het moment. Maar ik vind dat het programma deze
zomer mooi moet staan. En dan hoor ik wel van Fons wat hij ermee wil.

Vanaf aanstaande maandag gaat het bulletin naar 19.30. Durft u de rechtstreekse
concurrentie aan met het RTL Nieuws?

'Dat is een beslissing van de programmaleiding, niet van mij. Het kan me
overigens weinig schelen waar ik sta. Ik zag wel dat de vooravond op SBS6 niet
goed rendeerde. Ik denk dat ze de programmering daarom hebben veranderd.'

U heeft het RTL Nieuws helpen opzetten, u was deels verantwoordelijk voor de
restyling van Nieuwe Revu zeven jaar geleden, u heeft Hart van Nederland opgezet
en nu weer SBS Nieuws. Wat wordt de volgende uitdaging?

'Soms maak ik mezelf wel eens wijs dat ik straks eindelijk eens ga genieten van
al mijn opbouwwerk en het pionieren even laat voor wat het is. Maar aan de
andere kant, ik mis Italie, waar ik jarenlang correspondent voor de NOS, Trouw
en NCRV Radio ben geweest. Dus als ze me vragen of ik een Hart van Italie zou
willen opzetten, ben ik morgen vertrokken.'

Hoofdredacteur SBS Nieuws Jean Mentens: 'Die juicy stories komen echt wel weer'
(Foto J&osol;rgen Krielen)

Commerciele zenders ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              77 of 109 DOCUMENTS

                                NRC Handelsblad

                                 April 30, 1999

Schoonheid voor iedereen ; Nancy eert peetvader van de Art Nouveau

BYLINE: DOOR MARC CHAVANNES

SECTION: CS; Pg. 4

LENGTH: 1659 words


De ideologische wortels van de Art Nouveau-beweging worden blootgelegd in drie
exposities in het voormalige centrum van de nieuwe kunst te Nancy.

Iedereen kent de Art Nouveau-metro-ingangen van Parijs. Maar het Franse hart van
die beweging lag in Nancy. Een groep glazeniers, meubelmakers en schilders rond
Emile Galle groeide daar eind vorige eeuw uit tot beoefenaars van een nieuwe
kunst die zich nauwelijks bewust bezighield met wat Duitsers 'Jugenstil' noemden
en de Britten en Amerikanen 'Modern Style'.

Een wijde, glazen kom in helder blauw, groen en beige vertelt het verhaal van de
Art Nouveau in Nancy. Het schuim van de zee spat er van af, een donker bos doemt
op de achtergrond op. La Grande Communion de la Nature is de titel. Emile Galle
legde er in 1900 alles in wat hem dreef: kennis van de chemie en de levende
natuur, en de wil met artistieke en industriele middelen de omgeving zin en
schoonheid te geven. Kunst voor iedereen.

Dat was het programma waarmee deze erfgenaam van een Lotharingse glasfabriek
voor een vernieuwing zorgde die Parijs tijdelijk het nakijken gaf. 'Art Nouveau'
was de naam van een winkel in Parijs, gedreven door de Duitser Bing die als
eerste begreep dat er handel zat in wat op veel plaatsen in Europa ontstond als
verzet tegen de heersende neo-stijlen.

Een eeuw later is Art Nouveau voor de meesten de Engelse knapenkunst van Aubrey
Beardsley, de krulkus van Klimt in Wenen, Horta's Brusselse villa's, de posters
van Toulouse-Lautrec. Sierlijke, bijna behaagzieke illustraties bij een wereld
die afscheid ging nemen van de negentiende eeuw en nog niet wist hoe de
twintigste er uit zou zien.

Optimisme

In Nancy was Art Nouveau geen luxe, maar een nieuwe kunst voor een nieuwe tijd.
Emile Galle en zijn collega's van de Ecole de Nancy hoopten op een wereld met
meer kansen en schoonheid voor iedereen. Deftig Frankrijk had het goed begrepen
en keerde zich, na een modieuze eerste vlaag van bewondering, af van deze
nieuwlichters met hun optimistische ideeen, gebaseerd op natuur en eerlijkheid.

De dromerig krullende bloemmotieven van de Franse Art Nouveau werden na de
Eerste Wereldoorlog al snel afgedaan als decadent. Via Art Deco kwam de
oppervlakkige sierlijkheid van de Art Nouveau nog eens commercieel terug in de
jaren '20 en '30. Buitenlandse varianten, zoals Rennie Mackintosh in Glasgow en
Antonio Gaudi in Barcelona hadden gebouwd en bedacht, kregen in de loop van de
eeuw steeds meer belangstelling op het hele continent.

Hoe persoonlijk hun oplossingen ook waren, al deze Art Nouveau-kunstenaars waren
schatplichtig aan de Arts and Crafts movement van John Ruskin en William Morris,
Europa's eerste Groenen, de Engelse critici van de lelijkheid die de industriele
maatschappij met zich had meegebracht. Halverwege de tweede helft van de
negentiende eeuw adviseerden zij terugkeer naar het middeleeuwse ambacht. De
keus van de ambachtskunstenaars uit Nancy, die ook schoonheid, nut en
betaalbaarheid zochten, was praktischer. Zij accepteerden de vooruitgang.

Emile Galle, de glas-, aardewerk- en meubelkunstenaar en peetvader van de Art
Nouveau beweging in Frankrijk, worstelde zijn hele leven met de combinatie van
zijn maatschappelijke en artistieke overtuiging en de noodzaak commercieel te
overleven. Op het hoogtepunt van zijn activiteit had hij 200 mensen in dienst,
een verantwoordelijkheid die hem zwaar drukte. Hij zocht een evenwicht tussen
industriele methoden en scheppend kunstenaarschap, geholpen door een grondige
kennis van de botanie en de geologie. Hij was de Pasteur van de decoratieve
kunst. Galle omhelsde de natuur voor vorminspiratie, maar niet om zijn eigen
tijd te ontkennen. En passant streed hij nog tegen het broeiend antisemitisme
dat zich, zeker in de frontlijnstad Nancy, ontlaadde op de kapitein Dreyfus, die
Franse militaire geheimen aan de Duitsers zou hebben verraden. De affaire duurde
decennia, verscheurde alle lagen van de bevolking en kostte Galle veel
vermogende klanten. Voor zijn ontijdige dood in 1904 wist Galle (geboren in
1846) dat zijn idealen het zouden afleggen. De droom had ruim tien jaar geduurd.
Nancy kon de broedplaats van de Franse Art Nouveau worden dankzij de
Frans-Duitse oorlog van 1870. De Vrede van Frankfurt (1871) verschoof de grenzen
zodanig naar het Westen dat een stroom Fransen met geld en ondernemingslust uit
de Elzas en een deel van Lotharingen vluchtten naar Nancy, toen meer dan ooit de
hoofdstad van het oosten van Frankrijk. De stad verdubbelde binnen een paar
jaar. De ambachtelijke en tuintradities uit de streek en een naoorlogs
opbouw-elan leverden een creatief klimaat op waarin Nancy tijdelijk kon
schitteren.

Nieuw museum

Het Musee des Beaux Arts aan de Place Stanislas is in 1999 een symbool van weer
een nieuw begin voor Nancy. De streek is nog steeds niet bekomen van de bruuske
sluiting van de staalindustrie. De stad investeert consequent in zijn erfgoed en
in onderwijs en onderzoek om zich een toekomst te scheppen. De kennisindustrie
moet groeien, de toeristen komen sneller. Sinds het oude museum in februari met
een moderne vleugel en een verdubbeld oppervlak weer openging zijn er al 90.000
bezoekers geweest. En de stroom is nog lang niet opgedroogd.

Directeur Beatrice Salmon, in '95 overgekomen uit het Parijse Centre Pompidou,
geeft toe volstrekt overvallen te zijn door de toeloop. Voor de renovatie kwamen
er 18.000 scholieren per jaar, plus individuele liefhebbers. Met het nieuwe
publiek is zij bijna het meest opgewonden over haar ondergrondse gewelven. Boven
de grond is haar museum een wonder van harmonie, de nieuwe vleugel van architect
Laurent Beaudoin is consequent modern, en laat toch het 18de-eeuwse hoofdgebouw
ademen. Tijdens de voorbereiding van de nieuwbouw werden in de grond onverwachts
verdedigingswallen van Karel de Stoute gevonden. De plannen zijn zo aangepast
dat asymmetrische, bijna mysterieuze ruimtes zijn ontstaan met als onverwacht
hoogtepunt een prachtig opgestelde verzameling van bijna alles wat de Daum
glasfabrieken in Nancy hebben voortgebracht. Mede dankzij inrichting en
belichting van de scenograaf Philippe Renaud krijgt de concurrent van Galle een
nieuwe brille.

In de nieuwe vleugel van het Musee des Beaux Arts wordt de minst bekende variant
van de Art Nouveau tentoongesteld, de schilderkunst. Gegroepeerd rond twee
medestanders van Galle, Victor Prouve en Emile Friant, is hier een serie binnen-
en vooral buitentaferelen te zien waar ieder Art Nouveau-cliche aan ontbreekt.
'U had hier misschien Klimt-achtige schilderijen verwacht. Niets is minder
waar', zegt Salmon. 'Dit is - anders dan men vaak denkt - een rijke
schilderperiode. Friant en Prouve waren geen provincialen. Zij waren even goed
thuis in Parijs als in Nancy.'

Vergelijkingen met tijdgenoten elders in Europa blijken steeds net niet op te
gaan. De schilders staan dichter bij Holman Hunt dan bij Burne-Jones, maar hun
sociaal-realisme is nooit zwaar of belerend. Soms komt een in de natuur gevoed
symbolisme om de hoek kijken, zonder dat het academisch wordt zoals bij Alma
Tadema. Prouve liet zich inspireren door Dante, Rubens en Rodin, om de rondingen
in veel van zijn scenes te duiden. Friant en Prouve zijn minder modern dan
Munch, minder knap dan Whistler, minder tijdloos dan Cezanne, maar warmer dan
Ensor. Dat geldt ook voor tijdgenoot Emile Besnard uit Nancy, al drijft hij op
den duur af naar een ongezellig soort esoterie die aan Puvis de Chavannes doet
denken.

Verrassende schilders, bekwaam, misschien terecht nooit erkend in de hoogste
sferen van de schilderkunst, maar Art Nouveau? Jean-Paul Midant, specialist van
de periode en mede-organisator van de tentoonstelling: 'Art Nouveau is een
geestesgesteldheid, de wil de omgeving te verheffen boven het gewone, het leven
los te maken van het lelijke. Als je naar deze schilderijen kijkt zie je
dezelfde ambitie. Deze mensen hadden dezelfde motieven en dezelfde politieke
boodschap als Galle, en Gaudi in Barcelona. Nancy was in die tijd niet marginaal
in Frankrijk.'

Ambachtelijk

De oprichting van de Ecole de Nancy in 1901 was een poging de strijd te
bundelen. Galle zag dat de lokale concurrentie de gemeenschappelijke uitstraling
schaadde. Van toen af aan hebben hij, Antonin Daum, Emile Andre, Jacques Gruber,
Pierre Majorelle (meubels) en alle andere kunstenaars-fabrikanten uit Nancy de
handen ineen geslagen. Om hun principes en hun producten verder te brengen in de
wereld. Zoals het Morris in Engeland verging, liep het ook af met de
ambachtelijke kunstenaars uit Nancy: wat echt mooi was bleef onbetaalbaar voor
de gewone man. Het is geen toeval dat op de tentoonstelling Ecole de Nancy,
1889-1909, Art Nouveau et industries d'art (Galeries Poirel) vooral de eenmalige
topstukken te zien zijn waar vermogende klanten uit heel Europa en Amerika grif
geld voor betaalden. Ook de Nederlandse koninklijke familie was van de partij.
Het is een aaneenschakeling van hoogtepunten van keramiek, glas- en
inrichtingskunst, boekbanden en zelfs een jurk als een rivier. Maar vooral een
bewijs van waar Emile Galle toe in staat was als hij met al zijn kennis van de
chemie en de aarde zijn artistieke hart liet kloppen. Zijn ziel lag er in, zijn
creativiteit was verreikend. Een onderschat genie. Of was de zorgelijke
industrieel ook een alibi voor de kunstenaar die niet nostalgisch wilde zijn,
maar schreef: 'Mijn wortels liggen in het diepst van de bossen'?

Musee des Beaux Arts, Place Stanislas. Galeries Poirel, Rue Victor Poirel. Musee
de l'Ecole de Nancy. Drie tentoonstellingen tot en met 26 juli, open alle dagen
behalve dinsdag, van 10-19 uur. Telefonische inlichtingen Ecole de Nancy-jaar:
0033.38.317.1999; in Nederland: Maison de la France, Prinsengracht 670, tel:
0900-1112213 (1 gulden per minuut). Office du Tourisme Nancy, Place Stanislas:
0033.38330.2339.

Emile Galle: Art Nouveau-stoel foto CRT Lorraine

Kunst ; Kunst en Cultuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              78 of 109 DOCUMENTS

                                NRC Handelsblad

                                 April 30, 1999

Hij heeft geschiedenis gemaakt

BYLINE: DOOR H.J.A. HOFLAND

SECTION: Economie / Beurzen; Pg. 15

LENGTH: 769 words


Misschien overkomt het een mens maar een keer in zijn leven. Dan is het voor wie
van zijn taal houdt 'te mooi om waar te zijn': de geboorte van een uitdrukking,
en niet alleen dit. De nieuwe uitdrukking blijkt in haar levenskracht zo
aanstekelijk dat ze van de ene dag op de andere in het spraakgebruik wordt
opgenomen. Iedereen die de nieuwe woordcombinatie hoort, weet meteen wat ermee
wordt bedoeld. Deze aanwinst is het onder de pet houden, gelanceerd voor de
Parlementaire Enquetecommissie door de heer H. Wolleswinkel, op 5 februari 1999.
Het klonk zo gewoon, zo natuurlijk dat je niet eens besefte, bij een geboorte
aanwezig te zijn. In die eerste ogenblikken van haar bestaan was de uitdrukking
al volwassen. De bevestiging, het imprimatur, werd de volgende dag gegeven door
minister-president Wim Kok. Op zijn persconferentie gebruikte hij de uitdrukking
alsof hij dat al jaren deed.

De pet is bij ons een hoofddeksel met grote symbolische waarde. Jan met de pet
is uitgestorven, was vroeger iemand van 'eenvoudige komaf' wie het niet was
gelukt daaraan te ontsnappen, of zelfs was hij nog eenvoudiger geworden. Als je
zegt: die vrouw gaat weinig boven de pet, bedoel je dat ze bijna alles begrijpt
en veel in haar pet heeft. Het zou kunnen zijn dat ze er desondanks met de pet
naar gooit. Of dat ze soms haar kennis en inzichten dusdanig door elkaar haalt
dat je denkt: gooi het maar in mijn pet en zoek het maar uit. Is daartoe geen
aanleiding, en heeft ze bovendien twee petten op, dan: petje af! Daar wil je wel
met de pet voor rondgaan. Voeg je de daad bij het woord en de opbrengst valt
tegen, dan zeg je: 't is pet! Of: huilen met de pet op.

De Grote Van Dale geeft in zijn lemma 'pet' 23 overdrachtelijke betekenissen.
Onder zijn pet kruipen betekent verdrinken; in de pet kruipen is een dutje doen.
Ik kan het me wel voorstellen maar ik had er nooit van gehoord. Ik heb met mijn
bril op gelezen, daarna nog eens met een vergrootglas, een paar keer geturfd.
Onder de pet staat er niet bij. Hoe is het mogelijk.

Op het gebied van de pet - de muts met harde klep - ontbreekt het me aan
elementaire kennis. Daarom heb ik er een paar boeken op nageslagen. In de
schilderkunst tussen Durer en Delacroix geen pet gevonden. In een boek over de
geschiedenis van de fotografie zag ik een reeks portretten van arbeiders,
gemaakt tussen 1862 en 1867. Ze dragen mutsen of hoeden of ze zijn blootshoofds.
Een foto uit 1886 van de markt in Karlsruhe. De mannen van het volk hebben
gleufhoeden, strohoeden, bolhoeden of hoge hoeden op. De eerste pet verschijnt
in 1900 op het hoofd van een bedelaar die in de rij staat voor brood op de
Bowery in New York. Daarna zijn de petten talrijk. Marinus van der Lubbe,
radencommunist, droeg een pet. De mooiste, d.w.z. de volstrekte pet is die van
Lenin. De pet is misschien niet als hoofddeksel voor de proletarische revolutie
bedoeld, maar dit wel geworden. Pas later zijn de hogere klassen gekomen.
Golfspelers en zeezeilers gingen petten dragen. In de jaren twintig, schat ik.

Als we het woord onder horen, zijn we er al op voorbereid dat er iets geheim
moet worden gehouden. De zaak werd onder vier ogen besproken, ze hielden het
onder de roos en de spullen werden onder de toonbank geleverd. Ze hadden
afgesproken, het allemaal onder de tafel te houden, en als dat niet zou lukken,
het meteen weer onder het kleed te vegen. Onder ons gezegd en gezwegen vond ik
dat een bedenkelijk onderonsje. Het lemma onder beslaat in de Van Dale bijna een
pagina; een combinatie met pet ontbreekt.

Wat is er in het hoofd van de heer Wolleswinkel omgegaan, die paar seconden
waarin hij nadacht over het antwoord op de vraag en toen plotseling de taal
verrijkte? Zo op de televisie te zien heeft hij niets proletarisch; is hij meer
iemand die tegen een golfbal slaat. Heeft hij aan een uitdrukking met onder
gedacht, maar niet zo vlug het bijbehorende woord kunnen vinden? Razendsnel
raadpleegden zijn hersens hun eigen inventaris; vonden bij de P het woord pet.
De commissie wachtte op antwoord. Onder de pet, zei de ondervraagde. Had de
voorzitter niet zo onverbiddelijk zitten kijken, was het brein van de heer
Wolleswinkel een fractie van een ogenblik meer tijd gegund, dan was het bij de R
gekomen. Dan had hij gezegd: 'Dat heb ik toen onder de roos gehouden' - en onze
taal was onverrijkt gebleven.

Is het zo gegaan? Je zou dit fragment nog wel eens willen zien, vertraagd. Als
ik het bij het rechte eind heb, is dit een historisch ogenblik.

Luchtvaartongevallen ; Parlement ; Recht ; Politiek en Staat ; Staatsrecht ;
Rampen en Ongevallen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              79 of 109 DOCUMENTS

                                NRC Handelsblad

                                 April 30, 1999

Duitjes

BYLINE: MENNO TAMMINGA

SECTION: Economie; Pg. 11

LENGTH: 262 words


Met de onverbiddelijkheid die veranderingen in de samenleving nu eenmaal eigen
is, wordt de komende maanden opnieuw een groep maatschappelijke beslissers in
hun portemonnee gekeken. Na politici, topsporters, showbizz-figuren en
tegenstribbelende captains of industry zijn nu de directeuren en bestuurders van
de pensioenfondsen aan de beurt. Hun salarissen worden openbaar, al staan hun
inkomsten nog niet individueel in de jaarverslagen van hun organisaties.

De wet is veranderd, vandaar de openheid. De fondsen beheren het kapitaal van de
gewone man: ze hebben 774 miljard gulden belegd voor het avondrood van werkend
en gepensioneerd Nederland.

Pensioenfonds PGGM (zorg en welzijn) beet afgelopen week het spits af. De
directie verdiende 746.000 gulden, ruim drieeneenhalve ton per persoon. Als
topman Kalff van ABN Amro het salaris van 1,5 miljoen gulden van zijn collega's
in de raad van bestuur al bescheiden vindt, wat biedt PGGM dan? Een fooi?
Oneerlijke concurrentie op de markt voor financieel toptalent? Plus geen
aandelenopties. En geen winstbonus, al verdienden de PGGM-beleggers 3 miljard
gulden meer dan het doorsnee pensioenfonds. Het formeel verantwoordelijke
bestuur toucheert 812.000 gulden. Zeg: een ton voor voorzitter H. Lammers en
60.000 per man/vrouw voor de twaalf werkgevers- en werknemersver-
tegenwoordigers. Na de 'exhibitionistische zelfverrijking', om een
ex-vakbondsvoorzitter te citeren, van het grootkapitaal doet het kleinkapitaal
een duitje in het zakje.

Menno Tamminga

Pensioenen ; Economie ; Sociale Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              80 of 109 DOCUMENTS

                                NRC Handelsblad

                                 April 29, 1999

Een wereld van angst en dapperheid

BYLINE: MICHEL KRIELAARS

SECTION: Agenda; Pg. 17

LENGTH: 758 words


Op 1 mei gaat in Amsterdam het nieuwe Verzetsmuseum open. Een museum dat een
indringend beeld schetst van de jaren '40-'45 en iedereen dwingt zich af te
vragen: wat zou ik gedaan hebben tijdens de oorlog?

De meeste indruk maken de kleurenbeelden van een amateurfilm: de drukte op het
Amsterdamse Leidseplein waar hotel Americain er even galant bij ligt als nu; een
tram die in de Vijzelstraat langs het gebouw van de Nederlandsche
Handelmaatschappij rijdt; een optrekkende nevel die op een grachtje een mooie
dag aankondigt. Aan niets is te merken dat Nederland 'zucht' onder de bezetting.

Zo moet het in de eerste oorlogsjaren voor velen zijn geweest. Ze werkten voor
hun dagelijks brood, zaten 's avonds met hun gezin aan tafel, lazen de krant
voor de haard. Soms waren ze toevallig getuige van een razzia of een wilde
achtervolging door de Grune Polizei, maar ze fietsten dan snel door. Want ze
waren, zoals begrijpelijk, bang. Daarom hielden ze zich doof en blind voor de
werkelijkheid.

Tienduizenden Nederlanders lieten zich echter niet intimideren en gingen in meer
of mindere mate in verzet. Ze hielpen joden onderduiken, vervalsten
persoonsbewijzen, voerden sabotageacties uit of drukten illegale krantjes. Vaak
gebeurde dat op een knullige manier, zoals in de romans van W.F. Hermans en
Simon Vestdijk genadeloos wordt beschreven.

De dilemma's waarmee Nederlanders tijdens de bezetting werden geconfronteerd
zijn de rode draad van de vaste tentoonstelling in het nieuwe Verzetsmuseum in
Amsterdam. Ze zijn op zo'n heldere wijze in kaart gebracht dat ze definitief
afrekenen met het zwart-witbeeld van 'goed en fout'. De tentoonstelling dwingt
je je af te vragen wat jij zou hebben gedaan als je toen had geleefd. En
daardoor besef je dat het maken van keuzes in oorlogstijd veel moeilijker is dan
je op het eerste gezicht zou denken.

Via het Nederland van de jaren dertig word je geleidelijk de oorlog ingetrokken.
Op een fotowand is het dagelijks leven in de crisisjaren in beeld gebracht. Een
gezin bidt aan tafel, stoere KLM-piloten staan voor hun vliegtuig, de NSB is op
campagne, steuntrekkers hangen rond op straat. Nederland is een provinciaals
landje van gehoorzame, gezagsgetrouwe, eenvoudige burgers, die erop vertrouwen
dat het met de oorlog wel los zal lopen.

De tentoonstellingmakers hebben alles gedaan om dat provinciaalse in de steden
en op het platteland na te bootsen. Behalve met opgeblazen foto's,
propaganda-affiches, oude radio- en filmopnames hebben ze dat gedaan met
portretfoto's, brief- en dagboekfragmenten, nagebouwde huiskamers, straatjes,
reclamezuilen. Veel persoonlijke bezittingen, zoals NSB-partijboekjes,
medailles, uniformen zijn opgesteld in vitrines, die zo klein zijn dat je er
niet aan ontkomt erin te kijken.

De hoofdroute van de expositie voert door de algemene bezettingsgeschiedenis,
het alledaagse leven van de doorsnee burger. Je loopt langs etalages waar het
bordje 'verboden voor joden' hangt, door donkere straten waar zojuist de ramen
verduisterd zijn, langs een cel in het Oranjehotel, door een illegale drukkerij.
Er is zelfs een kleine bioscoop gebouwd, waar een Duitse vermaaksfilm wordt
vertoond. Even verderop wordt het verhaal verteld van een moeder die haar
pasgeboren dochter Irene Beatrix Juliana Wilhelmina heeft genoemd, waarvoor de
Duitsers haar vier jaar in concentratiekamp Ravensbruck opsluiten.

In de nevenruimtes bevindt zich de wereld achter de schone schijn van het
dagelijkse niets. Het is een wereld van verzet, van dominees en pastoors die hun
gelovigen oproepen zoveel mogelijk joden te redden, van vervalsers en van gewone
burgers die zich niet door angst laten leiden en voor hun vervolgde vrienden
opkomen. Het is een wereld van angst en dapperheid, waarin fatsoen de boventoon
voert.

Geleidelijk aan wordt de tentoonstelling dreigender. De bezetting dringt zich
meer op, het voedsel wordt schaars, mannen worden opgepakt voor tewerkstelling
in Duitsland, verzet wordt genadeloos afgestraft. De Nederlanders beginnen de
oorlog aan den lijve te ondervinden. Hetzelfde geldt ook voor de bezoeker van
dit prachtige museum.

Het Verzetsmuseum in Amsterdam. Plantage Kerklaan 61. Open vanaf 1 mei. Volw
[f]8, 65+ [f]4, MJK gratis. Di t/m vr 10-17u. Za/zo en feestdagen 12-17 uur. Inl
020-6202535

Het Verzetsmuseum in Amsterdam

Luciferdoosje met radio.

Zwangerschapscorset om distributiebonnen mee te smokkelen. Foto's Verzetsmuseum

Musea en galerieen ; Tweede wereldoorlog ; Kunst en Cultuur ; Geschiedenis

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              81 of 109 DOCUMENTS

                                NRC Handelsblad

                                 April 29, 1999

Topdrukte bij lintjeswinkel

BYLINE: DOOR ONZE REDACTEUR KOEN GREVEN

SECTION: Binnenland; Pg. 9

LENGTH: 689 words

DATELINE: DEN HAAG, 29 APRIL.


Er wordt geen koninklijke onderscheiding uitgereikt zonder dat het deftige
Haagse winkeltje Van Wielik er aan te pas komt.

'De laatste tijd was het hier af en toe net een gekkenhuis', zegt M. de
Rover-Anten. Ze is bedrijfsleidster van een winkeltje met het monopolie op de
verkoop van strikjes, rozetjes en lintjes. De afgelopen dagen waren topdagen
voor Van Wielik B.V. aan de Haagse Kneuterdijk, sedert 1841 hof- en
rijksleverancier van koninklijke onderscheidingen.

De 1.897 koninklijk onderscheiden personen krijgen vandaag een groot model
onderscheiding, geslagen bij de Rijksmunt in Utrecht. Deze onderscheiding
verdwijnt doorgaans nog op dezelfde dag in de kast of in de kluis. Volgens de
etiquette mag de onderscheiding alleen gedragen worden door mensen die oog in
oog komen te staan met de koningin, bij zeer speciale gelegenheden of door
degenen die anderen mogen decoreren. Wie in het dagelijks leven wil laten zien
dat hij koninklijk onderscheiden is, kan een rozet aanschaffen om op het colbert
te steken.

De tafel achterin de zaak van Van Wielik ligt begin deze week nog bezaaid met
tientallen lintjes, onderscheidingen en medailles die op briefjes klaar liggen
om te worden verzonden. Tegen de muren staat een lange brede kast met tientallen
uitschuifbare bakjes vol onderscheidingen en versierselen. Links en rechts staan
rollen met meters oranje lint. 'We hebben hier zo veel lint liggen dat we heel
Den Haag ermee zouden kunnen versieren', zegt De Rover.

Op de toonbank staan kleine uitvoeringen van onderscheidingen keurig opgesteld
met het bijbehorende rozetje. Het rozetje voor een Lid in de Orde van
Oranje-Nassau (de laagste onderscheiding) kost zeven gulden, het
onderscheidingsteken in miniatuur meer dan tweehonderd gulden.

M. de Rover-Anten werkt nu 26 jaar in de winkel. Van Wielik is weliswaar volgens
de Rover 'een gewoon commercieel bedrijf', maar als ze de deuren zouden sluiten,
komt de lintjesregen direct in gevaar. Er wordt geen onderscheiding uitgereikt
die niet langs hofleverancier Van Wielik is geweest om van een lint te worden
voorzien. De Rover heeft zelf een rood-wit-blauw strikje op haar revers zitten.
'Een nationaliteitsspeldje', legt ze uit. 'Dat mag iedereen dragen. Ik ben zelf
niet onderscheiden. Maar dat hoeft van mij ook niet.' De Rover heeft alle
onderscheidingen wel eens in handen gehad, maar als ze er zelf een opspeldt, kan
ze een boete van vijfduizend gulden krijgen.

In de werkkamer van de deftige winkel staan twee open kartonnen dozen. In de een
liggen stapels blauwe sjerpen die alleen gedragen mogen worden door mensen die
Ridder Grootkruis in de Orde van de Nederlandse leeuw zijn. De andere doos zit
vol met sjerpen voor de Ridders Grootkruis in de Orde van Oranje-Nassau. Vandaag
zullen deze sjerpen in de dozen blijven. Commandeur in de Orde van de
Nederlandse Leeuw is de hoogste koninklijke onderscheiding die vandaag tijdens
de lintjesregen wordt uitgereikt, aan Karel Appel en Jeroen Krabbe. Het
overgrote deel wordt Lid of Ridder in de Orde van Oranje-Nassau.

In 1996 is het decoratiestelsel herzien: veel automatische onderscheidingen zijn
verdwenen. De gewone burger maakt meer kans op een onderscheiding. De Rover
heeft gemende gevoelens over de herziening. 'Het aantal lintjes was in 1996
beduidend minder dan voorheen. Dat merken wij in de omzet.'

De herziening leverde ook ontevreden gedecoreerden op. Toen Krajicek in 1996
Wimbledon had gewonnen, werd hij onderscheiden als Ridder in de Orde van de
Nederlandse Leeuw. De Rover: 'Het was voorheen onmogelijk dat sporters daarvoor
in aanmerking kwamen. De Orde van de Leeuw was meestal voor hoogleraren. Nadat
Krajicek was onderscheiden, wilden hier twee Ridders in de Orde van de
Nederlandse Leeuw hun onderscheiding inleveren. Maar dan moeten ze niet bij mij
zijn.'

Gedecoreerden of nabestaanden die onderscheidingen willen inleveren, moeten dat
doen bij de Kanselarij der Nederlandse Orden. De onderscheidingen worden dan
gebruikt voor nieuwe gedecoreerden. Nabestaanden die de onderscheiding niet
willen afstaan, kunnen deze kopen.

Onderscheidingen ; Algemeen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              82 of 109 DOCUMENTS

                                NRC Handelsblad

                                 April 28, 1999

'Vrijheid'

BYLINE: FRITS ABRAHAMS

SECTION: Achterpagina; Pg. 28

LENGTH: 476 words


Als je Salman Rushdie mag geloven, is er weinig meer aan de hand. De Iraanse
regering heeft in september vorig jaar de fatwa - het religieuze doodvonnis
tegen hem - officieus ingetrokken, en sindsdien heeft hij zijn vrijheid 'voor 85
procent' teruggekregen. 'Ik kan meer doen dan u denkt', zei hij gistermiddag
tijdens een persconferentie in Amsterdam. 'Nee, ik wil daar verder niets over
zeggen.'

Helaas, de wens lijkt weer eens de vader van de gedachte. Want voor de
buitenwereld viel er bitter weinig te merken van de herwonnen vrijheid van
Rushdie. Op drie plekken in Amsterdam verscheen Rushdie in de openbaarheid en
elke keer bleken er zware veiligheidsmaatregelen te zijn getroffen.

's Middags, 14.15: in een donkergroene Volvo, met een veiligheidsman op de
voorbank, wordt Rushdie naar een zaaltje bij de Beurs van Berlage gebracht voor
de persconferentie. Bij de ingang schieten twee veiligheidsmensen toe om hem
naar binnen te begeleiden. De verzamelde journalisten hebben pas de avond
tevoren de locatie doorgekregen van de uitgeverij.

's Middags, 16.15: lezers die hun boek door Rushdie willen laten signeren,
moeten bij boekhandel Scheltema door een metaaldetector, waarna ze ook nog eens
gefouilleerd worden. In het kielzog van Rushdie bevindt zich voortdurend ene
'Ab', een officiele Nederlandse veiligheidsfunctionaris, die toezicht houdt en
daarover geen enkele mededeling aan de pers wil verstrekken.

's Avonds, 19.30: ook de 500 bezoekers van de Beurs van Berlage, waar Rushdie
een interview zal geven, moeten door de metaaldetector.

Als ik even retorisch mag worden: als dit alles 'vrijheid' is, wat is dan
'onvrijheid'? En wordt Rushdie niet verblind door de illusie dat de houding van
Iran tegenover hem wezenlijk is veranderd - iets wat insiders nog altijd hevig
betwijfelen? De fatwa is immers nooit officieel ingetrokken door de regering van
Iran. Religieuze fanatici hoeven zich door niets weerhouden te voelen.

Enerzijds lijkt Rushdie zich dit bewust, anderzijds doet hij soms alsof hij de
veiligheidsmaatregelen overdreven vindt. Tegen de journalisten zei hij 's
middags: 'Er is nog security nodig... er is nog altijd een serieus risico.' Maar
's avonds sneerde hij tegen het publiek: 'De reden waarom er hier security is,
is dat men het wil. Het wordt me aangeraden, en ik kan dat moeilijk weigeren.'

De schizofrenie van iemand die de werkelijkheid soms moet ontkennen om te kunnen
overleven? Het zou niet zo vreemd zijn. Het vooruitzicht de rest van je leven
met bodyguards te moeten doorbrengen, is voor een gewone burger onmverdraaglijk.
Toch zal Rushdie ermee moeten leven, want geen land ter wereld wil de schande op
zich laden van een moord op een beroemde schrijver op zijn grondgebied.

Islam ; Literatuur ; Kunst en Cultuur ; Kunst ; Taal- en Letterkunde ;
Levensbeschouwing ; Religie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              83 of 109 DOCUMENTS

                                NRC Handelsblad

                                 April 23, 1999

Therapeuten tobben niet over succes Viagra-pil

BYLINE: DOOR ONZE REDACTEUR DANIELA HOOGHIEMSTRA

SECTION: Binnenland; Pg. 2

LENGTH: 812 words

DATELINE: RIJCKHOLT, 23 APRIL.


Lust en intimiteit, daarover congresseerden de deskundigen. Is er veel ten goede
veranderd door de Viagra-pil? De relatietherapeuten hebben in ieder geval nog
genoeg werk aan de winkel.

Ze liepen door de zalen van het Limburgse kasteel Rijckholt met congrestassen
waarop in grote witte letters 'Viagra' stond.

De seksuologen, psychotherapeuten en psychologen die gisteren het derde
multidisciplinaire seksuologiesymposium 'Recht op lust versus intimiteit'
bezochten, leken aan de aanwezigheid van de farmaceutische industrie al gewend
te zijn. De mannen en vrouwen, opgeleid om problemen op te lossen door te
praten, maakten hun aantekeningen zelfs op blocnotes met het logo van de
uitvinder van de pil tegen erectieproblemen.

De therapeuten die hun vakgebied sinds de opkomst van de farmaceutische
wondermiddelen steeds kleiner hebben zien worden, accepteren hun nederlaag in
stijl. 'Vroeger maakte ik mij kwaad over de pretenties van de farmaceutische
industrie', zegt seksuologe A. de Waard uit Amsterdam. 'Tegenwoordig moet ik
erom lachen.'

Nee, hun vak is niet weggeconcurreerd door pillen. De vraag naar therapie is
door de komst van de Viagra-pil juist gestegen, zegt psycholoog/seksuoloog M.
van Dongen. 'Door de pil zijn meer mensen zich nu bewust van het probleem.'
Klinisch psycholoog W. Mannien, werkzaam bij het Holy-ziekenhuis in Vlaardingen,
weet dat pillen uiteindelijk toch geen oplossing zijn. 'De Viagra-pil is een
eerste hulpmiddel. Daarna moet je de patient zo behandelen dat die pil niet meer
nodig is.'

Spreker Jolanda de Vries van de Katholieke Universiteit Brabant bracht slecht
nieuws. Als psychologe heeft zij onderzocht wat mensen verstaan onder kwaliteit
van leven. Seks blijkt ergens onderaan te staan, op plaats 25. 'Seksualiteit is
niet essentieel voor de kwaliteit van het leven van mensen', luidde haar
stelling. Een vrouw greep de microfoon. Wist de onderzoekster wel dat seks een
van de belangrijkste bronnen van conflict is in relaties? Hoe kan het dan niet
belangrijk zijn?

Een andere toehoorder wilde wel eens weten weten wat er op plaats 23 en 24
stond. Het antwoord gaf weinig hoop: 'lichaamsbeeld' (23) en 'de mogelijkheid om
nieuwe vaardigheden te leren' (24). Een laatste strohalm was dat van de mensen
die seks geheel onbelangrijk vonden (25 procent), een substantieel aantal oud of
chronisch ziek was.

R. van Lunsen, hoofd van de afdeling psychosomatische gynaecologie en
seksuologie bij het Amsterdams Medisch Centrum (AMC), bracht voor het voetlicht
dat seksuele repressie en gebrek aan affectie tijdens de jeugd slecht zijn voor
de seksuele ontwikkeling. Dat klonk niet als iets nieuws. Wel interessant was
dat hij er empirisch bewijs voor had: mensen met obsessief seksueel gedrag in
zijn praktijk bleken altijd onder seksuele repressie of gebrek aan affectie te
hebben geleden.

Van Lunsen verschilde van mening met A. Vansteenwegen, hoogleraar in Leuven en
relatietherapeut, over het 'open-ogen-orgasme'. Van Lunsen vindt dat je niet aan
elkaar moet vragen waar je aan denkt tijdens seks. Ieder heeft recht op zijn
eigen geheime lusten en hoeft zijn partner niet aan te kijken.

Maar Vansteenwegen zei dat het elkaar aankijken tijdens een orgasme juist
heilzaam is. Alle elementen die hij belangrijk vindt in een relatie, kwamen
volgens hem dan in een keer samen: confrontatie, nabijheid, onderscheid en
genot. Intimiteit ontstaat als mensen elkaar in hun verscheidenheid begrijpen,
zei Vansteenwegen. En hoe bereik je dat? Door te praten, te praten en nog eens
te praten.

Een vrouw uit het publiek, die er klaarblijkelijk niet voor haar beroep zat,
zei: 'Ik vind het zo moeilijk om steeds weer dat onbegrip in die ogen te zien.
Zijn ogen zeggen groen, terwijl ik rood voel.' Confrontatie is een 'eerste
stap', antwoordde Vansteenwegen.

E. Meuleman, uroloog bij het universiteitsziekenhuis van Nijmegen, wreef zijn
gehoor met tabellen en factsheets nog eens in wat het al vermoedde: de
Viagra-pil is een groot succes. Maandelijks worden rond de 9.000 recepten
uitgeschreven voor pillen en injecties met het erectiemiddel en uit een
internationale studie blijkt dat het echt werkt.

Nee, zei Meuleman in de pauze, er is geen reden voor de sekstherapeuten om er
maar mee op te houden. 'Maar ze moeten wel alle zeilen bijzetten om niet
voorbijgestreefd te worden.' Het praatje van Vansteenwegen over intimiteit
bijvoorbeeld, vond hij 'onbegrijpelijk'. Zo'n relatietherapie is maar weggelegd
voor een kleine elite die daar geld en tijd voor heeft. 'Wij zijn er ook voor
Jan met de pet', zei hij.

Van de sponsoring van het congres door Pfizer b.v. keek Meuleman niet gek op.
'Ons onderzoek drijft op financiering uit de farmaceutische industrie. Pfizer
heeft ons kortgeleden ook weer zes ton gegeven.'

Geneeskunde ; Seksualiteit ; Maatschappij ; Sociaal Cultureel ; Gezondheid

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              84 of 109 DOCUMENTS

                                NRC Handelsblad

                                 April 20, 1999

De prins en de WOB

BYLINE: HARRY VAN WIJNEN

SECTION: Opinie; Pg. 11

LENGTH: 991 words


eeft een brief die prins Willem Alexander aan premier Kok schrijft een andere
status dan een brief die premier Kok aan Willem Alexander schrijft? De
Volkskrant meent van wel. Ze heeft met een beroep op de Wet Openbaarheid van
Bestuur (WOB) bij de bestuursrechter in Amsterdam aangevoerd dat een brief van
de kroonprins over zijn IOC-lidmaatschap niet door het kroongeheim beschermd
wordt en derhalve openbaar gemaakt mag worden. De minister-president had eerder
het verzoek afgewezen omdat volgens hem de openbaarmaking van de brieven 'de
eenheid van de kroon' in gevaar brengt. Kok volgt hiermee de formulering van de
WOB, die onder meer een uitzonderingsgrond voor het verstrekken van informatie
geeft 'voor zover de eenheid van de kroon in gevaar zou kunnen komen'(art. 10,
hoofdstuk V, wet van 31 oktober 1991, Sbl 703).

De schermutseling is ietwat mistig, doordat de Volkskrant niet weet of de brief
die ze in handen wil krijgen geschreven is door de prins, dan wel door premier
Kok. Ze weet dus niet waar ze naar vraagt, maar dat doet aan het belang van de
zaak niet af. In een verwijderd verband is namelijk het Geheim van Noordeinde in
het geding.

Hoewel de bestuursrechter in eerste instantie bepaald heeft dat Koks afwijzing
van het Volkskrant-verzoek onvoldoende was gemotiveerd (wat nog geen toewijzing
van dat verzoek inhoudt) geloof ik niet dat de Volkskrant erin zal slagen door
de constitutionele cordons rondom de koninklijke onschendbaarheid heen te
breken. Het ochtendblad vindt daarvoor noch de constitutionele praktijk noch de
literatuur aan haar kant.

De vraag die de Volkskrant aan de bestuursrechter heeft voorgelegd is of de
kroonprins deel uitmaakt van de kroon, het regeringsorgaan dat gevormd wordt
door de koningin en de ministers gezamenlijk. De Volkskrant beantwoordt die
vraag ontkennend, op grond van het impliciete argument dat Willem Alexander niet
tot de regering behoort. Omdat de kroonprins geen deel uitmaakt van de kroon,
kan 'de eenheid van de kroon' door de publicatie van de briefwisseling, aldus de
Volkskrant, ook niet in gevaar worden gebracht. De rechter in tweede instantie
(de Afdeling rechtspraak van de Raad van State) zal zich, denk ik, niet voor dat
gat laten vangen. Constitutioneel is het niet beslissend dat de kroonprins geen
plaats heeft in het regeringsorgaan dat ook wel kroon wordt genoemd. Aangezien
hij echter een ondeelbaar verband met de koninklijke waardigheid vormt, staat
hij zo dicht bij de kroon, dat hij geacht wordt daar deel van uit te maken.

De ministers van staat dr. W. Drees en prof.mr. P.J. Oud hebben in 1964 in een
door de regering gevraagd advies over de werking van de ministeriele
verantwoordelijkheid voor de leden van het koninklijk huis onder meer het
volgende uitgangspunt geformuleerd: 'Hoe dichter bij de troon, hoe eerder het
aanzien van het koningschap kan worden gediend of geschaad'. Van dat advies, dat
sindsdien als grondslag van de discussie over dit onderwerp heeft gediend, is de
variant afgeleid: 'Hoe verder van de troon, hoe meer bewegingsvrijheid de leden
van het koninklijk huis hebben'. Dat geldt ook voor de brieven die zij
schrijven. Schrijft een lid van de koninklijke familie die geen officiele status
heeft (bijvoorbeeld een niet-troongerechtigde neef van de koningin) als gewoon
burger een brief aan de regering, dan is er geen enkel staatsrechtelijk belang
dat zich tegen openbaarmaking daarvan zou verzetten.

Een briefwisseling tussen de kroonprins en de minister-president over het IOC
valt uiteraard niet in die categorie. De minister-president heeft hier niet met
de gewone burger Willem Alexander te doen, maar met de 'vermoedelijke'
troonopvolger (een grondwettelijke functie), wiens woorden en daden voor de
regering niet vrijblijvend zijn, maar op elk moment de ministeriele
verantwoordelijkheid kunnen activeren. Premier Kok heeft het niet met zoveel
woorden gezegd (de minister-president is nooit lang van stof als het om
staatsrechtelijke aangelegenheden van het koninklijk huis gaat), maar zijn
beknopte argumentatie is duidelijk genoeg: ook de toekomstige koning moet onder
de gebruikelijke geheimhouding met de regering kunnen corresponderen. Hij moet
dat kunnen doen met inachtneming van dezelfde beginselen die voor het
staatshoofd gelden. De kroonprins geniet dus de van de koninklijke
onschendbaarheid afgeleide bescherming, ofwel een afgeleide onschendbaarheid.
Dat is bij uitbreiding een toepassing van een kernbeginsel dat in het verkeer
tussen staatshoofd en minister overigens onomstreden is. Even onomstreden
trouwens als de geheimhouding die zich uitstrekt over de correspondentie tussen
ministers onderling. Of dat nu handgeschreven amice-briefjes betreft of
officiele brieven, ze worden niet openbaar gemaakt - tenzij ze uitlekken. Ook
daarvoor bestaat een naam: het geheim van de ministerraad. In principieel
opzicht is het Geheim van Noordeinde niet van een andere orde dan het Geheim van
de Treveszaal. Het is een constitutioneel beveiligingssysteem dat nog door
Thorbecke is ontworpen.

Premier Kok heeft op de rechtszitting geen verklaring gegeven voor zijn stelling
dat openbaarmaking van de briefwisseling over het IOC de eenheid van de kroon
zou aantasten. Dat lijken grote woorden, maar het ligt voor de hand waarom Kok
ze heeft gebruikt. Als hij de brieven zou moeten vrijgeven, zouden niet alleen
zijn standpunt en het waarschijnlijk niet geheel gelijkluidende standpunt van
Willem Alexander voorwerp van politieke discussie worden, maar ook dat van
koningin Beatrix, die zich naar verluidt actief met de zaak heeft bemoeid. Als
de Afdeling rechtspraak van de Raad van State de Volkskrant alsnog toestemming
mocht geven de brieven van of aan de kroonprins te publiceren, is er geen enkele
reden meer om het Geheim van Noordeinde nog langer in stand te houden.

Koningshuizen ; Wetgeving ; Rechtspraak ; Recht ; Justitie ; Politiek en Staat ;
Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              85 of 109 DOCUMENTS

                                NRC Handelsblad

                                 April 8, 1999

Niemand weet het echt

BYLINE: ANNA VISSER

SECTION: Media; Pg. 29

LENGTH: 654 words


Oud-Trouw columnist A.J. Klei kan zich, met of zonder kelkje onder handbereik,
nog steeds opwinden over het gebrek aan historische kennis bij nogal wat jonge
journalisten. 'Ze denken bij het woord pacifisme nog steeds alleen aan Fred van
der Spek, alsof pacifisme en antimilitarisme iets is van na de Tweede
Wereldoorlog. Maar weinigen kennen Bart de Ligt.' Die was in 1915 een van de
opstellers van het eerste dienstweigeringsmanifest en richtte in 1921 met een
aantal gelijkgestemden het 'Internationaal Anti-Militaristisch Bureau tegen
Oorlog en Reactie' op, aldus de samenstellers van de briefwisseling tussen De
Ligt en Ghandi waarin de eerste duidelijkheid wilde verkrijgen over de mate van
antimilitarisme van Ghandi. De vreedzame Ghandi schreef in 1929 dat 'alle aktie
om de oorlog te doen eindigen, waardeloos zal blijken, zolang men de werkelijke
oorzaken van de oorlog niet zal hebben begrepen en tot in zijn wortels
aangepakt. En is de eerste oorzaak van de moderne oorlogen niet de onmenselijke
wedijver om de zogenaamde zwakkere rassen van de aarde uit te buiten?'

Zeventig jaar later buigen hoge militairen, regeringsleiders, Kamerleden en
oud-Kamerleden zoals Fred van der Spek (PSP) zich over de vraag 'wat te doen'
inzake Kosovo. Zal het kwaad (het Servische nationalisme) daar 'tot in zijn
wortels worden aangepakt?'

Van der Spek heeft geen oplossing, zegt hij in HP/De Tijd 'of het zou een levend
vredesschild van gewone burgers moeten zijn.' Vrij Nederland belde 58 Kamerleden
om hun mening te horen. PvdA-Kamerlid Apostolou 'blijft zich tegen elke vorm van
geweld verzetten.' D66'er De Graaf is niet op voorhand tegen het sturen van
grondtroepen: 'Alle opties zijn open.' CDA'er Henk de Haan antwoordt op de vraag
hoe nu verder: 'We moeten gewoon doorschieten.' Anderen noemen Kofi Annan,
Shimon Peres, Nelson Mandela en Primakov als mogelijke personen die een
doorbraak zouden kunnen bewerkstelligen. Niemand weet het echt - dat is
vooralsnog geen vrolijk vooruitzicht.

Wat te doen 'na de bommen', vroeg De Groene Amsterdammer aan onder anderen Bart
Tromp, buitengewoon hoogleraar internationale betrekkingen: 'De enige mogelijke
en aanvaardbare oplossing is dat Kosovo een protectoraat wordt van de
internationale wereld.' Volgens Tromp 'moet de Balkan af van het nationalisme',
maar volgens Balkan-historicus Raymond Detrez zal het niet meevallen 'het
nationalisme de kop in te drukken. Ik denk dat je de boel in toom kunt houden
door staten uitzicht te geven op lidmaatschap van de EU en de Navo. Die staten
weten dat ze daarvoor hun minderheden fatsoenlijk moeten behandelen en
conflicten met buurstaten moeten vermijden.' Dat besef is in Turkije anders nog
niet doorgedrongen.

Geen vrolijk vooruitzicht noemt VN het feit dat ondanks de vele aandacht die
psychiaters wereldwijd wijden aan het verschijnsel depressie (330 miljoen mensen
lijden daar aan van wie 800.000 in Nederland) over de oorzaak van deze ziekte
nog zo bedroevend weinig bekend is. 'De belangrijkste vooruitgang, zeggen de
meeste psychiaters, is dat er geen strijd meer bestaat tussen behandelaars die
alleen gesprekstherapie willen geven en collega's die zweren bij medicijnen.'
Een geinterviewde zegt, juist omdat geen arts hem de oorzaak van zijn depressie
kon vertellen, hij vreselijk onzeker is: 'Ik weet nog steeds niet hoe ik het kan
zien aankomen. Of wat ik moet doen om het niet meer te krijgen.'

Jezelf op een nieuw jurkje trakteren om iets aan je ongeluk te veranderen, is
zeker niet genoeg zegt Coos Thone in HP/De Tijd in een verhaal over de gestaag
groeiende aanhang van het boeddhisme in Nederland. Tijdens meditatie leert zij
emoties te observeren. 'Ik zie ze voorbij komen, en omdat ik er niet op doorga,
raak ik er ook niet in verstrikt.'

Zou de Navo er spijt van hebben dat ze soms niet ook zo denkt?

Fred van der Spek in HP (Foto Jos Lammers)

Tijdschriften ; Media ; Pers

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              86 of 109 DOCUMENTS

                                NRC Handelsblad

                                 March 27, 1999

'Koele cijfers zijn ondemocratisch' ; WODC-DIRECTEUR VAN DE BUNT OVER DE
GEVAARLIJKE VERWETENSCHAPPELIJKING VAN BELEID

BYLINE: MICHA KAT

SECTION: Wetenschap & Onderwijs; Pg. 47

LENGTH: 1785 words


'Er is veel afstand tussen wet en werkelijkheid', zegt Henk van de Bunt, hoofd
van het wetenschappelijk centrum van Justitie.

'DE DEMOCRATISCHE legitimering van beleid lijkt te worden vervangen door een
wetenschappelijke', zegt Henk van de Bunt. ''Koele cijfers dringen de wil van
het volk steeds meer naar de achtergrond. Ik zie dat als een gevaar, juist omdat
het ondemocratisch is.' Van de Bunt is vanaf 1994 hoofd WODC (Wetenschappelijk
Onderzoek- en Documentatiecentrum) op het ministerie van justitie. Hij is zowel
socioloog als jurist. Als je die twee wetenschappen optelt is de uitkomst bijna
altijd: criminologie.

Het WODC doet in opdracht van het departement beleidsondersteunend onderzoek.
''Wij doen nu bijvoorbeeld in opdracht van de overheid continu onderzoek naar de
georganiseerde misdaad in Nederland', zegt Van de Bunt. ''Elke twee jaar moeten
we rapporteren. Wij proberen zo genuanceerd mogelijk te zijn, maar de politiek
neemt wel tal van beslissingen, bijvoorbeeld over het gebruik van bijzondere
opsporingsmethoden, mede op basis van ons onderzoek. Beleidsvoering zou
gebaseerd moeten zijn op normatieve, politieke keuzes. Die mag je niet
verdringen met wetenschappelijke argumenten.'

KRACHT

De opwinding over het Rijksinstituut voor Volksgezondheid en Milieu (RIVM -
ontstaan nadat een RIVM-statisticus het instituut ervan had beschuldigd onzekere
modellen als waarheden te presenteren - is nog niet uitgewoed. Zou zoiets zich
ook met het WODC kunnen voordoen? Van de Bunt: ''De problematiek is herkenbaar.
Onze relatie met het departement is zeer hecht: als stafdirectie vallen we
direct onder de secretaris-generaal. Het departement bepaalt de agenda van ons
onderzoekprogramma en financiert ons instituut. Wij hebben geen vrijheid van
onderzoekskeuze, maar wel in de uitvoering en in onze publicaties. Af en toe
hoor je dat men niet wil dat bepaalde dingen gezegd of geschreven worden, maar
van een gevecht tegen het ministerie is absoluut geen sprake. We zijn er, in
tegenstelling tot het RIVM, gewoon onderdeel van. Daar ligt nu juist onze
kracht: het leveren van onderzoeksgegevens waar het departement beleidsmatig mee
uit de voeten kan. Het lijkt mij zeer onwaarschijnlijk dat we ooit te maken
zullen krijgen met een rel a la RIVM.'

Zou het niet ook een rol spelen dat milieu-cijfers (hoe smerig is iets) een
'harder' karakter hebben dan bepaalde uitkomsten van criminologisch onderzoek
(hoe groot is de kans dat iemand een boef wordt)? Van de Bunt: ''Dat is maar ten
dele waar. We werken bijvoorbeeld sinds een jaar met het 'prognosemodel
sanctiecapaciteit' (zie kader). Op basis van de uitkomsten van berekeningen aan
de hand van dat model worden belangrijke beslissingen genomen over de
investeringen in het gevangeniswezen. Het model kent talloze variabelen zoals
politiesterke, demografische en criminologische cijfers en de slagkracht van
justitie. Je kunt er ook allerlei beleidsresultaten mee voorspellen in de sfeer
van: als de politie de komende tien jaar niet groeit, wat is daarvan dan het
effect op de criminaliteit? Als de cijfers uit dat model niet kloppen, hebben we
een groot probleem. Ik zie het echter ook als mijn taak het enthousiasme over
dit model wat te temperen. Het mag geen gouden kalf worden. We hebben een extern
instituut contra-expertise laten uitvoeren op bepaalde resultaten en laten
schieten op het model zelf. Ik durf nu wel te zeggen dat het model niet meer
valt te manipuleren.'

Uit de onderzoeksagenda van het WODC tot 2000 is de politieke opportuniteit goed
af te lezen. Jeugdcriminaliteit, rechtshandhaving, sancties, vreemdelingen,
georganiseerde misdaad: het zijn allemaal zaken waar ook het openbaar ministerie
zich de komende jaren op zal richten, getuige het OM-jaarplan 1999. Van de Bunt
heeft wel enige twijfels over het nut van de tweejaarlijkse rapportage over de
georganiseerde misdaad. 'In het kielzog van de IRT-enquete heeft de
groep-Fijnaut een rapport van 1.100 pagina's geschreven. Dan is het de vraag wat
je na een paar jaar daaraan nog kunt toevoegen.'

De hoofdconclusies van de laatste 'WODC-monitor georganiseerde criminaliteit'
van begin dit jaar waren: de georganiseerde misdaad loopt minder langs etnische
scheidslijnen dan we dachten en de rol van vrouwen in de netwerken is juist
groter dan we dachten. Hebben we hier iets aan? Van de Bunt: ''We doen wat de
Tweede Kamer vraagt. De nuttigheidsvraag is dan minder relevant. Over de
georganiseerde misdaad zeggen we nu in feite: etniciteit doet er niet toe, het
gaat om de sociale verbanden. Dat is toch weer een andere manier van denken dan
de thans vigerende.'

Wat de vreemdelingen betreft zal het WODC zich de komende tijd richten op
onderzoek naar de effecten van de koppelingswet. Deze wet zorgt ervoor dat
illegalen geen gebruik kunnen maken van tal van voorzieningen waarop 'gewone'
burgers wel recht hebben zoals uitkeringen. Van de Bunt: ''Daarnaast gaan we de
motieven van asielzoekers onderzoeken waarbij we ons concentreren op de vraag
waarom ze naar Nederland komen. Er is thans sprake van een sterke aanname dat
asielzoekers voor Nederland kiezen, bijvoorbeeld omdat de opvang hier zo goed
zou zijn. Wellicht is dat geheel onjuist en is er helemaal geen sprake van een
positieve keuze. We weten dat vele asielzoekers niet eens door hebben dat ze in
Nederland zijn. Je kunt de vraag ook toespitsen: wat is de rol van reisagenten
of mensensmokkelaars bij de keuze voor Nederland? Ook in de discussie over
asielzoekers zie ik een duidelijke taak voor het WODC om de knuppel in het
hoenderhok te gooien.'

Dat is in elk geval uitstekend gelukt bij de rapportage eind vorig jaar over de
effecten van de ontnemingswetgeving, beter bekend als 'Pluk ze'. De opbrengst
aan geconfisqueerd crimineel vermogen bleek bitter tegen te vallen. Van de Bunt:
''Er is vaak nog te veel afstand tussen wet en werkelijkheid. Dat is uiterst
frustrerend: er wordt vaak jaren gesoebat om een wet die, eenmaal aangenomen,
nauwelijks blijkt te werken. Hier hebben wij bij uitstek een functie. Niet
alleen om te onderzoeken waarom een wet slecht werkt, zoals bij 'Pluk ze', maar
ook om te zorgen dat de wetten beter aansluiten op de maatschappelijke
realiteit. Vandaar dat ook wetgevingskwaliteit een prioriteit heeft gekregen op
onze nieuwe onderzoeksagenda.'

DISCRIMINATIE

Vorig jaar vierde het WODC het 25-jarig bestaan. Van de Bunt is het vierde
'hoofd' na het illustere rijtje Wouter Buikhuisen (1973-1975, waarnemend), Dato
Steenhuis (1975-1982), Jan van Dijk (1982-1988) en Josine Junger-Tas
(1988-1994). Buikhuisen kreeg de opdracht het toenmalige WVDC (Wetenschappelijk
Voorlichtings- en Documentatiecentrum) uit te bouwen. Een van zijn belangrijkste
wapenfeiten is het creeren van het documentatieblad Justitiele Verkenningen dat
thans negen keer paar jaar een gezaghebbend themanummer brengt.

Onder Buikhuisen werd de criminologie in Nederland snel volwassen. Promoveerde
hij zelf nog op een proefschrift over de nozems van het eind van de jaren zestig
(zijn dat criminelen of geengageerde wereldverbeteraars?), onder zijn leiding
deed het WODC participerend onderzoek naar discriminatie door de politie in
contacten met verdachten, een onderwerp dat ook nu nog uiterst actueel is. De
belangrijkste uitkomst: Surinamers werden zeer nadrukkelijk gediscrimineerd. Dat
onderzoek, uitgevoerd door Josine Junger, een jonge promovendus van Buikhuisen,
zou grote gevolgen hebben voor het WODC. Buikhuisen (in de WODC-jubileumbundel):
''Nou, Josine schreef dat allemaal op en het rapport ging naar Jac Fonteijn (de
toenmalige directeur-generaal politie). Ik werd gebeld door Fonteijn en die zei:
'Amice, dit kan niet gepubliceerd worden. Daar moet nog eens goed over gesproken
worden.' Ik zei toen: 'Dat ben ik niet met je eens. De afspraak is dat jullie
drie maanden de tijd krijgen om je op de publicatie voor te bereiden. Je hebt
dus tijd genoeg om maatregelen te nemen.' 'Nou', zei hij, 'dat kan zo echt
niet'. Dus hij belt minister Van Agt. Van Agt zegt ook nee. Via de SG kreeg ik
te horen dat het rapport niet kon worden gepubliceerd. Dus ik bel Van Agt en
zeg: 'Of het rapport wordt gepubliceerd, of ik neem ontslag. Ik ben hier gekomen
om op de praktijk gericht en voor Justitie relevant onderzoek te doen. Sommige
onderzoek zal pijn doen, ander onderzoek zal blij maken, daar gaat het niet om.'
Nou, het is toen een heel conflict geweest, maar dat was ook direct het eerste
en het laatste, want vanaf dat moment is zo'n discussie nooit meer gevoerd.'

ONDER DE PET

Terwijl het volgens Buikhuisen dus nooit is voorgekomen dat concrete
onderzoeksresultaten onder de pet werden gehouden, zegt zijn opvolger Steenhuis
dat de strijd tegen het departement (''dat het toch maar verdomd lastig vond dat
die rapporten zo maar gepubliceerd konden worden zonder dat er een vetorecht op
zat') ''pas onder minister Job de Ruijter in het einde van de jaren zeventig
''endgultig in het voordeel van het WODC is beslist'.

In de wereld van de criminologie is de strijd tussen de 'gouvernementelen' (het
WODC) en de 'academen' (de universitaire criminologen) nog altijd niet
uitgewoed, al zijn de scherpe kantjes - toen de academische wereld
WODC-onderzoek al bij voorbaat als besmet zag - er wel af. Deze animositeit
heeft ook een belangrijke financiele oorzaak: juist in de periode dat de
universiteiten werden getroffen door enorme bezuinigingen, groeide het WODC uit
zijn voegen: onder Steenhuis verdubbelde het aantal medewerkers. Van de Bunt:
''Je ving geluiden op dat het geld niet op kon, bijvoorbeeld dankzij het extra
budget voor preventieprojecten. Dat financiele verschil is er nog steeds. De
WODC-accomodatie is nog altijd veel beter dat die van het gemiddelde
onderzoeksinstituut.'.

Dit heeft ook te maken met het feit dat criminologie zich in Nederland nooit
heeft weten te ontwikkelen tot een sterke, zelfstandige wetenschap. ''Het zou
goed zijn als er een zelfstandige studierichting criminologie zou komen aan de
juridische faculteiten', zegt Van de Bunt. ''Maar tegelijkertijd zal
criminologie altijd gevoed moeten worden door 'moederwetenschappen' als rechten,
sociologie en pedagogiek.' Prof. C. Fijnaut schrijft in de jubileumbundel echter
dat ''het criminologisch onderzoek aan Nederlandse universiteiten nog steeds
hoofdzakelijk wordt verricht door een paar deeltijds kleine middenstanders die,
geholpen door wat familieleden en buren, het hoofd boven water proberen te
houden'. Daarom is hij verhuisd naar Belgie (Leuven) waar criminologie volgens
hem wel de wetenschappelijke plaats krijgt die zij verdient.

Sociale wetenschappen ; Wapens ; Wetenschap en Techniek ; Defensie ;
Criminaliteit ; Recht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              87 of 109 DOCUMENTS

                                NRC Handelsblad

                                 March 27, 1999

Soms loert de wanhoop ; Sadako Ogata over de hulp aan vluchtelingen

BYLINE: DOOR LAURA STARINK - FOTO VINCENT MENTZEL

SECTION: Magazine; Pg. 28

LENGTH: 2816 words


Meer dan twintig miljoen ontheemden heeft Sadako Ogata onder haar hoede. Acht
jaar geleden werd ze benoemd tot Hoge Commissaris voor vluchtelingen van de
Verenigde Naties. Met de vuist op tafel slaan past niet bij haar karakter.
Cynisme evenmin. Liever is ze pragmatisch. Volgens haar moet het internationale
hulpsysteem nodig worden herzien.

Vlak bij de Place des Nations in Geneve staat het nieuwe gebouw van de United
Nations High Commissioner for Refugees. Het is strak, halfrond en grijs. Van
binnen doet het denken aan een gevangenis, een koepel met ronde galerijen. De
kleuren zijn licht, de banken geel en rondom de zitjes kwijnt het kantoorgroen.
VN-beveiligingsbeambten voor de deur. Alles is simpel en saai.

Achthonderd mensen werken hier, de overige 3.500 veldwerkers zijn verspreid over
de wereld - Joegoslavie, Angola, Rwanda, Hongkong, Birma, Sierra Leone - op
plekken waar mensen op drift zijn en nood moet worden gelenigd. Het personeel
leidt een diplomatenbestaan: twee, drie, vier jaar hier, dan weer daar. Veldwerk
wordt afgewisseld met kantoorfuncties. Het zijn geen makkelijke banen, zeggen ze
op het hoofdkantoor. Weinig ruimte voor priveleven, veel echtscheidingen, af en
toe een zelfmoord. Er is een eigen traumateam, voor werknemers die flippen,
zoals de man die voor zijn ogen zag hoe Vietnamese bootvluchtelingen in zee
werden gegooid en zichzelf verwijt dat hij niet genoeg kinderen uit het water
heeft kunnen halen. Het personeel krijgt overlevingstrainingen in de Zwitserse
Alpen. Hoe je voor te bereiden op een gijzeling, zoals de Fransman Vincent
Cochetel overkwam die afgelopen december door de Tsjetsjenen werd vrijgelaten na
bijna een jaar zwijgend in donkere kelders te hebben doorgebracht. Maar in
Geneve is het kantoorwerk net als bij iedere andere humanitaire organisatie.

Sadako Ogata is eenenzeventig en sinds 1991 Hoge Commissaris voor vluchtelingen
van de Verenigde Naties. Dit najaar werd haar baan met twee jaar verlengd, zodat
ze de tien jaar vol kan maken en het vijftigjarig bestaan van de organisatie in
december 2000 nog kan meebeleven.

Ogata komt uit Tokio, waar ze in 1927 werd geboren in een rooms-katholiek
diplomatengezin. Haar grootvader was minister van Buitenlandse Zaken. Ze
studeerde politicologie in Tokio, Washington en Berkeley. Jarenlang doceerde ze
internationale betrekkingen aan de universiteit van Tokio. Ze was gevolmachtigd
minister van Japans permanente missie bij de VN, Japanse afgevaardigde naar de
Algemene vergadering van de VN en bestuursvoorzitter van UNICEF. Lid van de
mensenrechtencommissie van de VN. Directeur van het Instituut voor
internationale betrekkingen aan de universiteit van Tokio en decaan van de
faculteit voor internationale betrekkingen. Haar man is bankier, met pensioen,
ze heeft een zoon en een dochter.

Een vol leven, zou je denken. Maar toen ze acht jaar geleden door
VN-secretaris-generaal Perez de Cuellar gevraagd werd om Hoge Commissaris voor
vluchtelingen te worden, veerde ze op. 'Ik was erg verbaasd. Maar ik heb altijd
gezegd dat er te weinig Japanners in internationale fora zitten. Dus ik dacht:
als ik gekozen word, loop ik er niet voor weg. De competitie was zwaar. Er waren
zes of zeven kandidaten. Toen ik het beslissende telefoontje kreeg, was ik
eerlijk gezegd nogal blij.'

Vredeshandhaving, mensenrechten, dat waren de onderwerpen waarnaar Ogata's
professionele belangstelling uitging. Ze nam deel aan internationale
mensenrechtenconferenties. 'Als telg uit een diplomatengezin was buitenlandse
betrekkingen voor mij vertrouwd terrein. Als politicoloog had ik me
beziggehouden met theorieen over besluitvorming, de VN-baan gaf me de kans de
theorie in praktijk te brengen. Toen ben ik in het diepe gesprongen. Ik kwam in
Geneve aan en meteen daarop brak de Koerdencrisis uit. Ik zat in een klap midden
in een noodsituatie.'

Donaties

Sadako Ogata is klein, vriendelijk en afstandelijk. Een vakvrouw, geen causeur.
De tijd is krap bemeten. Persoonlijke vragen worden niet op prijs gesteld. De
vraag of haar belangstelling voor mensenrechten iets te maken heeft met haar in
Japan ongebruikelijke katholieke opvoeding leidt tot een verbaasde blik en een
wegwerpend gebaar. Op de vraag of ze in haar moeizame onderhandelingen met
onwillige of ronduit misdadige hoogwaardigheidsbekleders met haar vuist op tafel
slaat, antwoordt ze kortweg dat zulk gedrag niet bij haar karakter past. Cynisch
is ze niet geworden, zegt ze, ze is altijd praktisch en pragmatisch geweest. Of
ze weleens wakker ligt van haar verantwoordelijkheden? Ze geeft toe dat haar
baan haar soms weleens uit de slaap houdt, om er direct aan toe te voegen dat ze
van nature een gezonde slaap heeft. Op de al te impertinente opmerking dat de
meeste mensen op hun 64-ste rustig met pensioen gaan, zegt ze kordaat: 'Ik weet
niet hoe oud ik was toen ik aan deze baan begon.' Of ze veranderd is door haar
jaren in Amerika? 'Mijn gezin noemt me de Amerikaan van de familie. Maar ik ben
erg Japans. Ik heb bepaalde Amerikaanse karaktereigenschappen, ik ben nogal
direct en open. Maar ik heb het Japanse gevoel van loyaliteit aan familie,
traditie, geschiedenis, schoonheid.'

Tweeentwintig miljoen vluchtelingen, ontheemden en repatrianten heeft Sadako
Ogata onder haar hoede. Een onwaarschijnlijk getal, dat meegolft met de oorlogen
in de wereld. Het grootst was het aantal in 1995, toen de oorlog in Joegoslavie
en de massamoord in het Gebied van de Grote Meren in Midden-Afrika het cijfer
opstuwden tot 27 miljoen. Met de rampen fluctueert het budget, en de staf. De
UNHCR is geheel afhankelijk van donaties, van lidstaten van de VN en van
particulieren.

De Hoge Commissaris voor vluchtelingen werd in december 1950 in het leven
geroepen met een resolutie van de Algemene Vergadering van de Verenigde Naties.
De eerste Hoge Commissaris was een Nederlander, G.J. van Heuven Goedhart, in de
oorlog lid van de Nederlandse regering in ballingschap, daarna de eerste
hoofdredacteur van Het Parool. Als Hoge Commissaris kreeg hij de bijnaam
'Publiek Bedelaar Nummer 1'. Hij bekleedde de functie tot zijn dood in 1956.
Onder zijn leiding kreeg de UNHCR de Nobelprijs voor de Vrede.

De UNHCR was een kind van de koude oorlog, toen de wereld nog overzichtelijk
was. De vijand van jouw vijand was jouw vriend, en werd dus geholpen. Met de val
van het communisme kwam aan die overzichtelijkheid een eind. Regeringen regelen
hulpprogramma's tegenwoordig liever rechtstreeks dan via logge VN-instellingen.
En Ogata heeft dus elk jaar meer problemen om haar budget - vorig jaar een
miljard dollar - binnen te halen. Vaak zet ze projecten op terwijl het geld nog
niet gevonden is. En nu er niet meer in twee kampen wordt gedacht, wordt het
voor de VN ook steeds moeilijker positie te bepalen.

'In alle landen wordt bezuinigd op humanitaire hulp', zegt Ogata, 'ook in het
uwe. Maar Amerika en Japan hebben keurig betaald. Als er grootschalige
noodsituaties zijn, is het makkelijker om fondsen te werven. Zodra het ergens
weer beter gaat, loopt het geld onmiddellijk terug. Als wij eindelijk kunnen
beginnen aan de oplossing van een crisis, wanneer vluchtelingen terug kunnen en
je ze moet helpen hun leven weer op te vatten, dan denken regeringen dat we wel
met minder toekunnen. Dit belemmert ons werk zeer. De meeste regeringen hebben
budgetten voor incidentele noodhulp en een ander loket voor lange termijn
ontwikkelingshulp en tussen die twee gaapt een gat. Ik heb daar onlangs aandacht
voor gevraagd. Het internationale hulpsysteem moet nodig worden herzien.'

Woedend weerwoord

Een serie artikelen in de Financial Times van vorige zomer heeft het er voor
Ogata niet eenvoudiger op gemaakt. De krant beschuldigde de UNHCR van financieel
wanbeheer, fraude, incompetente leiding en samenwerking met dubieuze regeringen.
De artikelen waren gebaseerd op een intern rapport van een internationaal
financieel controleteam en op gesprekken met medewerkers. 'Hoewel wij geen
aanwijzingen hebben dat Sadako Ogata zelf incorrect heeft gehandeld, plaatst het
FT-onderzoek vraagtekens bij de mate waarin zij haar eigen organisatie effectief
controleert', schreef de krant. De UNHCR kwam met een woedend weerwoord. En
Ogata werd dit najaar voor twee jaar herkozen.

Ogata kan zich er nog over opwinden. 'Die verhalen hebben mij zeer gestoord. Het
was slechte journalistiek. Het tast de geloofwaardigheid van mijn organisatie
aan. Het kost veel tijd en energie om zulke kritiek te boven te komen.'

Financiele controle, zegt Ogata, is belangrijk, maar een organisatie als de hare
werkt nu eenmaal niet in nette bureaucratische omstandigheden. 'We hebben 270
kantoren in de hele wereld. Mensen werken soms op eenzame plekken. Het is niet
altijd mogelijk om elke cent met een kwitantie te verantwoorden. Er zijn
belangrijker dingen te doen. Maar financiele verantwoording blijft cruciaal, we
hebben daarvoor nu een inspectieteam ingesteld. We werken veel met lokale
niet-gouvernementele organisaties, die we zelf ook trainen. Natuurlijk maken we
daarbij weleens vergissingen. De selectie laat ik aan mijn mensen over. Ik
vertrouw de meeste van mijn collega's, maar sommigen vertrouw je meer dan
anderen. Dat is logisch als je met meer dan 5.000 mensen werkt.'

Vluchtelingenwerk is water naar de zee dragen, zou je denken. Maar daar is Ogata
het helemaal niet mee eens. Levens redden is nooit vergeefse moeite. Soms worden
alle inspanningen in een klap weer ongedaan gemaakt, dan loert de wanhoop. Zoals
toen de Oost-Zairese stad Kisangani in maart 1997 door de rebellen van Laurent
Kabila werd veroverd en de UNHCR werd gesommeerd de tienduizenden
Hutu-vluchtelingen in het gebied onmiddellijk te repatrieren naar Rwanda. Maar
soms boekt ze succes, zoals vorig jaar in Montenegro. 'Er kwamen 45.000 Albanese
vluchtelingen uit Kosovo de grens over. De autoriteiten wilden ze terugsturen,
omdat ze geen geld hadden om ze te onderhouden. Ze waren ook bang dat de
gewapende strijd zich naar Montenegro zou verplaatsen. We boden ze hulp en
wisten de regering te overreden de vluchtelingen te accepteren.'

Als alle hulpinstellingen tobt ook de UNHCR met morele dilemma's. De organisatie
is afhankelijk van lokale overheden en lokale werknemers die vaak partij zijn in
de conflicten waarin ze verzeild raken. Hoe ver kan de samenwerking gaan, wie
kan je vertrouwen, wanneer is de maat vol, wanneer laat je de boel in de steek?
Het zijn lastige, vaak niet te beantwoorden vragen. Voor Ogata waren ze nergens
zo pijnlijk als in Goma, in het immense kamp in Oost-Zaire, tegenwoordig Congo,
waar honderdduizenden vluchtelingen uit Rwanda een goed heenkomen hadden
gezocht. Een autoritair Hutu-bewind dat niet bereid was de macht te delen met de
Tutsi-minderheid begon in 1994 een planmatige moordpartij onder Tutsi's. Dat
kostte achthonderdduizend mensen het leven. De Hutu-regering moest, na een
invasie van Tutsi-ballingen, plaatsmaken voor een Tutsi-bewind. Dat leidde tot
een exodus van Hutu's naar het buurland Zaire, toen nog onder het wanbestuur van
de doodzieke dictator-president Mobutu. Onder de gewone burgervluchtelingen in
Goma wemelde het van de bewapende Hutu-milities. Beulen en slachtoffers liepen
door elkaar heen. De milities gebruikten de rustpauze in het kamp om hun wonden
te likken en zich te hergroeperen voor een tegenaanval tegen de Tutsi's in
Rwanda. Zo belandde de UNHCR in een penibele situatie. Hoe scheid je de bokken
van de schapen? Hoe handhaaf je in zo'n chaos de orde als je zelf niet over
veiligheidstroepen beschikt? Ogata koos voor een opmerkelijke oplossing: ze
huurde de Zairese presidentiele garde van president Mobutu in.

'Ja, dat was een vrij ingenieuze regeling', zegt Ogata laconiek. Maar om dat
besluit werd ze vervolgens van alle kanten heftig aangevallen. Want in 1996 kwam
Laurent Kabila, met steun van de Tutsi's, in opstand tegen Mobutu. Zijn troepen
gingen aan de haal en Mobutu maakte plaats voor Kabila. Zaire ging weer Congo
heten en de in het nauw gedreven Zairese presidentiele garde in het
vluchtelingenkamp vergreep zich aan de vluchtelingen en het UNHCR-personeel. Hoe
je het ook wendt of keert, de UNHCR werd geassocieerd met de Hutu-milities en de
verguisde Mobutu.

Nee, nee, gebaart Ogata, je haalt hier een en ander door elkaar. 'We wisten al
in 1994 dat er gewapende elementen onder de vluchtelingen in het kamp in Zaire
waren. We hebben ons uiterste best gedaan om die twee groepen te scheiden. We
wilden de militairen uit het kamp verwijderen. De secretaris-generaal van de VN
deed een beroep op regeringen om veiligheidstroepen te sturen. Je kunt niet van
een humanitaire organisatie verwachten dat die gewapende mannen uit een kamp
verwijdert. Zo'n vijftig regeringen is om militaire hulp gevraagd, er was er
maar een die positief reageerde en dat was er nu juist een waar we niets aan
hadden. Welke dat was? Wil ik niet zeggen. Uw regering was het in ieder geval
niet. Vervolgens bleven er maar een paar mogelijkheden over: de boel opgeven,
lokale troepen inschakelen of een particuliere beveiligingsdienst inhuren, wat
we ons niet konden veroorloven. Toen hebben we de Zairese presidentiele garde
gecontracteerd. Dat was zeer goed getraind volk. Ze hadden duidelijk omschreven
taken: de orde handhaven in de kampen, de opslagplaatsen bewaken, ons personeel
beschermen en mensen die terug wilden keren naar de grens begeleiden. De
soldaten werden getraind en geleid door een groep internationale politiemensen
en soldaten. Dankzij Pronk zaten daar ook Nederlanders bij. Het heeft een jaar
goed gewerkt.'

En toen? 'Zo'n situatie kan niet eeuwig voortduren. Toen de Hutu's die we
hielpen weer op krachten waren gekomen, wilden ze hun politieke macht terug. Het
kamp was open: je kon er in en er uit. De grens met Rwanda was vlakbij. Toen
brak ook nog de opstand van Kabila in Zaire uit en begon alles door elkaar te
lopen. De presidentiele garde in het kamp kwam onder vuur te liggen. De
vluchtelingen werden aangevallen en verspreidden zich over de wouden van Zaire.
U moet weten dat ik toen 1 miljoen vluchtelingen ben kwijtgeraakt!'

Het is maar een voorbeeld van de onoplosbare situaties waarin een
vluchtelingenorganisatie kan belanden, maar het is wel een van de meest
schrijnende voorbeelden in de bijna vijftigjarige geschiedenis van de UNHCR.

Nog zo'n moreel dilemma, in Bosnie deze keer. Hoe help je vluchtelingen elders
een nieuw leven op te bouwen zonder mee te werken aan etnische zuivering?
Bestaan er gedragscodes voor dit soort kwesties? 'Natuurlijk hebben we die. Maar
de praktijk is altijd anders. De mensen voelden zich in Bosnie niet veilig in
hun huizen. Ze wilden dat we ze hielpen daar weg te komen. Als je dat doet, neem
je automatisch deel aan etnische zuivering, want het doel van alle pesterijen en
bedreigingen was nu juist die mensen weg te krijgen. Maar hielp je ze niet, dan
liep hun leven gevaar. Dan moet je kiezen. Uiteindelijk wilden we levens
redden.'

Ontmoedigend

Als Hoge Commissaris is Ogata de persoon tot wie men zich wendt als er echt
moeilijke beslissingen moeten worden genomen. Dat drukt haar met de neus op haar
taak. 'Ik heb nooit in een situatie verkeerd dat een vluchteling mij
rechtstreeks om hulp vroeg. Maar mijn medewerkers bellen me om raad. De
beslissing om uit Kisangani in Oost-Zaire weg te gaan heb ik persoonlijk
genomen. We wilden met de Hutu-vluchtelingen in het doorgangskamp bij de stad
praten om van hen te horen of ze vrijwillig naar Rwanda teruggingen en hoe we ze
konden helpen. Maar toen kwamen de troepen van Kabila en zonder enig overleg met
ons zetten ze zo'n achthonderd vluchtelingen op een vliegtuig terug naar Rwanda.
We kregen ze niet meer te spreken. Op dat moment - ik was toen op missie in de
Oekraine - heb ik besloten uit Zaire weg te gaan. Ik was razend op de
autoriteiten en op de soldaten. Wat er met de vluchtelingen is gebeurd, weet ik
niet. De meesten zijn teruggegaan naar Rwanda. Ik hoop dat ze nog leven.'

Wanhopig wordt Ogata pas als overheden het laten afweten, zoals dat gebeurde
toen zij hulp vroeg bij het ontwapenen van de milities in Goma. Maar ook
hierover laat ze zich in beheerste termen uit. 'Wanneer regeringen niet de
nodige politieke stappen ondernemen, is dat ontmoedigend. En dat gebeurt de hele
tijd.'

Het besluit om Kisangani op te geven was een van de zwaarste uit haar leven,
zegt Ogata. Haar praktische aard helpt haar het hoofd te bieden aan schijnbaar
uitzichtloze situaties. 'Het is mijn dagelijks leven. Ik ga op pad en stel vast
wat er gedaan moet worden om verbetering te brengen in een bepaalde situatie.
Meer veiligheid, meer voedsel, meer rust misschien voor mijn eigen mensen. Je
ziet ellende om je heen en probeert vervolgens praktische oplossingen te zoeken.
Dat is mijn werk.'

Vluchtelingen ; Hulpverlening ; Rampen en Ongevallen ; Maatschappij ; Bevolking
; Migratie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              88 of 109 DOCUMENTS

                                NRC Handelsblad

                                 March 26, 1999

Brusselmans en de blotetettendanseuse

BYLINE: WILFRED TAKKEN

SECTION: Boeken; Pg. 35

LENGTH: 673 words


Door zinloos geweld vallen in het Vlaamse dorp Lensbeke in 1967 zes doden en
vier zwaargewonden, zonder dat iemand om hen treurt. Een zevende sterft vergeten
in de achterbak van de dorpsarts die op weg naar het ziekenhuis in een
'hoerenkot' blijft hangen. Om hem treurt al helemaal niemand want hij was een
'vuile weerstander' die in de oorlog tegen de Duitsers was.

Herman Brusselmans geeft in zijn verhalenbundel Het einde van mensen in 1967 een
weinig verheffend beeld van Lensbeke en zijn bewoners. De mannen zijn zuipende
fascisten die hun echtgenotes verkrachten en mishandelen: 'In de Karpetstraat
was verkrachting ongeveer de enige ontspanning van de debiele bewoners, naast
messenvechten, katten doodslaan om ze op te eten en met de eigen kinderen onder
de dekens kruipen.' Vrouwen kunnen slechts berusten, weglopen, of zelf naar het
mes of de riek grijpen.

Het boek is een geraffineerd opgebouwde cyclus van vijf verhalen die steeds
eindigen in een abrupte en bloedige climax. In een volgend verhaal, dat vanuit
een hele andere invalshoek begint, wordt terloops de nasleep van de voorafgaande
verhalen verteld. Omgekeerd bevat een eerder verhaal vaak de proloog voor een
nieuw verhaal. De kroegbaas die in 'Onheil in de Pilaarstraat' wordt
doodgestoken, blijkt in 'She likes it' een zoon te hebben die per ongeluk zijn
moeder en zus doodt. De duivelse nimfijn die hem daartoe aanzet, heeft al eerder
in 'Zuster Rosa op de boerderij' een lesbische non te gronde gericht. Zo krijgt
de bundel samenhang en geeft Brusselmans een veelkleurig beeld van het
dorpsleven.

Brusselmans bouwt de spanning op door het verband tussen de vele plots goed
gedoseerd en versluierd te onthullen, steeds terug- en vooruitwijzend. In ieder
verhaal hangt een broeierige onheilssfeer, omdat er weer een slachtoffer gaat
vallen, maar nog niet bekend is wie het zal zijn. Dat komt dan ook steeds weer
als een verrassing.

Het boek is een uitzondering op de rest van het oeuvre van de Vlaamse
veelschrijver. Meestal gaan zijn boeken over hemzelf: een in braaksel zwelgende,
belegen puber die in de kroeg zit te mijmeren over meisjes en bier, en zit te
schelden op Belgie en de letterkunde. Zijn alter-ego en de polemische tirades
begonnen na zo'n veertig boeken behoorlijk te vervelen. Het is dus toe te
juichen dat in zijn nieuwe verhalenbundel andere onderwerpen worden aangesneden.
Toch is ook dit boek een typische Brusselmans; zijn humor, zijn cynische
wereldbeeld en de fascinatie voor drank en seks ontbreken niet.

Het einde van mensen in 1967 is een eigenzinnige variatie op de klassiek
Vlaamse, sociaal bewogen streekroman. Brusselmans voegt zich in de traditie van
Boon en Streuvels door kleurrijk het harde leven van het gewone volk te
beschrijven. De personages hebben namen als Rappe Rik, Toon de Trekzak en Flor
de Paardenmarchand. Ze spreken een sappig dialect: 'Laat mij gerust! Ik sta hier
de hele avond mijn rekker af te draaien en dan krijg ik wat kloppen tegen mijn
smoel.' Copuleren heet 'poepen', een vagina heet een 'preut', en roddel heet
'gazettenklap'. Alleen al voor het woord 'blotetettendanseuse' verdient dit boek
een plaatsje in de literatuurgeschiedenis.

Maar het is ook een anti-streekroman. Natuurbeschrijvingen komen er niet in
voor, evemin als armoede of klassenconflicten. De bijziende advocaat rijdt
weliswaar ongestraft arbeiders dood en de dokter maakt schandelijk misbruik van
zijn machtspositie, maar dat is om aan te tonen dat de heersende klasse van
Lensbeke geen haar beter is dan het gemene volk.

In dit boek zijn boeren, burgers en buitenlui even slecht. Zelden heeft een
schrijver in een boek zoveel 'crapuul' weten te verzamelen. Wat overigens niet
wil zeggen dat het een onsympathiek boek is. Integendeel, het is een grappige
bundel, sterk als de rijkelijk vloeiende drank en vet als de veelvuldig
geserveerde bierworst.

Herman Brusselmans: Het einde van mensen in 1967. Prometheus, 200 blz. [f]29,90

Literatuur ; Taal- en Letterkunde ; Kunst ; Kunst en Cultuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              89 of 109 DOCUMENTS

                                NRC Handelsblad

                                 March 26, 1999

Geluk zit in een taart ; Gesprek met schrijver Michael Cunningham

BYLINE: DOOR PIETER STEINZ

SECTION: CS; Pg. 23

LENGTH: 2219 words


Uit bewondering voor het werk van Virginia Woolf schreef Michael Cunningham The
Hours, een hedendaagse variatie op Mrs Dalloway.

Bescheidener kan een bewonderd schrijver haast niet zijn. Drie mooie romans
heeft hij gepubliceerd, in Amerika wordt hij geprezen als een van de beste
stilisten van zijn generatie; maar Michael Cunningham (1952) praat met de
innemende onzekerheid van een debutant en bloost nog bij een compliment.
Misschien dat zijn houding samenhangt met de gewaagde opzet van zijn laatste
roman. In het vorig jaar verschenen The Hours, dat nu is vertaald als De uren,
varieert hij op plot en stijl van Mrs Dalloway (1925) van Virginia Woolf - niet
alleen een van zijn eigen favorieten, maar ook een van de onaantastbare
hoogtepunten van het modernisme.

'Natuurlijk wist ik van tevoren welke risico's ik nam', zegt Cunningham in de
stijlkamer van zijn Amsterdamse hotel. 'Virginia Woolf was een genie, een van de
grote vernieuwers van de Westerse literatuur; ze was een vrouw, een feministisch
rolmodel; en ze was door en door Engels. Ik ben geen van drieen - no point in
trying to hide it - en dus zette ik me schrap voor een stroom van kritiek. Tot
mijn verrassing werd alleen mijn Amerikaanse afkomst tegen me gebruikt. Sommige
Engelse critici maakten lijstjes van termen die niet klopten en nuances die ik
had gemist, maar de meeste lezers respecteerden The Hours als een hommage, een
fictiewerk met onvermijdelijke onnauwkeurigheden.'

The Hours is veel meer dan een eerbetoon aan Mrs Dalloway. Woolfs experimenteel
vertelde verhaal, over een Londense upper-class dame die een feest organiseert
en haar verleden overdenkt, werd door Cunningham op een elegante manier
verplaatst naar het Manhattan van de jaren negentig. Maar de dag uit het leven
van de moderne Clarissa ('Mrs Dalloway' voor haar beste vriend) wordt
afgewisseld door twee andere verhalen: dat van 'Mrs Woolf', die vechtend tegen
haar psychoses in 1923 begint aan de roman die bekend zou worden als Mrs
Dalloway; en dat van de groene weduwe 'Mrs Brown' die in het Los Angeles van
1949 op de rand van een zenuwinzinking verkeert. Het resultaat is een knap in
elkaar gestoken roman vol verwijzingen en schrijversgrapjes die behalve door
Cunninghams sensibele stijl opvalt door de liefde waarmee de personages
beschreven zijn.

'Je hebt altijd een beter boek in je hoofd dan je op papier kunt krijgen',
mijmert Virginia Woolf in The Hours. En hoewel Cunningham geen reden heeft om
ontevreden te zijn over zijn laatste roman, is hij het met die stelling helemaal
eens. 'Het is heel menselijk om te streven naar iets dat dieper, breder en
grootser is dan je aankunt; dus ben je uiteindelijk teleurgesteld. Dat gebeurt
zelfs de grote schrijvers. Tolstoj klaagde al dat hij op iets beters gehoopt had
- and he did pretty well. Bij iedere nieuwe poging denk je: ik ga nu de
definitieve roman over de liefde schrijven. En natuurlijk lukt het je nooit.
Maar om te kunnen schrijven moet je er wel zulke waanideeen op na houden, anders
zou je niet eens de moed opbrengen om al die moeite te doen.'

Familiesaga

Michael Cunningham, die in 1980 debuteerde met een roman (Golden States) waaraan
hij liever niet herinnerd wordt, beschouwt The Hours als een experiment. Zijn
twee vorige boeken, de ontwikkelingsroman A Home at the End of the World (1990)
en de familiesaga Flesh and Blood (1995), vonden hun oorsprong in zijn
ervaringen als homoseksueel ten tijde van de exploderende aids-epidemie. 'Eind
jaren tachtig, toen de regeringen van Reagan en Bush zich om niets of niemand
bekommerden, was ik nauw betrokken bij Act Up, een licht-radicale belangengroep
die zich inzette voor aidspatienten. We barricadeerden de deuren van fabrieken
die de prijzen van medicijnen hoog hielden, en we zaten aan ziekenhuisbedden als
vervangers voor de familieleden die hun dierbaren in de steek hadden gelaten.
Behalve een praatje maken kon je niet veel meer doen dan voorlezen; maar welke
boeken neem je mee voor een zieke zonder al te veel opleiding die niet is
grootgebracht met Plato en Tsjechov?'

Cunningham besloot zelf in de leemte te voorzien en schreef twee romans die je
naar zijn eigen zeggen kunt karakteriseren als 'open to gay life and concerned
with the post-nuclear family'. In A Home at the End of the World beschrijft hij
een bijzondere driehoeksverhouding in het New York van de Reagan-jaren. Het
breed opgezette Flesh and Blood is een familieroman in de Amerikaanse
rags-to-riches-traditie waarin voor de verandering homoseksualiteit en
alternatieve samenlevingsvormen een belangrijke rol spelen. Het zijn
negentiende-eeuws aandoende romans, heel anders van opzet dan The Hours, maar
getuigend van hetzelfde talent voor mooie, melancholieke zinnen en scherpe
psychologische portretten.

'Een boek als The Hours - geen vervolgroman, geen prequel, maar een variatie op
een klassiek werk - was heerlijk om te schrijven', zegt Cunningham. 'Maar wees
gerust: I won't make a living out of rewriting great authors. Virginia Woolf is
een oude liefde. Op mijn vijftiende las ik Mrs Dalloway. Niet in de
literatuurles, want ik zat op een typische Zuid-Californische jaren-zestigschool
waar niets hoefde en alles mocht, zolang we maar geen brand stichtten of
doodgingen aan een overdosis. Woolf was een tip van het hipste meisje van de
school, op wie ik indruk probeerde te maken met mijn analyses van de liedjes van
Leonard Cohen. En ik moest toegeven: zo muzikaal als Mrs Dalloway kon geen
poptekst zijn. De stream of consciousness, de klank van de woorden, het ritme
van de lange zinnen, met puntkomma's die werkten als de rust in een
driekwartsmaat - ik had nooit geweten dat je zoveel met taal kon doen.

'Virginia Woolf was niet alleen een revolutionair stilist. Samen met James Joyce
heeft ze de literatuur verbreed. Ze maakte duidelijk dat grote boeken over
kleine onderwerpen konden gaan, dat ze zich niet hoefden te beperken tot oorlog,
revolutie, grote mannen of het zoeken naar God. De waarheid over het leven kon
besloten liggen in de gedachtewereld van een onopmerkelijke vrouw in een
armoedige treincoupe. Het DNA van de condition humaine was overal in de
alledaagse werkelijkheid te vinden, en het was de taak van de schrijver om het
daar uit te halen en te onderzoeken. Woolf deed dat in haar romans, maar ze
schreef er ook een mooi polemisch essay over, 'Mr Bennett and Mrs Brown'. Naar
de 'gewone vrouw' uit dat essay heb ik een van de drie hoofdpersonen uit The
Hours genoemd.'

Zelfmoord

Op de 'Mrs Woolf'-hoofdstukken in The Hours bereidde Cunningham zich grondig
voor, onder meer door een bezoek aan de plaats waar Woolf in 1941 met een steen
in haar zak de River Ouse in liep; de weloverwogen suicide vormt de proloog van
zijn roman. Cunningham: 'De dag in 1923 die ik beschrijf is helemaal verzonnen,
van het bezoek van Virginia's zuster Vanessa tot en met de conceptie van Mrs
Dalloway. Maar in alle uiterlijkheden ben ik zo dicht mogelijk bij de waarheid
gebleven. Woolf zat na een inzinking in de zomer van '23 in een buitenhuis in
Richmond, waar ze begon aan een roman die ze in haar dagboeken aanduidt als 'The
Hours'. Aanvankelijk was ze van plan om de hoofdpersoon van die roman, een
52-jarige society matron, dood te laten gaan, misschien door zelfmoord. Hoe ze
ertoe kwam om Clarissa Dalloway in leven te laten, probeer ik te beschrijven.

'Ik heb het werk van Woolf - romans, essays, dagboeken - gelezen of herlezen, en
ook de belangrijkste biografieen. Maar tijdens het schrijven heb ik geen boek
meer ingekeken. Ik wilde niet het risico lopen dat ik Woolfs stijl zou imiteren;
het was mijn eigen stem die moest doorklinken. Natuurlijk bleef Woolfs invloed
groot, ze was als een flitslicht dat je nog steeds ziet als je je ogen dicht
hebt gedaan. Ze zat aan de binnenkant van mijn oogleden.'

Cunninghams proza heeft het dromerige van dat van Woolf, maar hij schrijft
lichter en in minder lange zinnen, en met meer aandacht voor dialogen en
spreektaal. Het verschil valt des te meer op doordat hij de hoofdstukken
doorspekt met zinnen uit Mrs Dalloway en ander werk van Woolf. Zoals
bijvoorbeeld het als motto geciteerde dagboekfragment uit 1923 waarin Woolf
vertelt over haar werkwijze: '(-) hoe ik achter de mensen die ik beschrijf
holtes uitgraaf; ik geloof dat ik daarmee bereik wat ik zoek: menselijkheid,
stemming en diepgang.'

Cunningham bekent dat hij niet precies zou kunnen zeggen wat Virginia Woolf met
dat uithakken van holtes bedoelt. 'Ik denk dat ze onder woorden probeert te
brengen hoe ze zo diep in het bewustzijn van haar personages wil kruipen dat ze
hen helemaal begrijpt. Een hopeloze opgave natuurlijk, want je kunt een mens
nooit voor honderd procent kennen. Maar Woolf heeft gelijk als ze zegt dat een
schrijver daar toch naar moet streven, en daarom heb ik deze aantekening als
motto gekozen.'

In The Hours verplaatst Cunningham zich in leven en denken van drie vrouwen,
nadat hij in A Home at the End of the World en Flesh and Blood ook al enkele van
de beste hoofdstukken aan vrouwelijke personages had gewijd. Maar hij ontkent
dat hij als schrijver beter overweg kan met vrouwen dan met mannen. 'Toegegeven,
mannen, of liever heteroseksuele mannen, zijn in mijn boeken in de minderheid.
Maar dat is toeval, die verhouding zal in de toekomst ongetwijfeld veranderen.
Hoewel ik er geen wetenschappelijk onderzoek naar heb gedaan, geloof ik ook niet
dat het onderscheid tussen mensen in de eerste plaats wordt bepaald door sekse,
net zo min als het gedicteerd wordt door seksuele voorkeur. Het is karakter dat
het verschil maakt, that's the blade that cuts all the way down.'

Theekopje

Wie de romans van Cunningham naast elkaar legt, ziet een thema dat telkens
terugkomt, en dat in de handen van een minder begaafde schrijver tot sentiment
zou verworden: het tegenwicht dat klein dagelijks geluk soms biedt aan de
hardheid van het leven. Of, zoals het in de slotpassage van Flesh and Blood
heet: 'a perfect joy made of simple things'. De wereld is misdadig, maar er zijn
verzachtende omstandigheden: de schaduw van een theekopje op de vensterbank, een
boek dat je leest in het park op een warme septembermiddag, een perfect gebakken
taart.

Cunningham: 'Toen ik in Amerika een lezing hield na het verschijnen van The
Hours, vroeg iemand waarom er in mijn boeken zo vaak taarten worden gebakken. Ik
had het me nooit gerealiseerd, maar ik wist het antwoord. In een taart komt het
alledaagse, het huiselijke, perfect samen met het hogere. Je maakt iets
belangrijks van losse dingen die voorhanden zijn. Een taart bakken is net zoiets
als een boek schrijven. Nog weidser gezegd: het is een metafoor voor het leven.
Geen wonder dat Mrs Brown bijna een halszaak maakt van het glazuren van de
verjaarstaart voor haar echtgenoot.

'De zoektocht naar alledaags geluk mag dan het hoofdthema van mijn werk lijken,
ik kan dat alleen maar achteraf constateren. Zoals Flannery O'Connor ooit haar
buurvrouw citeerde: 'I never know what I think until I see what I say.'
Kennelijk spreekt er uit mijn romans een geloof in de magie van het moment.
Zelfs al hebben we verder niets, en gaan we nergens naar toe - er zijn in elk
geval die kleine moments of being die ons genoeg kunnen troosten om weer door te
gaan.'

Dat neemt niet weg dat de troost in The Hours betrekkelijk is. Een van de
kernzinnen in Cunninghams roman is de vraag die Mrs Brown zich stelt nadat ze
een prachtige passage uit het openingshoofdstuk van Mrs Dalloway heeft gelezen.
'Hoe is het mogelijk dat iemand die in staat was zo'n zin te schrijven - die in
staat was alles te voelen wat een zin als deze bevat - ertoe kon komen zelfmoord
te plegen?' Virginia Woolf liep de Ouse in, ook al had ze als geen ander oog
voor de kleine dingen die het leven waardevol maken.

'Het een sluit het ander niet uit', vindt Cunningham. 'Dat Woolf zelfmoord
pleegde, betekent niet dat ze haar leven lang ongelukkig was en dat ze altijd op
het punt stond om zelfmoord te plegen. Ze wisselde diepe depressies af met
momenten van groot geluk; ze had vrienden, ging naar feesten en las boeken. Zelf
ben ik geneigd om literatuur, grote kunst, als een troost te beschouwen. Maar we
worden ziek en we gaan dood, en geen boek kan daar iets aan veranderen.' Michael
Cunningham beschouwt zichzelf niet als een pessimist, al worden zijn romans
beheerst door verdriet en komen zijn personages vaak miserabel aan hun eind.
'Echte zwartkijkers schrijven geen romans', zegt hij. 'Zelfs de meest
pessimistische schrijvers - ook Paul Bowles, ook Albert Camus - verbergen een
sprankje hoop; als je maar diep genoeg graaft. Niemand gaat toch eindeloos
worstelen om te ontkennen dat er ergens hoop is? Maar geluk is een moeizaam
onderwerp. Niet voor niets is de openingszin van Anna Karenina, 'Alle gelukkige
gezinnen lijken op elkaar, elk ongelukkig gezin is ongelukkig op zijn eigen
wijze', de beroemdste uit de wereldliteratuur. Er gebeurt iedere dag, overal,
wel wat moois; but happiness doesn't need as much examination.'

Michael Cunningham: De uren. Uit het Amerikaans vertaald door Servaas Goddijn.
Uitg. Bert Bakker, 221 blz. De Engelse editie van The Hours is verschenen bij
Fourth Estate.

Michael Cunningham foto Leo van Velzen

Literatuur ; Taal- en Letterkunde ; Kunst ; Kunst en Cultuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              90 of 109 DOCUMENTS

                                NRC Handelsblad

                                 March 23, 1999

Geen garanties voor 2000

BYLINE: DOOR ONZE REDACTEUR EGBERT KALSE

SECTION: Economie / Binnenland; Pg. 16

LENGTH: 641 words

DATELINE: DEN HAAG, 23 MAART.


Een 'minister op het vinkentouw' moet garanties bieden voor een vlekkeloze
overgang naar het volgende millennium. Maar de zesde voortgangsrapportage over
het Millenniumprobleem bij de overheid vermeldt nog witte vlekken.

'Goed gestemd' is minister Van Boxtel, belast met het oplossen van het
millenniumprobleem bij de overheid. Het 'millennium-bewustzijn' onder de
bevolking is hoog, de ministeries liggen voor op schema, de gemeenten,
provincies en zelfstandige bestuursorganen - eind vorig jaar nog het
zorgenkindje van de millenniumaanpak - zijn aan een inhaalslag bezig en de
publiekscampagne gaat in mei van start.

Gisteren presenteerde Van Boxtel de zesde voortgangsrapportage inzake de aanpak
van het millenniumprobleem bij de overheid. En wederom kon hij melden dat het de
goede kant op gaat. Geen 62 procent, zoals was beloofd, maar wel 63 procent van
de overheid is al volledig millenniumproof. 'We scoren boven de planning', aldus
Van Boxtel.

Wel zijn nog wat kanttekeningen te maken bij het optimisme van de minister. Zo
is nog niet helemaal duidelijk hoe de verschillende maatschappelijke sectoren
het ervan af zullen brengen als de computerklokken de stap moeten maken naar 1
januari 2000. Denken de computers in de supermarkten dat het 1900 is geworden in
plaats van 2000 en keuren ze de hele aanwezige voorraad af om op eigen houtje
vrachtwagens vol nieuwe waren te bestellen? En valt de transportsector stil door
miscalculerende computers? Allemaal vragen waar Van Boxtel vooralsnog geen
antwoord op heeft.

De nationale overheid kan niet de verantwoordelijkheid voor ieder individueel
bedrijf op zich nemen, zei Van Boxtel. Maar ook op sommige plaatsen binnen de
overheid zit er nog een kink in de kabel. Voor ministeries als dat van de
coordinerend minister zelf (Binnenlandse Zaken) mag de millenniumbestendighied
dan in 80, soms zelfs 90 procent van de gevallen een feit zijn, het gaat bij het
oplossen van dit probleem juist om de achterblijvers. En die zijn er, ook bij de
overheid, nog genoeg.

Waar Binnenlandse Zaken al voor 90 procent millenniumbestendig is, blijven
ministeries als Defensie, Landbouw, Volksgezondheid en VROM ver achter. Zij
scoorden eind eerste kwartaal 1999 respectievelijk 37, 52, 44 en 38 procent.
Hoewel ook deze ministeries voor het eind van het jaar hun zaken op orde zullen
hebben, kan een 100 procent garantie niet worden gegeven, zei Van Boxtel. 'Maar
ik zit bij ze op het vinkentouw.'

Het ministerie van Defensie denkt bijvoorbeeld de Hercules C-130 en de KDC-10
vliegtuigen van de marine pas voor respectievelijk 1 november en 1 oktober
millenniumbestendig te kunnen verklaren. En daarbij is niet uitgesloten dat de
leverancier van de toestellen nog voor vertraging zorgt.

Volgens Van Boxtel is dat het grote probleem van het ministerie van Defensie.
'Door de enorme afhankelijkheid van het grote aantal buitenlandse leveranciers
is het voor dat departement erg lastig de millenniumgarantie nu al te geven',
aldus de minister gisteren. Het buitenland is sowieso de grootste onzekere
factor rondom de eeuwwisseling. Het doemscenario van collectief ontploffende
kerncentrales en spontaan afgevuurde raketten is al meermalen geschetst. 'Het is
goed dat Duitsland als EU-voorzitter de aanpak van het millennium-probleem hoog
op de agenda heeft staan', sprak Van Boxtel geruststellend.

Paniek mag er na zoveel voorbereiding niet meer uitbreken als het over de
mogelijke gevaren van de eeuwwende gaat. Daarom start de overheid in mei een
uitgebreide publiekscampagne. Analoog aan de lopende Postbus 51-campagne die op
'beslissers en managers' is gericht zal in mei ook de gewone burger via
reclamespotjes op de hoogte worden gebracht van het millenniumprobleem. Van
Boxtel: 'De burger zal ultimo 1999 precies moeten weten waar hij aan toe is.'

Tijd ; Algemeen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              91 of 109 DOCUMENTS

                                NRC Handelsblad

                                 March 19, 1999

Pas verschenen ; Fictie

SECTION: Boeken; Pg. 32

LENGTH: 839 words


Willem Frederik Hermans:

De tranen der acacia's.

Van Oorschot, 422 blz. [f]65,-

S. Vestdijk: Rumeiland.

Conserve, 349 blz. [f]49,95

Jubileumuitgave van De tranen der acacia's, Hermans' eerste grote roman die
vijftig jaar geleden verscheen en vierentwintig drukken beleefde. Een andere,
eveneens mooi gebonden, herdruk is de historische roman Rumeiland (1940), een
avonturenroman van Vestdijk, die zich afspeelt in het achttiende-eeuwse Jamaica.

Geerten Meijsing: Kerstnacht in de kathedraal

Louis Ferron: Hier ligt Boot. Gottmer, per deeltje [f]32,50

Twee nieuwe delen in de Muggenreeks, een serie novellen waarin schrijvers met
een Haarlems verleden hun verhouding met deze stad verwoorden. Eerder deden dat
Renate Stoute, Kester Freriks, J. Bernlef en Frederic Bastet. Carel Alphenaar
besprak de eerste delen van de serie en schreef: 'Het geeft mij de kans met deze
auteurs een wandeling te maken door mijn geboortestad en in een enkel geval mijn
herinnering aan de hunne te haken.' (CS 12-2-99)

Gerrit Krol: Vijf vingers van dezelfde hand. Herik, 36 blz. [f]28,90

Gedichtencyclus van Gerrit Krol (1934) bestaande uit verzen geschreven in de
derde persoon. Met tweekleuren-lino's van Ellen Krol.

Wole Soyinka: De vertolkers.

Vert. Marijke Emeis, In de Knipscheer, 367 blz. [f]25,-

Heruitgave van het boek over Nigeria's broze onafhankelijkheid uit 1965 van
Nobelprijswinnaar Wole Soyinka. Deze keerde onlangs uit ballingschap terug naar
Nigeria, waar de strijd voor democratie en tegen geweld nog steeds actueel is.

Antonio Lobo Antunes: De glans en pracht van Portugal. Vert. Harrie Lemmens,
Ambo, 463 blz. [f]59,50

''In het Portugees is het heel moeilijk een dialoog op natuurlijke wijze weer te
geven. Ik heb die moeilijkheid ontweken door flarden monologen te schrijven en
die als het ware over elkaar heen te leggen.' Aldus Antonio Lobo Antunes (1942)
in een vraaggesprek in deze krant (CS 13-3-98). Interviewer Ger Groot voegde
daar aan toe dat Het handboek van de inquisiteurs daar voor een belangrijk deel
zijn bijzondere charme aan dankt. In vertaling is nu het tweede deel van deze
cyclus over macht verschenen.

Luigi Malerba: Ithaka voor altijd. Vert. Etta Maris, De Arbeiderspers,

185 blz. [f]29,90

Opnieuw een historische roman van de Italiaanse schrijver Luigi Malerba, nu over
Odysseus, die na jarenlange afwezigheid terugkeert naar Ithaka. Odysseus,
neergezet als een onbetrouwbare fantast, blijkt een stuk minder heldhaftig te
zijn dan zijn intelligente en trouwe echtgenote Penelope. Pieter Steinz over De
maskers, Malerba's in 1997 vertaalde roman: 'Malerba schildert zijn personages
tot in de kleinste details,met veel humor en stilistisch vernuft, dat zich
vooral uit in de vileine dialogen.' (Boeken 6-6-97)

Fernando Vallejo: De madonna van de moordenaars. Vert. Adri Boon,

De Geus, 143 blz. [f]34,90

Roman van de in Mexico woonachtige schrijver Fernando Vallejo (Colombia, 1942)
waarin hij een portret schetst van de onderwereld van Medellin, een stad waar
het dagelijks leven beheerst wordt door druggeweld.

Koos van Zomeren: 1946 Verkenning van een geboortejaar.

De Arbeiderspers, 216 blz. [f]29,90

Bundel met afleveringen van een kroniek van Koos van Zomeren (1946) die vorig
jaar in deze krant verscheen.

Jean-Christophe Rufin: De Abessijn. Vert. Jelle Noorman, Atlas, 512 blz.
[f]49,90

Debuutroman van de Franse arts-auteur Jean-Christophe Rufin (1952) over de
periode dat Lodewijk XIV tijdens zijn regering contact zocht met de keizer van
Abessinie. Een jonge arts onderneemt een succesvolle poging Ethiopie te behoeden
voor godsdienstfanaten en vreemde overheersing. De Abessijn werd in 1997
bekroond met de Prix Goncourt voor het beste debuut en de Prix Mediterranee.

NON FICTIE

Jeroen Salman: Populair drukwerk in de Gouden Eeuw. De almanak als lectuur en
handelswaar. Walburg Pers,

495 blz. [f]89,-

De literatuur in de zeventiende eeuw bestond niet alleen uit hoogstaande werken,
geschreven door erudiete geleerden. Massaal werd wegwerplectuur geproduceerd,
waaronder almanakken met praktische informatie, astrologische en medische
adviezen en historische weetjes.

Dit uitvoerige boek gaat in op de inhoud, de functie en het publiek, dat zich
zeker niet beperkte tot 'het gewone volk'.

Homer H. Hickam: Oktoberhemel. Een Amerikaanse jeugd in de jaren vijftig. Het
Spectrum, 374 blz. [f]39,90

Autobiografie van een raketingenieur. Opgroeiend in een steenkolenstreek in
West-Virgina lijkt hij voorbestemd ook zijn leven in de mijnen te moeten
slijten. Tot hij gefascineerd raakt door het ontwerpen van raketten.

Rudolf Bakker: Provence en Cote d'Azur, benevens de Alpes-Maritimes en de
Alpes-de-haute-Provence. Arbeiderspers, 457 blz. [f]49,90

Verbeterde druk van uitvoerige reisgids met 24 routes door Zuid-Oost Frankrijk.
Origineel en boordevol cultuurhistorische informatie.

Literatuur ; Taal- en Letterkunde ; Kunst ; Kunst en Cultuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              92 of 109 DOCUMENTS

                                NRC Handelsblad

                                 March 18, 1999

Martin Parr toont plastic wereld

BYLINE: DOOR NATHALIE FABER

SECTION: Kunst; Pg. 8

LENGTH: 639 words


In zijn nieuwe serie Common Sense zoomt de Britse Magnumfotograaf Martin Parr
(1952) in op de gekte van de fast food-industrie en de smakeloze wereld van
entertainment. Het kostte hem vier jaar om de 350 foto's te maken; heel de
wereld heeft hij er voor afgereisd. Op dit moment is de serie gelijktijdig te
zien in veertig steden waaronder Londen, New York, Tokio, Keulen, Singapore,
Praag, Stockholm en Amsterdam (in het Amsterdams Centrum voor Fotografie, ACF).
'Het idee dat de foto's overal zijn genomen en overal te zien zijn, dat spreekt
mij aan', zei Parr onlangs in een interview in The Art Newspaper.

De verschillende commerciele en niet-commerciele galeries krijgen de serie in
kleuren-laserprints en op A-3 formaat aangeleverd. Parr heeft geen instructies
gegeven voor de inrichting van de tentoonstelling. Het ACF heeft ervoor gekozen
de afbeeldingen in blokken op de wanden te plakken, dicht tegen elkaar aan. Dat
werkt heel goed. Common Sense bestaat uit rauwe, met flitslicht gefotografeerde
beelden die van heel dichtbij zijn genomen. Gebakjes in de vorm van zuurstokroze
varkentjes op een goudkleurig dienblad. Een playmate op de muur van een garage
waar vuil gereedschap voor bungelt. Of zwetende plakjes kaas en vleeswaren onder
een stuk doorzichtig plastic. Met deze gedetailleerde opnamen schetst Parr een
beeld van de consumptiemaatschappij. Niet de foto's afzonderlijk maar de
opeenstapeling ervan creeert het door Parr gewenste, sinistere effect.

Dat was anders in zijn in 1995 gemaakte en qua thematiek vergelijkbare serie
Small World (op de tentoonstelling niet te zien). Die serie was een wereldwijd
documentair verslag van toeristen op excursie, die hun de kuddegeest toonde.
Zoals in Leaning Tower, een hilarische foto van mensen die elkaar fotograferen
bij de toren van Pisa, Italie. De gefotografeerden nemen hierbij massaal
dezelfde pose aan, hellend naar een kant, zodat het lijkt alsof ze tegen de
scheve toren aan leunen. In Small World toonde iedere foto een hele scene,
vertelde elk beeld op zich een afgerond verhaaltje. In vergelijking hiermee is
Common Sense een serie geisoleerde fragmenten die, doordat ze naast elkaar
geplaatst zijn, een groter beeld oproepen: dat van de mallemolen waaraan de
commercie schuldig is.

Parr toont zich een meester in het oppikken van cliches, van beelden die je
bekend voorkomen maar tegelijk ook weer niet. De foto van het gedragen T-shirt
met opdruk van de Spice Girls en een meisjeshand met een fel gekleurd ijsje kan
overal zijn genomen. De goudbruine kroket achter het glazen deurtje van de
automatiek is echter onmiskenbaar Nederlands - nergens anders ter wereld eten
mensen warme snacks 'uit de muur'.

De ordinaire kant van de consumptiemaatschappij die Parr in Common Sense
belicht, is duidelijk niet de zijne. Doordat hij de consumptiedrift met een
haast antropologische blik beschouwt, roept de fotoserie ook een gevoel van
aapjes kijken op. Zijn overdreven aandacht voor en verbazing over hoe de 'gewone
man' zich vermaakt, heeft iets pathetisch. Bedoeld of onbedoeld spreekt er een
minachting vanuit. Lacherig, een beetje vals zelfs, lijkt hij de fantastische
plastic wereld te etaleren.

De les die we hieruit kunnen leren is dat we ons gezond verstand zouden moeten
gebruiken door te stoppen met het grenzeloze consumeren en te beginnen met
consuminderen. Maar Parr zelf zal de laatste zijn die zijn werk die uitleg
geeft: 'Ik wil de mensen geen boodschap door hun strot duwen', zegt hij. 'Ik
geef ze juist een heleboel mogelijkheden waaruit ze kunnen kiezen.'

Tentoonstelling: Common Sense, Martin Parr. Amsterdams Centrum voor Fotografie.
Bethanienstraat 9, Amsterdam. Wo t/m za 11-17.00 u. T/m 17 april. Catalogus
[f]85,-

Martin Parr: opname uit de serie Common Sense

Fotografie ; Kunst ; Kunst en Cultuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              93 of 109 DOCUMENTS

                                NRC Handelsblad

                                 March 12, 1999

Hier en daar tranen

BYLINE: MAARTEN HUYGEN

SECTION: Media; Pg. 18

LENGTH: 659 words


Sinds gisteren hebben we er een Bijlmerpatiente bij: de huilende ex-minister
Maij Weggen. Of liever gezegd twee patienten, want voormalig burgemeester van
Amsterdam, Ed van Thijn, is ook getraumatiseerd. Hij had het nog steeds op het
netvlies staan, zei hij, terwijl hij nog net niet in tranen uitbarstte. 's
Nachts zag hij de beelden voorbijtrekken. De rest van zijn leven zal het hem
bijblijven, zei hij met gesmoorde stem tegen de verslaggever van Netwerk na het
enqueteverhoor.

Emotie wordt gerespecteerd op televisie, meer dan een goed doortimmerde
verdediging. De televisieverslaggevers hadden begrip voor Maij Weggen. 'Achteraf
schaamde ze zich ervoor, terwijl het eigenlijk helemaal niet nodig was',
concludeerde de verslaggever Frits Wester van RTL4-nieuws. 'Vervelend,
menselijk, kan iedereen overkomen', concludeerde Netwerk. Dat was een
understatement. Want wie wil niet aan het slot van het stierengevecht het
gewonde dier onder de vele steken zien bezwijken? Na het verhoor rende Netwerk
achter haar aan om te kijken of ze het nog eens wilde doen.

Ik moet bekennen, ook ik wilde alles zien, de camera recht op het betraande
gezicht van Maij Weggen, van begin tot het einde. Maar halverwege de huilbui,
vlak na de schorsing, wisselde de regisseur van camera en zagen we haar ver van
achter, tijdelijk knock-out in het centrum van de aandacht. Achteraf een pluim
voor de regisseur die mijn traandorst niet leste en afstand bewaarde. Plotseling
verlangde ik naar de onbewogen ambtenaren Weck en Wolleswinkel.

Vroeger leerde ik de stelregel lex dura sed lex (de wet is hard maar het is de
wet). In de teledemocratie ligt dat anders. Daar heeft het zin om via de camera
op de gevoelens van de autoriteiten in te werken door bijvoorbeeld te gaan
hongerstaken. Een gevaarlijk precedent, het belonen van zo'n hongerstaking, maar
het gebeurde. Een klein aantal stakers kreeg eind vorig jaar een
verblijfsvergunning. Het had staatssecretaris Cohen aangegrepen. Dus nu is er
weer een hongerstaking. En er is hoop. Burgemeesters zijn gemobiliseerd om te
adviseren. Want nu geldt lex dura sed animus fortior (de wet is hard maar de
emotie is sterker). Maar zijn de mensen die in hun gevoelens vluchten nog wel
gezagsdragers? Wie houdt de hersens bij elkaar?

Wat was het leven gemakkelijk toen de internationale solidariteit zich niet
uitte in morele dilemma's over verblijfsvergunningen en opvang maar in geldhulp
en demonstraties tegen de dictatuur in Verweggistan. Het bezoek van Mandela doet
denken aan die zwart-witte tijd. Gisteren bedankte hij de juichende Amsterdamse
massa's voor de Nederlandse steun tegen de apartheid. Een fijn gebouwde man met
een enorme aanwezigheid op de televisie.

Aan de vooravond van Mandela's aankomst zaten de vele vaders en moeders van
Mandela's succes bijeen in een speciale uitzending met Joop van Zijl. Onder hen
minister Pronk in zijn oude rol. Echt kritisch wilde het programma niet worden.
In de aankondiging stond een interview met Mandela door Pia Dijkstra en ik was
er voor gaan zitten. Maar het bleek een persconferentie in Johannesburg te zijn
waar Dijkstra een paar vragen had mogen stellen. Je krijgt dan diplomatieke
antwoorden als 'de relaties met Nederland zijn goed'. Kan Dijkstra in zulke
omstandigheden niets aan doen. Ongetwijfeld had hij eerder gezegd 'de relaties
met Noorwegen zijn goed', 'de relaties met Denemarken zijn goed'.

Maar naast de gulle Pronk hebben wij ons koningshuis met wildspecialist Prins
Bernhard en zijn Afrikaminnende schoonzoon Prins Claus. Als gewone burger bedel
je om een handtekening maar als koninklijk persoon kun je met de gast op een
statieportret. Daar zag ik de voorbereidingen van, de koninklijke familie met de
Heilige Mandela in het midden. Had iets aandoenlijks. Mandela was weg van zijn
zware taak thuis. Tranen kan Zuid-Afrika niet meer gebruiken, want het arme
zwarte volk heeft er al te veel van.

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              94 of 109 DOCUMENTS

                                NRC Handelsblad

                                 March 6, 1999

De monarchie kwijnt weg

SECTION: Opinie; Pg. 2

LENGTH: 1284 words


Met het loslaten van het traditionele erfgoed zal ook het erfelijk koningschap
in Nederland in rap tempo wegkwijnen, vindt Hans van den Bergh. De leden van het
Republikeins Genootschap hoeven dan ook niet op de barricaden te klimmen om hun
doel te bereiken.

Overgeprikkeld reageerde premier Kok onlangs op volksvertegenwoordigers die over
hun gesprek met de koningin uit de school hadden geklapt. Het hele probleem zou
uit de wereld zijn als de koningin zelf maar zo terughoudend was in haar
contacten met politici dat het bekend worden van haar opmerkingen geen enkel
risico meer inhield. Het enige schandalige in deze kwestie is immers dat Beatrix
haar bevoegdheden te ver oprekt en Kamerleden die gekozen zijn om hun eigen
ideeen onafhankelijk uit te dragen, probeert te beinvloeden onder dekking van
het Geheim van het Noordeinde. Zij zet hen in vertrouwelijk beraad onder druk
door sterk politiek gekleurde standpunten te uiten. Zij stelt zich daarmee
lijnrecht op tegenover afspraken uit het regeerakkoord. Het is veel erger dat de
koningin haar neutrale positie in politieke controversen te grabbel gooit, dan
dat we zulks nu eindelijk duidelijk te horen krijgen.

Het standpunt van Kok is kennelijk dit: dat de Majesteit zich misdraagt is tot
daaraan toe - als het volk het maar niet te weten komt. De overtrokken reactie
van de eerste-minister is trouwens een typisch symptoom van de kwaal waarbij
iedereen op regeringsniveau beseft hoezeer de grondwet de regering opzadelt met
een kwetsbaar relict uit het verre verleden: voor de vorm houden we een
monarchie aan, maar binnen moderne verhoudingen moet van de zittende
functionaris gevergd worden zich nergens mee te bemoeien.

Juliana kwam daar alleen tegen in opstand als het om de belangen van haar eigen
man of kroost ging, maar Beatrix heeft steeds ijverig de grenzen van haar
mogelijkheden verkend. En uit 'menselijke' overwegingen gunt men haar enige
opinierende speelruimte, als daar in 's hemelsnaam maar niets van naar buiten
komt.

Het lijkt voor alle betrokkenen wenselijker die anomalie uit het hart van ons
constitutionele stelsel te verwijderen. De situatie kan alleen genormaliseerd
worden met een zuiver ceremoniele president als staatshoofd, aangewezen om zijn
persoonlijke verdiensten en sociale vaardigheden, maar zonder verplichting
zijn/haar kroost vervolgens op die hoge post te continueren. De erfelijkheid
houdt nu eenmaal geen garantie in voor de juiste constitutionele zelfbeheersing.

In tegenstelling tot wat de historicus Fontaine betoogde (NRC Handelsblad, 30
januari), laten de historische ontwikkelingen juist zien dat de republiek
langzamerhand de mondiale regel is geworden en een koninkrijk de saillante
uitzondering. Een dikke eeuw geleden was er in Europa nog maar een republiek
(Zwitserland) tegenover een kleine 25 vorstendommen (het aantal wisselde met
name in Duitsland nogal sterk). Nu is er aan de randen van Europa nog een
handvol koninkrijken over en is de republiek de normale staatsvorm in zo'n
twintig landen. De verhoudingen zijn dus in honderd jaar omgekeerd. Wereldwijd
gezien is het erfelijk koningschap een volstrekte uitzondering, die in drie van
de vijf continenten in het geheel niet voorkomt en in Azie sporadisch.

Als historicus had Fontaine, met zijn heldere blik op onontkoombare
veranderingsprocessen, dus wel een toontje lager mogen zingen. Fontaine heeft
overigens gelijk als hij stelt dat nu bij opiniepeilingen zich nog 87 procent
voor de monarchie uitspreekt. Mensen zijn gehecht aan wat ze gewend zijn en nu
bij de Europese eenwording de nationale staat langzaam aan betekenis inboet,
klampt men zich vast aan symbolen die ons met het verleden verbinden.

Door het stijgende opleidingsniveau onder de oprukkende nieuwe cohorten neemt
het zelfstandige kritische denken over de status quo toe. Het leeglopen van de
kerken is een duidelijk teken dat men het traditionele erfgoed in rap tempo
loslaat. Het geloof in de zegenrijke mythe van het koningschap zal met dezelfde
versnelling wegkwijnen, ook zonder dat het Republikeins Genootschap daartoe
speciaal de barricades opgaat.

Op 5 februari noemde A. van der Werff in deze krant het koningschap een
vriendelijk stukje folklore. Daar zou het Republikeins Genootschap hem graag in
bijvallen als de specifiek Nederlandse invulling van de monarchie nu juist niet
een vergaande geheime beinvloeding door de dienstdoende koning(in) insloot.
Hij/zij kan immers vermanen en adviseren, maar op grond van welke speciale
bekwaamheid? En wie controleert welke invloed die vermaningen en adviezen hebben
op onze gedweee ministers? Zonder checks and balances ten aanzien van reeel
uitgeoefende macht kan geen goed functionerende democratie bestaan.

De discussie werd een week later op de opiniepagina voortgezet door dr. P.B.
Cliteur. Het Republikeins Genootschap vecht tegen windmolens. Wij zouden ons,
vindt Cliteur, niet tegen de ongecontroleerde macht van de koningin moeten
keren, maar tegen die van de ambtenaren. Maar tussen deze soms ondemocratische
invloed en die van de koning bestaan toch twee essentiele verschillen. Ten
eerste is de democratische controle op het ambtenarenapparaat in principe
waterdicht geregeld. Geen capabele minister zal ooit gedogen dat zijn ambtenaren
zijn politieke keuzes niet respecteren en geen capabele Kamer zal een minister
gedogen die zijn ambtenaren niet in de hand houdt. Het ongeluk is alleen dat ons
kleine land soms ook minder capabele ministers kent, die hun hoogste ambtenaren
te veel eigen beleidsruimte geven en deloyale uitspraken in de media accepteren.
En het wegsturen van falende ministers door de Kamer is ook geen goed gebruik
meer. Maar dat zijn fouten binnen een regelgeving en geen fouten van het systeem
zelf.

En dat laatste is bij eigengereid optreden van de koning wel degelijk het geval.
Het is weliswaar niet de hedendaagse interpretatie van 'ministeriele
verantwoordelijkheid', maar oorspronkelijk mikte Thorbecke met de bijbehorende
'onschendbaarheid van de koning' op het plaatsen van een kamerscherm om het vaak
al te bruuske optreden van de negentiende-eeuwse koningen. Destijds betekende
het zeker niet dat de invloed van Willem III tot nul werd gereduceerd. De koning
kan in ons stelsel altijd nog naar hartelust de participanten in de
besluitvorming onder druk zetten en doet dat ook in gesprekken met
bewindslieden, fractievoorzitters en Kamerleden.

Daar mag niet over gesproken worden, juist omdat het stelsel niet meer bij
hedendaagse verhoudingen en opvattingen past. De gewone man mag zich niet
realiseren dat de koning een door Thorbecke's grondwet gecamoufleerde, maar
geenszins uitgeschakelde machtsfactor is.

Het tweede verschil tussen onze zorgen en die van Cliteur schuilt in de
erfopvolging. Ambtenaren, ministers of Kamerleden die hun boekje te buiten gaan,
zullen tenminste niet door hun zoon of dochter worden opgevolgd. Dit is en
blijft het kernbezwaar tegen het erfelijk koningschap, dat alleen door de
invoering van de republiek kan worden opgeheven.

Daarom ziet het Republikeins Genootschap een presidentschap van louter
representatieve signatuur als enige en ideale oplossing, waarbij telkens het
algemeen gewaardeerde, niet-politieke staatshoofd wordt opgevolgd door een al
even alom gerespecteerde geestverwant, maar in elk geval nooit door een
bloedverwant.

Prof.dr. H. van den Bergh is emeritus hoogleraar cultuurwetenschappen en
woordvoerder voor het Republikeins Genootschap.

Koningin Beatrix zet haar handtekening bij de opening van het
Vormgevingsinstituut in Amsterdam. (Foto Maurice Boyer)

Politiek en Staat ; Recht ; Staatsrecht ; Staatsvormen ; Koningshuizen ;
Luchtvaartongevallen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              95 of 109 DOCUMENTS

                                NRC Handelsblad

                               February 27, 1999

Geen theemuts

BYLINE: JAPKE-D. BOUMA

SECTION: Media; Pg. 29

LENGTH: 493 words


Ze filmde al parenclubs en sm-kelders in de tijd dat Sex voor de Buch nog moest
worden uitgevonden. In 1994 voor RTL5: Sex, de Stand van Zaken. Maar dat was
eigenlijk een beetje een geintje. Pure rebellie, zo geeft Catherine Keyl nu toe.
'Ik was mijn 5 Uur Show-imago zo zat, toen. Ik was altijd maar die tut die
alleen maar over theemutsen kon zeuren. Dat moest maar eens afgelopen zijn.
Bovendien wilde ik weer eens laten zien dat ik ook nog verslaggever was.'

Verslaggever, journalist. De woorden vallen in ieder gesprek met Catherine Keyl.
Want dat is ze, zegt ze. Een journalist die erop uit is mensen te informeren,
die ontwikkelingen in de samenleving wil laten zien. Dat deed ze al in haar tijd
bij NCRV's Hier en Nu waar ze aan het einde van de jaren zeventig begon en
twaalf jaar zou blijven. En later, bij AVRO's Televizier. Maar wat ze met klem
wil benadrukken is dat ze journalist gebleven is. Ook in Avro's Service Salon en
de 5 Uur Show bij RTL4, en ook in haar huidige praatshow Catherine waarmee ze nu
alweer vier jaar dagelijks bij RTL4 te zien is. Mensen snappen dat vaak niet.
Dat ze niet zomaar wat staat te tetteren voor een zaaltje met publiek, maar dat
ze een boodschap heeft. Ook al wordt de kijker daar soms wat van afgeleid. Zoals
laatst, toen in een aflevering over nudisme een meneer in beeld kwam met
daaronder de tekst 'Gerard van de Weerd. Heeft schaamhaar afgeschoren'. Keyl
brengt haar onderwerpen gewoon zo pakkend mogelijk. 'Dat is heus geen schande.
Het is een verkooptechniek. Als je mensen daarmee iets duidelijker kan maken,
mag dat.'

Ze schaamt zich niet meer voor haar werk. Ze geeft toe even in een dipje te
hebben gezeten toen ze van haar toenmalige Avro-baas Fons van Westerloo de
opdracht kreeg het middagmagazine Service Salon journalistieker in te gaan
vullen. 'Ik vond het vreselijk. Een degradatie.' Die tijd is voorbij. Ze groeide
uit tot de beste Nederlandse presentatrice in haar genre: nuchter en oprecht
geinteresseerd in haar gasten. Beter vaak dan Violet Valkenburg, Astrid Joosten
of Sonja Barend. 'Zevendertig procent marktaandeel deze week', zegt ze. En even
voor de leek: dat is echt heel veel.

Het enige dat ze jammer vindt, is dat haar altijd weer gevraagd wordt of ze wel
zorgvuldig genoeg omgaat met de mensen in haar programma. Alsof er op dat vlak
bij de publieke omroep nooit wat misgaat. Neem bijvoorbeeld dat boek dat Paul
Witteman zonder toestemming van de geinterviewden had gemaakt van zijn programma
De Ronde van Witteman. Als haar dat was overkomen: voorpaginanieuws, en nu: drie
krantenregeltjes. 'Ja, ik neem meer risico omdat ik dagelijks met gewone mensen
werk. Maar in plaats dat dat risico gewaardeerd wordt... als ik bij de publieke
omroep zie hoe plichtmatig altijd maar weer dezelfde deskundigen over problemen
van de gewone man zitten te praten, dan denk ik, wat een luie flikkers, zeg.'

(Foto Vincent Mentzel, NRC Handelsblad)

Commerciele zenders

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              96 of 109 DOCUMENTS

                                NRC Handelsblad

                               February 27, 1999

een vliegbrevet ; De prijs van...

BYLINE: DOOR DANIELLE PINEDO

SECTION: Economie / Geld telt; Pg. 20

LENGTH: 796 words


Op borrels in zakenkringen is het een geliefd onderwerp: vliegen. Niet per
Concorde - want welke manager of directievoorzitter doet dat tegenwoordig niet -
maar per Cessna, Piper of Tomahawk.

'Hoe was je weekend, Hans?"

'Fantastisch, Flip! Anne wilde shoppen op Jersey. We hebben de kist genomen. Een
peulenschil, we waren er in no time.'

Het prive-vliegtuig is een statussymbool, al kan Jan Modaal tegenwoordig vanaf
zo'n 200 gulden per uur een tweepersoons Tomahawk huren bij een van de veertig
vliegscholen die ons land rijk is. Mits hij een vliegbrevet op zak heeft
natuurlijk. Voor het behalen van het papiertje is geen vooropleiding vereist.
Enige basiskennis van wis- en natuurkunde is een pre, evenals een goede
beheersing van de Engelse luchtvaart voertaal. Er bestaat geen minimumleeftijd
voor het volgen van vlieglessen, maar voor het uitvoeren van een solovlucht moet
de cursist minimaal zestien jaar zijn.

Het behalen van een vliegbrevet kost vele duizenden guldens en vergt veel
doorzettingsvermogen. Voor het A2-brevet (alleen rechtsgeldig in Nederland)
staan zo'n acht tot 12 maanden, voor het A1-brevet (rechtsgeldig in de hele
wereld) zes maanden. Tijdens deze vervolgopleiding krijgt de cursist vijf uur
buitenlandse navigatie en 10 uur 'blindvliegen' (een training waarbij enkel
gebruik wordt gemaakt van instrumenten). In beide gevallen geldt: hoe sneller de
cursist leert en hoe vaker hij oefent, des te lager de kosten. Bij door de
Rijksluchtvaartdienst erkende vliegscholen mag al na dertig vlieguren een examen
voor het A1-brevet worden afgenomen. Bij niet-erkende vliegscholen na veertig
uur.

Er zijn verschillende manieren om een vliegbrevet te halen. Sommige
aspirant-vliegers stellen hun eerste solovlucht zo lang mogelijk uit en werken
eerst het theoriedeel af. Anderen brengen hun theoretische kennis stapsgewijs in
de praktijk: steile bochten, crosswindlandingen, vliegen 'zonder' motor in een
noodsituatie. De meeste vliegscholen bieden hun cursisten voor 12 a 15 gulden
per uur klassikale lessen aan in de examenvakken Luchtvaartvoorschriften,
Navigatie, Vliegtuigtechniek en Motoren, Instrumenten en Vliegfysiologie. Wie
kiest voor zelfstudie bespaart al snel zo'n 1.500 gulden. Toch zal in beide
gevallen lesmateriaal (boeken, kaarten en navigatiemateriaal) moeten worden
aangeschaft. Kosten: 500 a 800 gulden.

Voor het praktijkdeel brengt de vliegschool zowel de vliegkosten (gemiddeld 300
gulden per uur, gerekend vanaf het moment dat u goed en wel in de lucht zit), de
instructiekosten (100 gulden per uur, gerekend vanaf het vertrek van het
platform) als de landingskosten (15 tot 50 gulden per landing, afhankelijk van
het toestel en de vliegbasis) in rekening. Het aanvragen van een theorie-examen
(vijf vakken) kost 500 gulden, van een praktijkexamen 400 gulden. Voor de
brevetaanvraag moet ongeveer 300 gulden worden neergeteld. Sommige vliegscholen
bieden een totaalpakket aan voor het praktijkgedeelte: 10 vlieguren voor ruim
2.000 gulden - exclusief landingskosten.

Wat vooral niet mag worden vergeten is de medische keuring, die wordt uitgevoerd
door het Nationaal Lucht- en Ruimtevaart Geneeskundig Centrum (NLRGC) in
Soesterberg en ongeveer 450 gulden kost. Ook geroutineerde vliegers worden
minimaal eens per jaar (afhankelijk van hun leeftijd) onderworpen aan zo'n
onderzoek, want bij deze sport is een goede gezondheid een eerste vereiste.
Anders dan vaak wordt gedacht kunnen ook mensen met een bril of contactlenzen
een vliegopleiding volgen; het NLRGC wijst alleen zeer slechtzienden de deur. De
kans is dus klein dat iemand halverwege zijn opleiding alsnog wordt afgewezen
vanwege zijn of haar lichamelijke conditie.

Al bij al is een cursist zo'n elf a vijftienduizend gulden kwijt, alvorens hij
zich officieel 'sportvlieger der tweede klasse' mag noemen. In de toekomst
zullen de kosten van een vliegbrevet alleen maar toenemen, want de nieuwe
Europese regelgeving, die in de loop van deze zomer van kracht wordt, gaat uit
van een hoger aantal vlieguren. Wie twijfelt doet er dus goed aan eerst een
introductieles - ad 200 gulden - te volgen. Weliswaar gaat het niet om een
solovlucht, maar dankzij de uitvoerige (de)briefing van de instructeur doet het
allemaal wel realistisch aan. Bij Vliegclub Flevo in Lelystad kunnen
vliegliefhebbers eerst een tijdje 'wingmember' worden, voordat zij zelf het
luchtruim verkennen. Voor 105 gulden per jaar ontvangen zij het clubblad
Flightletter en kunnen zij als passagier voor een aantrekkelijke prijs dagtrips
en clubvluchten maken. Wingmembers zijn ook welkom bij vergaderingen,
barbecuevluchten, snertvluchten en oliebollenvluchten. Wie de smaak eenmaal te
pakken heeft, moeten ze in Lelystad denken, kan niet meer terug.

Luchtvaart

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              97 of 109 DOCUMENTS

                                NRC Handelsblad

                               February 25, 1999

Zaak-Van Ede: voetbal is geen oorlog meer

BYLINE: DOOR ONZE REDACTEUR F.KUITENBROUWER

SECTION: Profiel; Pg. 12

LENGTH: 648 words

DATELINE: AMSTERDAM, 25 FEBR.


Voor het eerst in de geschiedenis van het profvoetbal is een speler veroordeeld
tot schade- vergoeding voor een toegebrachte blessure. De amateursport ging
bijna tien jaar geleden reeds voor. Sport is juridisch gezien een geval apart
maar het wordt wel steeds meer een gewone bezigheid.

Het neerhalen van een tegenstander die een doelrijpe kans heeft, is een
geaccepteerd verschijnsel in het betaalde voetbal. Zo klaagde het Praktijkboek
voor de sportbestuurder al in 1981. Wat vroeger incident was, was toen al
uitgegroeid tot gemeengoed. Zorgvuldig wordt het nadeel van een mogelijke
sanctie afgewogen tegen het voordeel dat de overtreding brengt. Wie dat niet
doet, geldt als een dief van eigen portemonnee - of, erger nog, van de beurs van
de ploeggenoten.

Het was onvermijdelijk dat deze ontwikkeling voor een tegenbeweging zorgde, een
beroep op het aansprakelijkheidsrecht in geval van sportblessures. Van oudsher
hebben de juristen deze boot juist afgehouden. 'Het spel als immuniteit', heeft
de hoogleraar sportrecht en oud-hockey-international Heiko van Klaveren dat
zelfs genoemd. Misslagen zijn van tijd tot tijd onvermijdelijk, merkte de Hoge
Raad laconiek op in het geval van twee tennissers. De een sloeg na zijn
service-game een aantal ballen naar de overkant en raakte de ander in zijn oog
met als gevolg blindheid.

Deelnemers aan een sport hebben tot op zekere hoogte gevaarlijke gedragingen
waartoe het spel uitlokt van elkaar te verwachten, zo was de boodschap. In elk
geval moeten ze op meer bedacht zijn dan waaraan de gewone burger buiten het
kader van de sport hoeft te denken. Het enkele feit dat sportbeoefening door een
ongelukkige samenloop van omstandigheden letsel tot gevolg heeft, maakt de
gevaarlijke handelingen niet onrechtmatig.

De spelregels nemen uiteraard een speciale plaats in bij de beoordeling van
schadegevallen in de sport. De spelregels zijn immers van belang voor de vraag
waar de sporter bedacht op moet zijn als hij of zij de arena betreedt. Dat er
sprake is van een overtreding is echter niet automatisch voldoende voor een
veroordeling, besliste de Hoge Raad in 1991 een geval van natrappen op het
voetbalveld. Het ging om de wedstrijd Achilles 94-Drachten 2.

Of er sprake is van een overtreding vormt slechts een van de factoren die
meetellen bij de beoordeling van toegebrachte sportblessures door de rechter. Er
is verschil tussen een 'gewone' en een 'gemene' overtreding, zoals de Groningse
oud-hoogleraar Brunner het uitdrukte in zijn commentaar op de voetbaluitspraak.
Zou elke overtreding een onrechtmatige daad opleveren, dan zou het zelfs
verboden zijn wedstrijden te organiseren, want overtredingen liggen zozeer in de
loop der verwachtingen dat de organisator daartoe dan strikt genomen zou
uitlokken.

Maar daarmee is het sportveld zeker nog geen vrijplaats voor het plegen van
onrechtmatige daden, zo voegde professor Brunner daar direct aan toe. De Hoge
Raad bevestigde in het geval van natrappen inderdaad de veroordeling tot een
schadevergoeding. Het was dan ook een zeer kras geval: 'Een groot defect op het
bot aan de binnenkant van de knie met loshangende flarden en losse
kraakbeenstukken.' Het verweer dat hier sprake was van 'risico-aanvaarding' door
het slachtoffer werd verworpen. Dat vond de Hoge Raad geen goede term voor de
juridische ruimte die op het speelveld moet bestaan.

Die ruimte is er ook na de uitspraak uit 1991 gebleven. Brunner herinnert aan
een oud rechtsbeginsel dat het onbillijk is een ander in rechte iets te
verwijten wat ook jezelf verweten kan worden. Maar de Hoge Raad maakte in 1991
wel een eind aan de slagzin 'voetbal is oorlog'. De bekende Tilburgse
rechtsgeleerde Schoordijk heeft de gevolgen van deze uitsp

raak dan ook betiteld als 'vergaand'. De rechter in Utrecht heeft deze draad nu
in de zaak Van Ede-Hoekman opgepakt.

Voetbal ; Rechtspraak

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              98 of 109 DOCUMENTS

                                NRC Handelsblad

                               February 25, 1999

Boos in de vuist

BYLINE: ANNA VISSER

SECTION: Media; Pg. 29

LENGTH: 654 words


In de zomer van 1939 werd de wereld opgeschrikt door het nieuws dat
nazi-Duitsland met het communistische Rusland een non-agressiepact had gesloten.
Dit pact maakte de weg vrij voor de Tweede Wereldoorlog. Zestig jaar later
blijkt weer sprake te zijn van een non-agressiepact, maar dan op binnenlands
politiek gebied, tenminste als we Vrij Nederland mogen geloven. Het 'pact'
behelsde de afspraak tussen de politieke partijen dat het asielbeleid geen item
zou mogen zijn in de aanloop tot de Provinciale Statenverkiezingen van volgende
week woensdag.

'Maar PvdA-fractievoorzitter Ad Melkert zegde vorige week eenzijdig het
non-agressiepact op. En op niet mis te verstane wijze. '(...) Afgewezen
asielzoekers komen onverbiddelijk op straat te staan', aldus VN. Het kwam
Melkert op boze reacties te staan van onder anderen Europarlementarier d'Ancona
en de eeuwige beschermheer der underdogs E. van Thijn. De laatste noemde het
moment waarop Melkert het aan de orde stelde 'niet erg kieskeurig'. Moeilijke
onderwerpen mogen vooral geen rol spelen tijdens verkiezingscampagnes - zie de
verkiezingscampagne voor de Tweede Kamer toen onderwerpen als Schiphol, het
vraagstuk van de asielzoekers en Srebrenica door de PvdA met grote
eensgezindheid onder het tapijt werden geschoffeld. 'Het stelt mij ernstig
teleur. En Ed van Thijn was net zo boos als ik hoor', zegt d'Ancona in Elsevier,
dat vrijwel als enig blad regelmatig een pleidooi houdt voor een asielbeleid dat
duidelijke grenzen stelt teneinde te voorkomen dat mensen die werkelijk asiel
behoeven, buiten de boot vallen. HP/De Tijd ('Melkert benadrukte dat mensen die
niet veilig zijn juist wel op opvang moeten kunnen rekenen') en De Groene
Amsterdammer ('Een Europees asielbeleid zal onherroepelijk harder zijn dan het
huidige Nederlandse. Toch is het beter om op Europees niveau vuile handen te
maken dan in heiligheid ten onder te gaan') zijn een stuk genuanceerder in hun
reactie.

Na weken te zijn geinformeerd over de faits et gestes van de
kandidaat-voorzitters van de PvdA, Van Bruggen en Booij, is het nu aan de bladen
om afscheid te nemen van het duo. VN doet het af met een paar weinig zeggende
regels, de Groene schrijft in een commentaar dat de twee eigenlijk nooit
duidelijk konden maken 'wat ze nu eigenlijk wilden met hun pleidooi voor
dynamisering en betere presentatie'. De herinnering aan Felix Rottenberg doemt
op: 'Rottenberg kon met een stem als een steelgitaar vertellen over de grote
sociaal-democratische traditie, maar pleitte net zo gemakkelijk voor opheffing
van de AOW. Dat gaf wantrouwen.' 'Boos in de vuist' zijn de jongens niet, ze
hebben wel 'liefdesverdriet'. Even doorbijten en een echte baan zoeken, jongens.

De lieveling van het CDA wordt hij genoemd, het Brabantse statenlid Pieter van
Geel, die even in de race was voor het partijvoorzitterschap maar nu
lijsttrekker in Brabant is. Hij zit reeds acht jaar in de Staten, waarvan vier
jaar als gedeputeerde. Hij geeft de Statenverkiezingen nog acht jaar, zegt hij
in Elsevier. Wanneer Jan Modaal uit de Dorpsstraat in Eindhoven dan nog niet
doorheeft wat hij aan Van Geel c.s. heeft, rest volgens de lijsttrekker een
remedie: 'Maak er dan maar een bijkantoor van het Rijk van. Want dan hebben we
gefaald.' Dan pas? Het lukt al jaren niet, terecht of ten onrechte, het belang
van deze bestuurslaag voor de kiezer duidelijk te maken.

De Amsterdamse oud-wethouder van verkeer, Ernst Bakker, heeft jarenlang
geprobeerd het belang van de aanleg van de Noord-Zuidlijn aan de stad te
verkopen. De aanleg zou vooral heel gunstig zijn voor de bereikbaarheid van
grote financiele instellingen in de stad. Laten die nu en masse hun heil zoeken
aan de Zuid-As, aldus Elsevier. De boodschap van Bakker is allengs verdampt. De
'roos in de vuist' is verwelkt, en de boosheid van Ed en Hedy zal ook wel
zakken: such is politics.

Hedy d'Ancona in Elsevier.

Tijdschriften

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              99 of 109 DOCUMENTS

                                NRC Handelsblad

                               February 20, 1999

VOLKSJONGEN, VUURVRETER, MILJARDAIR

BYLINE: DOOR JAAP BLOEMBERGEN EN ERIK OUDSHOORN

SECTION: Sport; Pg. 11

LENGTH: 1892 words


Hij is niet bij iedereen geliefd, maar zonder geldschieter Dirk Scheringa zou AZ
nauwelijks bestaansrecht hebben. De 48-jarige miljardair begint een
marathonploeg. De verzamelaar van magisch-realistische kunst rekent op de
uitverkiezing van Europees museum van het jaar. 'Ik ben een generalist.'

Het gesprek is nauwelijks begonnen of Dirk Scheringa grijpt naar zijn draagbare
telefoon. Na een korte woordenwisseling loopt hij met een triomfantelijk gezicht
door de krakkemikkige bestuurskamer van AZ. 'Zo, Kleine hebben we ook binnen',
zegt hij in de hoedanigheid van schaatssponsor van een nieuwe marathonploeg. 'Nu
nog twee andere kanjers en die ploeg staat als een huis.'

Piet Kleine, olympisch kampioen van 1976, is de tweede bekende schaatser die
Scheringa wist aan te trekken. Met spruitjeskweker Henk Angenent, de laatste
winnaar van de Elfstedentocht, heeft hij vorige week een overeenkomst gesloten.
'Nu moeten we zeker elke dag spruitjes eten', veronderstelde AZ-trainer Willem
van Hanegem. 'Die komen in elk geval op de menukaart', reageert de voorzitter
van de Alkmaarse voetbalclub met een twinkeling in de blauwe ogen.

Scheringa is een hartstochtelijk schaatsliefhebber. Hij rijdt elke week honderd
rondjes met zijn echtgenote op de kunstijsbaan van Alkmaar. Hij voltooide twee
keer de Elfstedentocht en tien keer de Alternatieve Elfstedentocht. Op de
Oostenrijkse Weissensee raakte hij vorige maand in gesprek met Henk Heetebrij,
die als ploegleider van Angenent zijn sponsor VSP was kwijtgeraakt. Of Scheringa
interesse had?

'Een latente wens ging in vervulling', zegt hij deze week. 'Als sponsor moet je
hobbyist zijn. Daarom zou ik nooit iets met golf of hockey beginnen. Ik word wel
twintig keer per week voor de gekste dingen gevraagd - van viool tot Formule I -
en ik zeg overal 'nee' tegen. Maar schaatsen is een volkssport en ik ben een
volksjongen. Bij AZ noemt iedereen mij Dirk.'

Het levensverhaal van Scheringa is het succesverhaal van een selfmade-man. Hij
verliet de MULO na twee jaar, want hij had problemen met talen. Hij ging werken
als assistent-boekhouder en hij werd later wachtmeester bij de politie. In de
avonduren hielp hij collega's met hun belastingformulieren. Hij vroeg dertig
gulden per persoon en schreef zijn nota's op een zolderkamer op een
typemachientje. 'Zo ben ik uiteindelijk voor mezelf begonnen.'

Twintig jaar later is zijn zakelijk inzicht goed voor een jaaromzet van drie
miljard. Het maandblad Quote schatte de eigenaar van Frisia Financieringen vorig
jaar op een vermogen van 490 miljoen. Fout, zegt Scheringa. Zonder gene vertelt
hij ongeveer het drievoudige te bezitten. 'Maar dat geld staat niet allemaal op
de bank', benadrukt hij.

'Ik ben misschien miljardair, maar ik loop er niet mee te koop. Ik draag het
liefst een spijkerbroek. Ik heb geen vrienden onder andere topmanagers. Ik ben
lid van een klaverjasclub, want bridgen is niks voor mij. Ik heb twee
jeugdvrienden die allebei predikant zijn geworden. Ik ben gereformeerd opgevoed.
Mijn ouders betaalden twee gulden per week aan huur. Soms was zelfs dat te veel
gevraagd. Mijn vader kon pas op zijn veertigste een auto betalen.'

Zelf rijdt hij tegenwoordig in een grote Mercedes. 'Ik heb last van mijn
evenwicht. Daarom moet ik een stug geveerde auto hebben die niet windgevoelig
is. Mijn vader en mijn grootmoeder hadden de ziekte van Meniere. Als ik in een
draaimolen zit, ben ik na een rondje hartstikke misselijk.'

Hij draagt deze middag een grijs kostuum en een wit overhemd zonder
manchetknopen. Hij vindt zichzelf een sober mens. 'Ik hoef geen goud en zilver
aan mijn lijf. Ik ga elk jaar tien dagen op vakantie naar Oostenrijk om te
schaatsen. En ik heb een Harley Davidson. Maar mijn zoon heeft twee weken lang
folders gevouwen om een camera te kunnen kopen. Ik zeg altijd: er komt niks uit
de lucht vallen.'

De zoon van een Friese kaasmaker heeft zich opgewerkt tot eigenaar van vijftig
bedrijven. 'Samen vormen ze een juweeltje', zegt hij trots. Hij doet in
levensverzekeringen, schadeverzekeringen en voorschotbanken. Hij heeft een
drukkerij, een mailbedrijf, een marketingbedrijf, een reclamebureau, een
softwarebedrijf, een hypotheekbedrijf en een bouwbedrijf waarmee hij nieuwe
kantoren uit de grond kan stampen. Heeft hij het niet te druk?

'Ik heb een veelzijdige week met een vrij scherp schema. Wij hebben een geoliede
machine met zeshonderd medewerkers die ieder hun verantwoordelijkheid dragen.
Als manager moet je in veertig uur klaar kunnen zijn. Zonder stress. Ik ben een
generalist die overal een beetje verstand van heeft. Ik moet elke dag honderden
knopen doorhakken.'

Als regionale zakenman werd hij in 1979 lid van de businessclub van AZ'67. Na
drie jaar stapte hij weer op, toen zijn vrouw in verwachting raakte van hun
eerste kind. Hij zag hoe de gebroeders Cees en Klaas Molenaar de provincieclub
in korte tijd internationale status verschaften. Ondanks het vaak sprankelende
spel van AZ'67 kwam er nauwelijks publiek in de Alkmaarderhout. 'De club had
toen een bontjassen-imago. De gewone man was daar nogal huiverig voor',
verklaart Scheringa.

In 1990 werd hem gevraagd shirtsponsor te worden van AZ. 'Het bestuur vroeg
240.000 gulden. Ik deed het alleen voor de helft en dat hebben ze geaccepteerd.
Vergeet niet dat de begroting toen anderhalf miljoen bedroeg.' In 1993 werd hij
behalve geldschieter ook voorzitter van de voetbalclub die met een schuld van
een miljoen kampte. Scheringa ging besturen uit clubliefde, zegt hij eerst. Oke,
de naamsbekendheid van zijn bedrijf was mooi meegenomen, geeft hij later toe.

'Ik probeer de organisatie zodanig te verbeteren dat de club binnen een paar
jaar financieel onafhankelijk van Frisia verder kan. Pas dan is mijn missie
geslaagd. Als Dirk in het verkeer uit de bocht vliegt, moet AZ een gezonde club
blijven. Mede daarom gaan we een nieuw stadion bouwen, waardoor de begroting van
dertien naar 23 miljoen kan stijgen.'

Het nieuwe stadion moet in 2001 klaar zijn. 'De supporters kunnen aandeelhouder
worden. Wij krijgen vier hoofdtribunes. De gemeente wil geen kaal kippenhok,
maar een prachtig complex met 13.500 zitplaatsen.' Waarom zo'n klein stadion
voor zo'n groot zakenman? 'Wij zijn niet erg afhankelijk van recettes.
Vijfduizend toeschouwers meer levert slechts twee miljoen extra op. Geen heftig
bedrag als je de extra investeringen voor een groter stadion in ogenschouw
neemt. Wij zoeken het meer in skyboxen en business-seats.'

Hij pleit voor een veilig stadion, zonder hooligans en zonder grachten of
dranghekken. 'We moeten in Nederland een lik-op-stuk-beleid voeren, zoals in
Engeland. Sommige clubs hebben daar cellen in het stadion. De politie moet van
de politiek bevoegdheden krijgen om raddraaiers meteen te arresteren. Zij moeten
electronisch huisarrest krijgen op de dag van de wedstrijd. Want je moet
vandalen dingen afpakken waar ze heel erg van houden. Nee, werkkampen zijn uit
de tijd.'

Volgens Van Hanegem kan Scheringa beter uit de buurt van de kleedkamer blijven.
De voorzitter zou ook niet thuishoren op de elftalfoto. Zelf voelt hij zich nauw
betrokken bij de spelers. 'Ik ben een vaderfiguur, want ik heb ze allemaal
binnengehaald. Daarom ben ik het niet met Willem eens. Ik hoor wel op die foto.'

Scheringa bagatelliseert de onderlinge wrijvingen. 'In het begin moest ik erg
aan Willem wennen. Zijn manier van communiceren was ongebruikelijk. We hadden
vorig jaar problemen met zijn contractverlenging, omdat zijn vrouw Marianne zich
heel zakelijk opstelde. Willem zou ergens anders het dubbele kunnen verdienen.
Maar wij zijn geen Barcelona en dan is een salaris van 1,3 miljoen een te grote
aanslag op je begroting. Gelukkig zijn we tot een akkoord gekomen. Willem is een
van de beste trainers ter wereld. Samen kunnen we AZ naar een hoger plan
brengen. We vormen een ijzersterk duo.'

Scheringa erkent dat hij niet kan beoordelen of een goede speler een topspeler
kan worden. Maar hij heeft meer verstand van voetbal dan sommige collega's bij
de rotary die nog nooit een wedstrijd hebben gezien. Zelf speelde hij van zijn
negende tot zijn 42ste op een laag niveau; eerst als laatste man, daarna als
rechtsback. 'Ik was heel fel in de duels. Ze moesten me vijf keer voorbij.
Tijdens de politieopleiding in Apeldoorn stond ik ook bekend als vuurvreter.
Daardoor was ik altijd de beste.'

Vorige week maakte directeur Jan Kasper melding van zijn aanstaande vertrek bij
AZ. Hij zou niet goed kunnen functioneren onder het juk van een machtige
voorzitter. Scheringa geeft toe dat de rolverdeling duidelijker moet worden
afgebakend. Maar van een vertrek van Kasper is volgens hem geen sprake. Sterker
nog, Scheringa wil de directeursfunctie juist uitbreiden. Kasper moet 'een
brugfunctie' vervullen tussen de technische staf en het bestuur. Hoe ervaart
Scheringa de kritiek op zijn werkwijze?

'Ik ben algemeen directeur van zo'n vijftig bedrijven. We groeien vier keer zo
snel als de concurrentie. Mijn werkwijze is dus niet verkeerd. Ik wil het
laatste woord bij een grote transactie. Als Kasper morgen naar Saoedi-Arabie
vliegt, mag hij met de betreffende prins ter plekke onderhandelingen voeren over
een bepaalde speler. Maar het contract wordt pas ondertekend, als er goedkeuring
is van het bestuur.'

Hij heeft nauwelijks vijanden in het zakenleven. Hij noemt zichzelf een 'warme
persoonlijkheid'. De negatieve verhalen van oud-collega's bestempelt hij als
rancuneuze prietpraat. 'Niks menselijks is mij vreemd. Ik laat iedereen aan het
woord, maar ik heb nu eenmaal de eindverantwoordelijkheid.'

Scheringa, die eerder het CDA vertegenwoordigde in de gemeenteraad van Opmeer,
werd vorig jaar gevraagd of hij beschikbaar was voor een plaats in de Tweede
Kamer. Maar zijn zakelijk instinct staat een politieke loopbaan in de weg. Hij
wilde een eigen team met adviseurs formeren. Zonder jurist, zonder
registeraccountant en zonder twee secretaresses was hij niet bereid naar Den
Haag te komen. En voor een rol van backbencher ('Wat betekent dat?') is hij niet
geschikt. 'Ze waren bang dat ik de hele boel wilde reorganiseren. Nu delen vijf
Kamerleden een secretaresse. Maar zo kun je toch geen politiek voeren!'

Voorlopig concentreert hij zich liever op zijn museum in Spanbroek, waar een
grote collectie magisch-realistische schilderijen valt te bezichtigen. Scheringa
heeft 102 werken van Carel Willink. Dit weekeinde kocht hij zijn vierde doek van
Pijke Koch. Het museum, een oud schoolgebouw, is drie jaar na de opening te
klein geworden. Hij wil een prijsvraag uitschrijven voor een nieuw museum,
gebouwd door 'een dynamische architect' in de stijl van Berlage.

Voor de komende maanden heeft hij zijn hoop gevestigd op de uitverkiezing van
Europees museum van het jaar. 'Wij zijn genomineerd door een jury van de
Europese Commissie. Moet je nagaan: een museum in de middle of nowhere!'

Dirk Scheringa gaat elke dag fluitend naar zijn werk. Hij ondergaat alle
aandacht bij AZ met zichtbaar genoegen. Hij verheugt zich op de kennismaking met
de vier marathonschaatsers. En toch geniet hij nog 't meeste van een mooi
schilderij. 'Sport is vergankelijk. Kunst heeft eeuwigheidswaarde.'

Dirk Scheringa in zijn museum in Spanbroek voor een schilderij van Carel
Willink: 'Kunst heeft eeuwigheidswaarde.' (Foto Robert Vos)

Voetbal

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              100 of 109 DOCUMENTS

                                NRC Handelsblad

                               February 18, 1999

Veel emoties op het web

BYLINE: TITIA KETELAAR

SECTION: Media; Pg. 29

LENGTH: 373 words


De parlementaire enquete naar de Bijlmerramp lokt ook op Internet veel reacties
uit. Verschillende sites zijn aan de ramp en het onderzoek gewijd en in
nieuwsgroepen en via e-mail wordt druk over het onderwerp gediscussieerd.
Verontwaardiging, frustratie en nonchalance overheersen. Sites crashen zelfs
regelmatig door overgebruik.

'Me oren vallen er bij af', meldt een anonieme inwoner uit Crooswijk. 'Ik kots
er gewoon van', schrijft R. Huizer uit Rotterdam verontwaardigd. De site van de
Digitale Stad, in samenwerking met de Lokale Nieuwsdienst Amsterdam en het
Stadsblad/De Nieuwe Bijlmer (www.dds.nl/deramp), wordt druk bezocht. Vooral over
het nieuws van de dag en de rol van de overheid in het geheel, wordt druk
besproken.

Ook het discussieplatform over de Bijlmer-enquete van het Centrum voor
Informatie en Documentatie over Israel (www.cidi.nl), sinds gisteren open,
stroomt vol met reacties. Het CIDI stelt op de site dat 'de parlementaire
enquete vooral emoties opwekt, maar niet zal leiden tot fundamenteel nieuwe
inzichten, noch over de lading, noch over het gevoerde beleid.' Volgens Ester
Koedam van het CIDI wordt de site zo druk bezocht omdat de enquete 'ook onder
veel gewone burgers speelt. Voor veel mensen lucht het op om te reageren. en dat
gaat met een e-mail nu eenmaal sneller', meent Koedam.

De NOS (www.omroep.nl/nos/parlementaire_enquete) biedt live-beelden van de
verhoren en onder meer de animatie van de El Al-vlucht. De belangstelling is
groot, zegt Henk van Hoorn van de NOS. 'De eerste dag van de enquete hadden we
al duizend bezoekers. Het bezoek is groter dan we aankunnen.' Hij denkt dat
vooral veel mensen tijdens hun werk de beelden bekijken, uit gebrek aan een
televisie in de buurt.

De NOS is bezig de capaciteit van de site te vergroten en gaat, met het huidige
succes en dat van de live-uitzending op het web van het huwelijk van Maurits en
Marilene achter de rug, vanaf volgende maand van start met een dagelijkse
nieuwskrant met beeld en geluid op Internet.

NRC Webpagina's bevat alle in de krant verschenen artikelen over de Bijlmerramp
en de enquete. Ook de bijlage Profiel over dit onderwerp is beschikbaar.

(www.nrc.nl)

De website van de NOS

Internet

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              101 of 109 DOCUMENTS

                                NRC Handelsblad

                               February 13, 1999

Het virtuele vliegwiel

BYLINE: GIJSBERT VAN ES EN MONIQUE DOPPERT

SECTION: Zaterdags Bijvoegsel; Pg. 37

LENGTH: 2701 words


Het internet is ontdekt door de goegemeente. De aanstormende generatie in de
politiek maakt er gebruik van, maar ook gourmands en gepensioneerden. Om de
saamhorigheid te bevorderen, het clubgevoel. Het sociale en het elektronische
netwerk vloeien in elkaar over.

Politiek bedrijven per e-mail

Nieuwe netwerkers bestormen de politieke partijen. D66 koos afgelopen weekeinde
Lousewies van der Laan (32) tot lijsttrekker voor de Europese verkiezingen. Zij
maakt deel uit van de groep Opschudding, die de partij een scherper
'sociaal-liberaal' gezicht wil geven. In de Partij van de Arbeid roert zich de
groep Niet Nix, met als boegbeeld het duo Lennart Booij (28) en Erik van Bruggen
(30), dat kans maakt komend weekeinde het partijvoorzitterschap in de wacht te
slepen. Binnen RPF en GPV is onlangs de groep Trans-Formatie opgestaan, die
meent dat het fusieproces tussen beide orthodox-christelijke partijen veel te
tam verloopt. De groep wil meer debat over grondslagen en een praktische
vertaling daarvan voor politieke kwesties.

Zijn het drie losse groepen in vier partijen? Nee. Er is duidelijke
overeenkomst: e-mail en websites. Moderne communicatiemiddelen brengen en houden
nieuwe pressiegroepen bijeen. Vooral in de PvdA en D66 ziet het zittende kader
met lede ogen aan hoe een groep meest jonge leden het initiatief naar zich
toetrekt.

Nieuwe partijactivisten vormen een ledennetwerk dankzij computernetwerken. 'Wij
zijn een netwerkorganisatie', zegt Edith Mastenbroek (23), een van de drie
coordinatoren van Niet Nix. 'Onze harde kern bestaat uit circa vijftig mensen,
met ruim driehonderd mensen die we actief kunnen inschakelen bij allerlei
klussen en tweeduizend mensen die regelmatig aan onze activiteiten meedoen.'

De communicatie verloopt voor een belangrijk deel via Internet. Mastenbroek: 'We
hebben een bestand met duizenden e-mail-adressen. Een mailtje aan een paar
honderd mensen is zo gestuurd als we mensen willen laten meedenken of hulp
zoeken voor het organiseren van een activiteit.'

E-mail is ook het cement van Opschudding, zo bevestigt D66'er Dennis Hesseling
(29): 'De basis van onze groep is gelegd in persoonlijke contacten, uit onvrede
over de verkiezingsuitslag van vorig jaar. Mede dankzij e-mail is Opschudding
vervolgens in een stroomversnelling gekomen: de groep heeft zich snel kunnen
uitbreiden. Bij ons zijn mensen actief uit Brussel, uit Groningen, uit het hele
land.'

Electorale aantrekkingskracht

De totstandkoming van de groep Trans-Formatie binnen RPF en GPV laat zien wat
een 'virtueel vliegwiel' teweeg kan brengen. Menno Rasch (27), een van de drie
initiatiefnemers: 'Zes weken geleden zeiden we tegen elkaar: de fusiegesprekken
tussen RPF en GPV verlopen veel te oppervlakkig. Na wat e-mailen hadden we
binnen de kortste keren dertig mensen bij elkaar in een zaaltje in Utrecht. In
groepjes gaan we de komende maanden allerlei inhoudelijke stukken schrijven, die
nu groeien via het uitwisselen van e-mail. Inmiddels hebben we ook een eigen
website opgebouwd, die we ergens aan een gratis site hebben gehangen. We hebben
geen geld en we hebben weinig tijd door drukke banen, maar niettemin hebben we
zo snel al zo veel kunnen bereiken met hulp van een nieuw medium.'

Dr. G. Voerman, onderzoeker bij het Documentatiecentrum Politieke Partijen in
Groningen, volgt de Internet-communicatie van partijen op de voet. Volgens hem
hebben websites vooralsnog weinig electorale aantrekkingskracht: kiezers klikken
niet of nauwelijks langs de sites van partijen om zichzelf een beeld of mening
te vormen. 'Maar het interne partijleven kan flink op z'n kop worden gezet met
hulp van nieuwe communicatiemiddelen', zegt Voerman. 'Dat zie je nu in diverse
partijen gebeuren.'

De activiteiten van groepen als Opschudding en Niet Nix worden vaak geduid als
'jong tegen oud'. Voerman vult het beeld aan: 'Het is een confrontatie tussen
enerzijds de generatie van baby boomers die het zittende partijkader vormt. Dat
zijn de democratiseerders van de jaren zestig en zeventig, die nieuwe spelregels
voor het openbaar bestuur hebben vastgelegd in procedures die eindeloze
vergaderingen vergen. Anderzijds zie je nu een generatie opstaan die zeer gekant
is tegen die vergadercultuur. Het zijn hoog opgeleide mensen, politiek bewust en
politiek betrokken, maar absoluut niet bereid om oeverloos gepraat in zaaltjes
aan te horen. Men heeft er geen zin in, geen tijd voor, men vindt het saai en
ouderwets.'

Weerzin tegen procedureel vergaderen verbindt de leden van de
vernieuwingsbewegingen binnen PvdA, D66 en RPF/GPV. Menno Rasch van
Trans-Formatie: 'Als voorzitter van de Utrechtse RPF-kiesvereniging ben ik
voortdurend bezig met bureaucratie: contributie innen en zo. Ik kan moeiteloos
mijn tijd vullen met het bijwonen van vergaderingen waar zelden over politiek en
vrijwel steeds over organisatorische kwesties wordt gesproken. Dat kan toch niet
de bedoeling zijn?'

Praktische informatie wordt uitgewisseld via e-mail, zoals de netwerkers ook hun
visies ontwikkelen in discussiegroepen op Internet. Op partijbijeenkomsten komen
ze daardoor beter beslagen ten ijs dan het gemiddelde partijlid, dat thuis wat
drukwerk heeft doorgenomen en niet heeft deelgenomen aan de voorbereidende
'interactieve communicatie'.

Zaaltjes zijn er niet om te vergaderen, maar om te debatteren, zo luidt het
parool. Dennis Hesseling van Opschudding: 'D66 moet een visiecentrum zijn, geen
vergadercentrum: we willen debatten over sociaal-liberale beginselen, over
thema's als asielbeleid, cultuur, vrijheid versus verantwoordelijkheid, noem
maar op. Dat is wat leden interesseert, dat is waarmee we actieve leden en
uiteindelijk kiezers kunnen trekken.'

In navolging van oud-partijvoorzitter Felix Rottenberg roept Niet Nix dat
PvdA-leden actiever bij het partijleven betrokken moeten woorden. Edith
Mastenbroek: 'Je moet in de partij je eigen belangstelling kunnen volgen en je
eigen deskundigheid kwijt kunnen. Er moet een databank worden opgezet van leden
die je kunt raadplegen of inzetten voor alle mogelijke thema's die je kunt
bedenken. Waarom niet de leden die bij politie en justitie werken actief
betrekken bij het veiligheidsdebat? Goed idee, zegt de partijleiding. Maar het
gebeurt amper.'

Vervreemding

Dr. J. van Dijk, onderzoeker bij de vakgroep media en communicatie in Utrecht,
auteur van het boek 'De netwerkmaatschappij' (1997), ziet binnen politieke
partijen - zoals in de hele samenleving - een kloof groeien tussen 'wired' en
'not-wired'. Maar eenvoudig te boeken winst voor een nieuwe generatie van 'great
communicators' ziet hij niet zo snel in het verschiet liggen. 'Nieuwe ideeen
zijn tegenwoordig snel te verspreiden en nieuwe posities zijn mogelijk snel te
veroveren. Maar wat is het effect van al deze vernieuwingsdrang op de langere
termijn? Uiteindelijk zullen die nieuwe mensen aan de slag moeten in de partijen
zoals ze zijn: met al die oudere leden die niet zo snel en modern zijn. Dan kan
de partij zich als een loden last tegen de vernieuwers keren. Snelle vernieuwing
kan leiden tot conflicten en vervreemding van de traditionele achterban. Ik
vraag me af of die nieuwe actieve leden het geduld kunnen opbrengen om hun
partijen stap voor stap te hervormen. Of zitten ze dan alweer bij een ander
clubje te e-mailen?'

Het is dit gevaar, van spanning tussen 'jonge Turken' en oude achterban, dat
CDA'er Niels van der Stappen (35) scherp voor zich ziet. Hij is actief binnen de
groep Confrontatie met de Toekomst, de pendant binnen het CDA van Niet Nix,
Opschudding en Trans-Formatie. Deze vernieuwingsgezinde groep CDA'ers bestaat
sinds ruim drie jaar en is tot nu toe bescheiden geweest in het zoeken van de
publiciteit. Een website van Confrontatie zal dezer dagen voor het eerst op
Internet verschijnen. Van een echt e-mail-circuit is hier nog geen sprake. Van
der Stappen: 'Onze groep bestaat nu uit zo'n 350 mensen en ik denk dat omstreeks
eenderde daarvan via e-mail bereikbaar is. Ik denk dat de nieuwe
partijvoorzitter tot taak heeft het gebruik van Internet binnen de partij als
geheel te stimuleren. We moeten oppassen dat we mensen buiten sluiten die nog
niet voor de computer zijn gewonnen.'

Jan met de pet op het net

Ik heb vandaag het kapucijner potje gemaakt', mailt Petra van Voorst op Smulweb,
een site voor iedereen die van lekker en gezond eten houdt. 'Zelfs mijn man, die
niet van kapucijners houdt, heeft ervan gesmuld.'

'Ik vond het wat te vet', klaagt een andere lekkerbek. 'en het zout droop van
mijn kin.'

De grote massa heeft de weg naar de virtuele gemeenschap ontdekt. In plaats van
duiven te fokken, modelvliegtuigjes te bouwen of kruiswoordraadsels op te
lossen, kijken ze op elkaars homepage naar recepten (op Smulweb) of spelen een
thrillerachtig spel, zoals op de site van de NCRV. Ze zoeken gelijkgestemden op,
maken plannen, roddelen, handelen, maken ruzie en worden verliefd. Leden van een
virtuele gemeenschap doen zo ongeveer alles wat ook in de werkelijke wereld
gebeurt - maar dan via het beeldscherm.

Virtuele gemeenschappen zijn oorspronkelijk opgezet door de deelnemers zelf. De
Amerikaanse virtual community-specialist Howard Rheingold onderstreept de
toegankelijkheid van zijn digitale thuisbasis The Well. Deze beroemde
Amerikaanse gemeenschap bestaat al sinds 1985. De circa tienduizend deelnemers
zijn vooral afkomstig uit de alternatieve scene in San Francisco. 'Muesli-etende
utopisten, zonne-energie-enthousiastelingen, milieu- en computerfreaks en
sociale activisten', zo omschrijft Rheingold zijn medeleden op zijn persoonlijke
site.

Nu, meer dan twintig jaar later, zetten ook ouderen voet aan wal op Internet.
'Als ik zeg dat ik aan het e-mailen ben, zeggen jongeren: wat doe jij op het
net? Heb je dat nodig? Waarom zouden wij ouderen dat niet nodig hebben', zegt
een verontwaardigde deelnemer van Seniorweb. Het Seniorweb, een initiatief van
een aantal ouderenorganisaties, is een bijzondere site, alleen al wegens de
mogelijkheid om te kiezen tussen gewone en grote letters. Op de rustig
vormgegeven, zeegroene website van Seniorweb discussieren circa zeshonderd
vijftigplussers met elkaar, zoeken ze vroegere vrienden of een tweedehands auto.
Dagelijks bezoeken zo'n vijfhonderd mensen deze site.

Nadat zij het online-aanmeldformulier hebben ingevuld en opgestuurd, kunnen de
deelnemers berichten ontvangen. De site bevat een keur aan discussiegroepen: van
stamboomonderzoek, tuinieren tot zinloos geweld, ontkerkelijking, milieu en het
klonen van dieren. In een groep mailt iemand elke dag een goedemorgenbriefje
naar zijn groepsgenoten. Een andere groep mailde een depressief medelid er weer
bovenop.

Vooral ouderen die slecht ter been zijn, kunnen via e-mail eenvoudig hun sociale
contacten onderhouden. 'Veel senioren doen mee omdat een van hun kinderen in het
buitenland woont. Zo woont de gastvrouw van onze kookgroep in Canada en veel
oudere Nederlanders loggen vanuit het buitenland in op Seniorweb', vertelt
Christine Ruiter, directeur van de stichting Seniorweb.

Zo gemoedelijk als het toegaat op Seniorweb, zo hectisch is het op de NCRV-site.
Met het rollenspel Het rechte pad probeert deze publieke omroep haar leden, maar
ook andere geinteresseerden, bij de NCRV en haar gedachtegoed te betrekken. Het
rechte pad sleurt de, opmerkelijk genoeg veelal jonge, deelnemers drie weken
lang mee in een spannend avontuur. Het Rechte Pad is gebaseerd op de vorig jaar
uitgezonden tiendelige dramaserie Zebra waarin mensen ongemerkt of ongewild
afglijden tot misdadig gedrag. Iedere deelnemer kiest een personage waarmee het
spel wordt gespeeld. De speler kiest uit een aantal uiterlijke kenmerken,
seksuele voorkeur - van belang voor het verloop van het verhaal - en
karaktereigenschappen.

Klaas Kuitenbrouwer besteedt gemiddeld twintig minuten per dag aan het spel en
heeft nauwelijks contact met andere deelnemers. Het succes van Het rechte pad
zit in de betrokkenheid van de deelnemers bij het spel. Elke deelnemer ontvangt
persoonlijk geadresseerde e-mail in zijn postbus en slim aan elkaar gekoppelde
databases reageren op beslissingen en gedrag van de deelnemer. Het spel draait
uiteindelijk om het maken van moreel verantwoorde keuzes: wat is fatsoen,
liefde, vertrouwen en respect?

De NCRV wil, geinspireerd door het onverwachte succes van de site, meer virtuele
groepen opzetten. Gedacht wordt aan discussieplatforms voor levensbeschouwelijke
onderwerpen en de nationale nieuwsquiz. Het creeren van digitale gemeenschapszin
kan een manier zijn om leden te binden. Daarom profileert de omroep zich met
thema's die passen bij zijn identiteit, meldt Pieter van der Ploeg, directeur
nieuwe media van de NCRV.

Volgens publiciste Marianne van den Boomen, werkend aan een boek over virtuele
gemeenschappen, drijven de niet-commerciele gemeenschappen op het enthousiasme
van een of twee mensen. Als deze harde kern ermee ophoudt, stort zo'n digitale
groep vaak in elkaar.

Als Van den Boomen 'savonds laat een vraag post op een mailinglijst of in een
nieuwsgroep, dan logt ze de volgende ochtend snel weer in om de reacties te
lezen. Daarom vindt ze een virtuele gemeenschap geen abstract gegeven. 'Als
deelnemer kun je je ei kwijt, een probleem oplossen of gewoon een beetje gluren
en niet meedoen. Zoals je mensen bekijkt vanaf een terrasje of een gesprek
afluistert in de trein.'

Pasta en wok

Het woord 'commercie' was in de beginjaren van de virtuele gemeenschap een vies
woord. Toch wordt de virtuele gemeenschap momenteel gekopieerd door overheid en
bedrijfsleven die ook digitaal een graantje willen meepikken. De enkele
interactieve sites uit de beginperiode van het www trokken maar weinig
bezoekers. Om mensen aan hun site te binden, introduceerden pr- en
marketingbureaus het verschijnsel digitale gemeenschap. Een goed voorbeeld van
een community-site met een marketinginslag is Smulweb.

Smulweb is een creatie van het Eindhovense bureau Online Marketing (OLM). De
voor- en afkeuren van Smulwebbewoners en hun gedrag op culinair gebied worden
nauwkeurig geregistreerd. Na vijf maanden op het net beschikt Smulweb over bijna
vierduizend recepten, trekt de site dagelijks 1.200 bezoekers en hebben bijna
8.500 mensen een eigen homepage. Een gemiddeld bezoek aan Smulweb duurt circa
veertig minuten, de gemiddelde leeftijd ligt boven de 35 jaar. De bewoners van
Smulweb krijgen geregeld de Smulkrant gemaild, inclusief productaanbiedingen van
pasta tot wok.

Door de bank genomen is tien tot vijftien procent van de deelnemers van een
virtuele gemeenschap echt actief. Bij OLM schatten ze dit percentage hoger. Met
dertig- tot veertigduizend leden hoopt OLM-directeur Rob Oostveen, over een jaar
een nog levendigere Smulwebgemeenschap te hebben. Zijn inkomsten komen
voornamelijk uit advertenties en marketingadvies.

Elke bezoeker geeft zijn eet- en drinkvoorkeuren op. Daarna krijgt de nieuwkomer
een homepage. Deze fungeert als visitekaartje maar ook als opbergmap voor
recepten en artikelen. Petra van Voorst die onder de naam Teddy op Smulweb
opereert, hecht aan de anonimiteit van het kookgezelschap. 'Ik ben geen clubmens
en zal daarom nooit bij een kookclub gaan. Dit kan ik vanuit huis doen, gewoon
wanneer ik wil.' Via het gastenboek leren de Smulwebbers elkaar kennen. Van
Voorst: 'In mails vertel ik makkelijker over van alles en nog wat. Je kent
elkaar toch niet.'

De virtuele gemeenschap is oorspronkelijk opgezet door activisten en
ontwikkelingswerkers die elektronische uitwisselingen organiseerden over de
rechten van de mens. Inmiddels zijn er digitale gemeenschappen voor boeken,
media (The New York Times heeft een eigen internetclub), mode en zelfs augurken.
Van den Boomen vraagt zich af of de introductie van virtuele gemeenschappen door
het bedrijfsleven werkt. 'Marketeers leren op een sociale manier, vanuit de
consument, te denken. Dat is gunstig. Het is grappig dat het bedrijfsleven iets
overneemt dat in activisten-kringen is ontwikkeld. Meestal gaat het andersom.
Het is waarschijnlijk voor het eerst in de geschiedenis dat die twee groepen
hetzelfde concept hanteren.'

Illustratie Rhonald Blommestijn

Politieke partijen ; Internet

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              102 of 109 DOCUMENTS

                                NRC Handelsblad

                               February 12, 1999

Carlo (5) kan de hele ramp navertellen

BYLINE: DOOR ELLEN DE BRUIN EN HERMAN STAAL

SECTION: Binnenland; Pg. 3

LENGTH: 875 words

DATELINE: AMSTERDAM, 12 FEBR.


De Bijlmerbewoners beleven de parlementaire enquete elk op hun eigen manier.
Samen naar de verhoren kijken doet bijna niemand.

Carlo (5) kijkt met open mond naar zijn vader. Die vertelt hoe het vliegtuig
zich in de flat boorde, honderd meter van hun flat vandaan. De televisie in
Buurthuis De Bonte Kraai staat zacht, een rijksrechercheur wordt net verhoord
over de mannen in de witte pakken. Vader Carlo Bijlhout, een Antilliaan, is de
enige die in de buurt van de televisie zit, maar is niet erg geinteresseerd.
Mannen in witte pakken? 'Die waren er. Ik heb ze zelf op de tv gezien.'

In De Bonte Kraai kunnen bewoners van de Bijlmer samen naar de verhoren van de
parlementaire enquete kijken. Maar Pietro Finck, medewerker van
welzijnsorganisatie BZO in de Bijlmer, had het al gezegd: het kan stormlopen,
maar het kan ook rustig blijven. En het blijft rustig. Hooguit twee
buurtbewoners kijken deze middag met een half oog naar de verhoren. Finck dacht
dat er behoefte aan het initiatief zou zijn. 'Dat is kennelijk niet zo. Ook
goed'.

Maar het zegt volgens hem niets over hoe de enquete leeft. De woede en onrust
die is teweeggebracht is af te meten aan de vele reacties die BZO, Korrelatie
(al 430 telefoontjes sinds vorige week), het Klankbord, het AMC en El Al
krijgen. Daar kanaliseren zich het ongenoegen en de bezorgdheid. Evenals op
Internet. De democratie is aangetast, concluderen deelnemers aan een discussie
bij De Ramp Vandaag (www.dds.nl/deramp/), een site van de Digitale Stad
Amsterdam. 'En binnenkort mogen we weer naar de stembus!!! Op wie moet je
stemmen om niet in de maling te worden genomen?', schrijft iemand.

'De Ramp Vandaag wil een podium zijn voor al die duizenden betrokkenen die niet
gehoord worden in Den Haag, maar wel een verhaal hebben', meldt de site.
Dagelijks bezoeken 500 tot 750 mensen De Ramp Vandaag, en in twee weken tijd
zijn er 250 berichtjes gepost. Dat is veel, vindt initiatiefneemster A. van
Eekeren. 'Onze ervaring is dat mensen graag discussies lezen, maar dat er wel
een zekere drempel is voordat ze berichten schrijven.'

De boodschappen over de overheid zijn het meest emotioneel. Men vindt het de
tijd voor een 'massale protestactie a la kruisrakettendemonstraties', of om een
nieuwe politieke partij op te richten, van 'gewone Nederlanders die in opstand
komen tegen de huidige politiek'. Want de volgende doofpot is volgens een van de
posters al in zicht: 'De Rijks Leugenaars Dienst zal in het gelijk worden
gesteld dat alles was uitgeladen.' Een ander weet precies hoe Nederland echt
geregeerd wordt. 'Natuurlijk wisten de betrokken ministers niet alles. De echte
machthebbers in Nederland zijn de hoge ambtenaren. Ministers wisselen immers om
de vier jaar.' Ook uit een enquete van Het Parool op Internet blijkt kritiek op
de overheid. Van de 1018 mensen die tot vanmiddag hadden geantwoord op de vraag
of de politiek afwist van de gevaarlijke lading in de El Al-Boeing, zegt 84
procent 'ja'. In de reguliere nieuwsgroepen op Usenet, bijvoorbeeld nl.politiek
en soc.culture.netherlands, is minder aandacht voor de enquete. Hooguit ruzien
mensen op betweterige toon over wat er nu precies misging. 'Je hebt er kennelijk
geen idee van wat voor een heksenketel het in zo'n cockpit is bij dergelijke
calamiteiten', snauwt iemand. 'Het is geen VW Kever hoor, zo'n kist. Orienteer
je eerst eens beter.'

El Al en het Academisch Medisch Centrum hebben meer te maken met persoonlijke
woede. Bij het El Al-kantoor komen bedreigingen binnen, zegt woordvoerder H.
Klieman. Telefoontjes, brieven en faxen. De negatieve, twee a drie per dag, zijn
allemaal anoniem. Soms hebben ze een antisemitische teneur. Meer wil El Al niet
zeggen. 'Anders wordt het een sneeuwbal-effect.'

Om dezelfde reden is het AMC terughoudend met het geven van informatie over de
telefonische bedreigingen die het ziekenhuis ontvangt. Bewoners van de Bijlmer
voelen zich in de steek gelaten omdat het AMC geen groot medisch onderzoek wil
doen. Het AMC probeert weer uit te leggen uit te leggen dat zo'n onderzoek
alleen maar heel veel gegevens oplevert zonder dat iets concreets wordt
gevonden, vertelt een woordvoerder. 'Maar het komt niet over. De geest is uit de
fles in Zuidoost. Mensen begrijpen niets meer. Ze zijn, begrijpelijk, erg over
hun toeren'. Het AMC zit even 'in een hopeloze positie'.

Er is ook stil verdriet. 'De mensen die een trauma hebben opgelopen, komen niet
zomaar naar je toe. Die moet je zelf opzoeken', zegt dominee O. Ruff die namens
de stichting Nabij nabestaanden en slachtoffers bijstaat. Hun wereld is na de
ramp steeds kleiner geworden. Het verbaast Ruff daarom niet dat in De Bonte
Kraai nauwelijks mensen samen willen kijken. 'Ze willen niet direct
geconfronteerd worden met alle nieuwe feiten.' Vooral de Ghanese gemeenschap is
stil. 'Zij hebben hun eigen hulpomgeving', zegt Ruff.

In De Bonte Kraai hangt 5-jarige Carlo over de knie van zijn vader. Het jongetje
groeide op met de Bijlmerramp. 'En toen ging het vliegtuig zo en zo', zegt hij
zacht. Hij maakt dezelfde handbewegingen als zijn vader. Als ze thuis bezoek
hebben, wordt altijd over de ramp gepraat. 'Carlo kan het helemaal navertellen',
zegt zijn vader.

Parlement ; Luchtvaartongevallen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              103 of 109 DOCUMENTS

                                NRC Handelsblad

                                February 6, 1999

Keuze van een mecenas

BYLINE: DOOR DIRK PULTAU

SECTION: Kunst; Pg. 9

LENGTH: 790 words


Een van de blikvangers in het Gentse Museum voor Schone Kunsten is het Portret
van een kleptomaan, geschilderd door de Franse schilder Theodore Gericault. Het
werk werd in 1908 gekocht door de 'Vrienden van het Museum', waarvan Fernand
Scribe (1851-1913) voorzitter was, en hangt nu op de tentoonstelling De vrienden
van Scribe. Die tentoonstelling schetst het smaakbeeld van Scribe en zijn
kunstminnende omgeving aan de hand van schilderijen, sculpturen en tekeningen
die gemaakt zijn tussen het begin van de 19de eeuw en de Eerste Wereldoorlog.

Fernand Scribe was een cruciale figuur voor dit museum, dat voor zijn
bemoeienissen een slapend bestaan had geleid in bovenzalen van de plaatselijke
academie. Zo'n dertig jaar lang zou hij zijn stempel op het verzamelbeleid
drukken, aanvankelijk onder meer door zijn rol in de organisatie van de
driejaarlijkse Gentse salons, vanaf 1897 ook als voorzitter van 'De Vrienden van
het Museum', een vereniging die op zijn initiatief was opgericht. Hij was
amateurschilder, verzamelde oude en moderne kunst, schonk af en toe stukken aan
het museum, en legateerde bij zijn overlijden in 1913 zijn hele collectie aan de
stad. De vrienden toont wat Scribe schonk of legateerde, naast kunstwerken die
het museum ontving van verzamelaars uit zijn vriendenkring, of die er door zijn
ijverige bemiddeling terecht kwamen. Er is ook werk te zien van kunstenaars die
gewoon belangrijk waren voor Scribe.

Op die laatste groep na komt alles uit de Gentse museumverzameling, wat meteen
ook de gelegenheid biedt om uitvoerig in de collectie te grasduinen, van de
romantici tot de kunst rond 1900. Pronkerige salonstukken, monumentale
landschappen, exotische impressies, portretten van burgers en schilderingen van
het gewone volk zijn uit het depot gehaald, veel werken zijn speciaal
gerestaureerd, inclusief hun authentieke lijsten.

Wat selecteerden Scribe en co uit de kunst van hun tijd? Niet het
geavanceerdste, zo blijkt. Zelf verzamelde Scribe vooral Franse en Belgische
kunst, opvallend veel landschappen ook, maar de ongetemperde kleurtoetsen van
Monet ontbreken, of schemeren half door bij een generatiegenoot als Armand
Guillaumin. Scribe kocht wel Barbizon-schilders, waaronder vier Daubigny's, of
doeken en olieverfschetsen van de Gentse schilder Albert Baertsoen, bij wie een
doorregend of discreet zonnig palet heerst, en het felle groen meer dan eens
onder een laagje sneeuw verstopt ligt. Frans getint en modern, zo kan je dit
smaakpalet globaal karakteriseren - vooral bij de Franse meesters zitten enkele
parels.

De werken die het museum in die tijd kocht, zijn van een ander slag, grootser en
musealer, zoals de Garnaalvissers van Scribe's boezemvriend Jean Delvin. Er
zitten een heleboel portretten bij, met zwier geschilderd, af en toe wat
arrogant bourgeois. Bij de schilderingen van het gewone volk voert de ene keer
tederheid de boventoon, en wordt elders de devote eenvoud van plattelandslui of
de edele ruwheid van zeebonken in scene gezet. Tot slot mogen we de Parijse
salonvedetten niet vergeten, waaronder Edouard Richter met een broeierige,
theatrale Judith en Het feest van de Sileen, een vet glimmende rondedans van
Alfred Roll.

Weinig van die werken zijn gespeend van het demonstratieve - soms ook
stereotiepe - dat je met laat 19de-eeuwse 'salonkunst' associeert, en toch
zorgden Scribe en co voor een nieuwe wind in het aankoopbeleid. In Scribe's tijd
verwierf het museum werk van Scandinaviers, Duitsers, Spanjaarden, Britten en
Fransen, kortom, men begon Europees te verzamelen. Dat de moderne kunst niet
overgeslagen werd, blijkt trouwens uit twee Belgische schilderijen die je als
sluitstukken van de 'Scribe-periode' kan beschouwen: De lezing van Theo van
Rysselberghe, een groepsportret dat grotendeels in 'stippelstijl' is opgevat, en
de Spanjaard van Henri Evenepoel, een man die in zwart ornaat tegen een
overwegend beige achtergrond is uitgesneden.

Voor Scribe en zijn medestanders lag daar de grens. Alleen kunst die een
mystieke waas over een herkenbare wereld uitgoot paste nog in hun smaakbeeld -
zoals blijkt uit de etherische landschappen van Valerius de Saedeleer en Ludwig
Dill. De vrienden weet de beperkingen van Scribe en zijn Gentse kunstvrienden
goed te verhelderen. Het museum heroiseert zijn mecenas niet, en voor het
overige is dit een overzichtelijke tentoonstelling met - ook voor insiders -
aangename verrassingen; alleen het gebruik van 'ismen' in de zaalteksten doet
soms een beetje verplicht aan.

Tentoonstelling: De vrienden van Scribe, in het Museum voor Schone Kunsten,
Citadelpark, Gent. T/m 14 maart, di t/m zo 9.30-17u. Catalogus 1250 Bfr.

Henri Evenepoel: De Spanjaard te Parijs, 1899

Schilderkunst

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              104 of 109 DOCUMENTS

                                NRC Handelsblad

                                January 15, 1999

Ordinaire wonderen

BYLINE: RIENK VERMIJ

SECTION: boeken; Pg. 34

LENGTH: 1302 words


Wat trekt mensen naar vreemde landen? Maar weinig reizigers komen thuis met
verhalen over bodemsoorten of topografie. Het gros bekijkt vooral de
'bezienswaardigheden': objecten die door hun ouderdom, grootte, historische
associaties of bizarre kenmerken een gevoel van bewondering wekken. Wij gaan
naar het buitenland om ons te verwonderen.

Het is de stelling van de auteurs van Wonders and the order of nature dat deze
hang naar verwondering vroeger een veel grotere rol heeft gespeeld in de
westerse cultuur. Het was geen middel om de verveling te verdrijven, maar een
serieuze ingang tot het natuuronderzoek. De sleutel tot een beter verstaan van
de werkelijkheid zocht men niet in de gewone loop der dingen, maar juist in
wonderbaarlijkheden (wonders in het Engels). Met moet deze overigens wel
onderscheiden van wonderen in strikte zin (in het Engels: miracles), die een
bovennatuurlijke oorzaak hebben. De 'wonders' worden door de natuur bewerkt, zij
het dan door een natuur die werkt volgens onbekende regels.

In de Middeleeuwen stonden de wonderbaarlijkheden nog grotendeels buiten de
alledaagse werkelijkheid. Zij werden geplaatst aan de rand van de bekende
wereld. Of zij werden bewaard, in de vorm van eenhoorns en zeldzame juwelen, in
de schatkamers van kerkelijke of wereldlijke potentaten, als een bron van
machtsvertoon en eerbied. Verder waren vreemde zaken - kometen, misgeboorten,
natuurrampen - vooral inbreuken op de orde van alledag. Behalve sensatie wekten
zij daardoor onverholen afgrijzen. Onder filosofen was de verwondering, als
uiting van onwetendheid, eerder een verdacht sentiment.

Dit alles veranderde in de Renaissance en de tijd van de ontdekkingsreizen, toen
de wonderen in grote hoeveelheden de Europese werkelijkheid binnenstroomden.
Kokosnoten, paradijsvogels, gordeldieren, het kon niet op. Middeleeuwse
vorstelijke verzamelingen konden niet tippen aan een willekeurig zestiende-eeuws
rariteitenkabinet in de provincie. Van omineuze, haast buitenwereldse
manifestaties werden de curiositeiten het geliefde speelgoed van de Europese
elite. Verwondering duidde niet langer op angst, onwetendheid of vrome eerbied,
maar was nu een zaak voor kenners en liefhebbers.

Ook in het filosofisch onderzoek kwamen de vreemde verschijnselen en verborgen
krachten in de natuur centraal te staan. In de zeventiende eeuw leerde men de
wonderbaarlijkheden ten slotte beschouwen als onderdeel van de normale
werkelijkheid. Ze waren bewerkt door dezelfde fysische wetten als de regelmatige
natuurverschijnselen. In principe was alles te verklaren. In de praktijk bleef
er natuurlijk veel raadselachtig, maar men werd niet geacht daar al te zeer van
onder de indruk te raken. Tijdens de Verlichting werd verwondering beschouwd als
een uiting van slechte smaak. De wonderen raakten de wereld uit, niet omdat men
ze had verklaard, maar omdat men ze ordinair vond.

Monsters en rariteiten zijn de laatste jaren een gewild onderwerp in de
cultuurgeschiedenis. Daston en Park behoren tot de pioniers op dit gebied. Voor
wie de ontwikkelingen op dit terrein heeft gevolgd bevat hun jongste boek weinig
nieuws meer, maar het biedt een uitstekende samenvatting van de stand van zaken.
Hun belangrijkste stelling is dat de studie van het wonderbaarlijke een
wezenlijke bijdrage heeft geleverd aan het nieuwe natuurbegrip van de
wetenschappelijke revolutie. Merkwaardig is echter dat zij hoegenaamd geen
aandacht besteden aan een ander element dat steeds meer aandacht krijgt,
namelijk de inbreng van de 'gewone man' in die nieuwe visie op de natuur.

Voor Daston en Park kregen vroeg-moderne mensen uitsluitend te maken met het
wonderbaarlijke in rariteitenkabinetten. Dat is veel te beperkt gedacht. De
objecten die in de Renaissance de rariteitenkabinetten binnenstroomden kwamen
daar niet vanzelf. Zij bereikten de verzamelaars via de handen van talloze
gewone mensen - kooplieden, zeelieden, en avonturiers. Deze mensen reisden niet
als toerist en konden zich de luxe van voortdurende verbazing niet veroorloven.
Rariteiten waren voor hen in de eerste plaats handelswaar. Je kunt je afvragen
of de praktische manier waarop veel gewone mensen met natuurwonderen omgingen
niet van veel meer invloed is geweest op het beeld van de natuur dan de
bespiegelingen van geleerden.

Een werk waarin de houding van verschillende groepen mensen wel met elkaar wordt
geconfronteerd is Een voorspel van de moderne vulkaankunde van de
emeritus-hoogleraar geologie Emile den Tex. Hij heeft een groot aantal vroege
getuigenissen en opvattingen over vulkanen samengebracht, niet alleen van
natuuronderzoekers en historieschrijvers, maar ook van eenvoudige zeelieden. Het
komt tegenwoordig weinig meer voor dat een hoogleraar na zijn emeritaat de
geschiedenis van zijn vak beschrijft; tegenwoordig eisen professionele
wetenschapshistorici deze niche voor zich op. Het vroege vulkaanonderzoek is tot
dusverre echter amper beschreven, zodat Den Tex hier het rijk alleen had.

Vulkanen behoren wel tot de meest spectaculaire natuurwonderen, des te
indrukwekkender omdat hun precieze aard lange tijd in nevelen gehuld bleef.
Antieke auteurs schreven niet over vulkanen, zij schreven over de Etna. Het was
volstrekt niet duidelijk dat wat men daar zag van dezelfde aard was als de
onderzeese verschijnselen te Santorini, of de fumarolen van Napels. Een concept
als 'vulkanisme' bestond nog niet. Het zijn ongetwijfeld de ervaringen van
Europese zeemannen geweest die hielpen het verschijnsel in het fysische
wereldbeeld in te passen. Pas toen hun ervaringen duidelijk maakten dat zulke
'brandende bergen' geen lokale afwijking waren, maar ook elders ter wereld
voorkwamen, werd het zinvol over vulkanen in het algemeen te spreken. Toen ging
men ook uitgedoofde vulkanen als zodanig herkennen.

Voor zulke ideeenhistorische aspecten heeft Den Tex overigens weinig oog. Hij
beschouwt het vulkanisme toch vooral als een vast gegeven. Zijn verdienste ligt
vooral in het bijeenbrengen van materiaal. Nederlandse zeevaarders zagen in de
Oost regelmatig vulkanen en het is leerzaam te zien hoe zij reageerden.
Gouverneur-generaal Reynst kwam in 1616 aan bij fort Nassau te Banda, vlak na
een hevige uitbarsting van de Goenoeng Api. De huizen bleken onder de aslaag te
zijn ingestort. 'Het was seer vreempt om sien', schrijft hij, en hij begrijpt
dat men het fort zou hebben moeten ontruimen 'bijaldien den smoock hadde
gecontinueerd'. Maar wat uiteindelijk overheerst is een nuchtere winst- en
verliesrekening: 'De boomen van Nera zijn geheelyck door de smoock besturven,
soodatter apparentelijck in een jaer of twee gheen noten sullen wesen... het
water stond rontsomme den berch en sode kookte ende de vis werdde met manden
vol, meest doot, geschept.'

Natuurlijk, als zo'n verschijnsel zich had voorgedaan op Zuid-Beveland had men
moord en brand geschreeuwd. Maar wie eenmaal in de Oost was, keek kennelijk niet
meer op van een wonder meer of minder. Vulkanen en andere wonderbaarlijkheden
waren voor deze mensen geen objecten van ontzag of speculatie, het waren
simpelweg dingen waar men mee te leven had. In de Europese kabinetten werden de
rariteiten altijd nog zorgvuldig van de werkelijke wereld afgeschermd. Maar in
de ervaring van eenvoudige zeemannen werd de wonderwereld tot alledaagse
realiteit.

Lorraine Daston en Katharine Park: Wonders and the order of nature.1150-1750.
Zone books, 511 blz. [f] 83,80

Emile den Tex: Een voorspel van de moderne vulkaankunde in West-Europa met
nadruk op de Republiek der Verenigde Nederlanden. Koninklijke Nederlandse
Akademie van Wetenschappen, 301 blz. [f]59,-

Een 'Afrikaans monster ' uit Ambroise Pare 'Des monstres et prodiges'(Parijs
1573)

Kunst en Cultuur ; Kunst ; Taal- en Letterkunde ; Non Fictie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              105 of 109 DOCUMENTS

                                NRC Handelsblad

                                January 14, 1999

Yeni TurkCe Yazi*

BYLINE: DIRK VAN DELFT

SECTION: achterpagina; Pg. 30

LENGTH: 695 words


Het is een beroemde icoon van het republikeinse Turkije: de afbeelding waarop
Ataturk, vader der Turken, staande voor een schoolbord zijn onderdanen het
nieuwe alfabet onderwijst. De abrupte overstap van het Arabische op het Latijnse
schrift, op 3 november 1928 tot wet verheven, greep diep in in het dagelijks
leven. Etalageruiten, treinkaartjes, schoolboeken, dagvaardingen, kranten en
tijdschriften: vanaf 1 januari 1929 waren teksten in het Arabische schrift in
het openbare leven taboe. Overtreders werden met harde hand bestraft.

De omschakeling op het Latijnse alfabet was een van de maatregelen die Turkije,
in 1923 verrezen uit de as van het Osmaanse Rijk, tot een modern, westers
georienteerd land moesten maken. Het Osmaans-Turks was taalkundig een
lappendeken. Er bestond weliswaar een Turkse grammatica en een Turkse
woordenschat, maar de hoeveelheid Perzische en Arabische leenwoorden was
overweldigend.

Dat in het Osmaanse Rijk het Arabische schrift werd gebruikt was logisch, gezien
de nauwe band met de islam, maar dit schrift bracht veel complicaties met zich
mee. Het Arabisch is een Semitische taal waarin klinkers een ondergeschikte rol
spelen. In het Turks, een Altaische taal, zijn klinkers juist zeer belangrijk.
Zo kon de Osmaanse combinatie k-w-r, afhankelijk van de klinkers die werden
ingevuld, kamelenkudde betekenen, maar ook heiden, kappertje, graf, gegorgel of
blind. Voor de gewone man een ramp. Aan het begin van de Turkse republiek
bedroeg het analfabetisme dan ook 80 a 90 procent.

Het 'Turkse alfabet op Latijnse grondslag', zoals de hervorming om redenen van
nationale trots werd genoemd, telde 29 letters. Daaronder een i zonder punt, een
yumuesak g (uitgesproken als een lange a of een j), een c en een s met een
cedille, maar geen q, w en x. Europese leenwoorden werden min of meer fonetisch
in het Turks omgezet: kapper werd kuafor en voetbalwedstrijd maC (de C werd
uitgesproken als tsj in tsjilpen). Voor sommige schrijvers betekende de
hervorming een pijnlijke ervaring: ze slaagden er niet in hun boeken in de
nieuwe spelling herdrukt te krijgen.

Overigens was in de prive-sfeer gebruik van het Osmaanse schrift, bijvoorbeeld
in brieven, niet verboden - zolang het adres op de envelop maar in Latijnse
letters stond. Veel journalisten leverden hun kopij in de oude spelling in,
waarna een expert ter redactie de zaak omzette. Tenminste, als de drukker de
nieuwe letters op de kop had weten te tikken.

Tegelijk met de schrifthervorming startte een campagne om het Turks te zuiveren
van Arabische en Perzische leenwoorden. Er werden talloze nieuwe Turkse
equivalenten geconstrueerd, desnoods ontleend aan het Mongools. Het gevolg was
dat oude teksten gaandeweg onleesbaar werden. Sinds de jaren zestig zijn veel
klassiekers omgezet in 'zuiver Turks', vaak zonder dat daarvan melding wordt
gemaakt.

In een kleine, zeer verzorgde tentoonstelling brengt de Leidse
Universiteitsbibliotheek, puttend uit haar Oosterse collecties, de Turkse
schrifthervorming in beeld. De begeleidende catalogus, van de hand van Arnoud
Vrolijk, bevat een inleidend essay dat een historisch en taalkundig perspectief
biedt. De variatie aan uitgestalde oude en nieuwe drukken is groot. Zo ligt er
een Turkse vertaling van het Nieuwe Testament uit 1819 in Armeens schrift, een
korantekst omgezet in Latijns schrift en een Turks 'groen boekje' met van
staatswege aanbevolen Turkse neologismen.

Ook is er aandacht voor de Turkssprekende republieken die tot de Sovjet-Unie
behoorden. Ook die voerden rond 1928 het Latijnse alfabet in, waarna Stalin in
de jaren veertig alsnog het Cyrillische alfabet doordrukte. Na de val van het
sovjetrijk willen landen als Azerbajdzjan en Oezbekistan de sporen van het
communisme het liefst zo snel mogelijk uitwissen. Vooralsnog is de operatie niet
veel verder gevorderd dan schoolboekjes en verkeersborden.

*Yeni TurkCe Yazi (Het nieuwe Turkse alfabet)

Alfabethervorming in Turkije, 1928-1998. Leidse Universiteitsbibliotheek, Witte
Singel 27. Tot 29 jan.

1. Ataturk, de grote hervormer, onderwijst het alfabet. 2. Deel van het nieuwe
Turkse alfabet, erboven het oude.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              106 of 109 DOCUMENTS

                                NRC Handelsblad

                                January 12, 1999

De hardnekkige kwalen van Zuid-Korea ; Het gaat 'uitstekend' maar de burger
merkt er weinig van

BYLINE: DOOR HANS VAN DER LUGT

SECTION: economie / achtergrond; Pg. 16

LENGTH: 2086 words


De Zuid-Koreaanse burger merkt er nog weinig van maar in het buitenland
overheerst de indruk dat het weer uitstekend gaat met Zuid-Korea. In enkele
opzichten is dat ook zo. De beursindex is in een jaar verdubbeld en door een
agressief exportbeleid zijn de valutareserves weer flink gestegen. Seoul is
zelfs begonnen de schuld aan het IMF terug te betalen. Intussen krimpt de
economie nog steeds en neemt de werkloosheid toe. Ook met de herstructurering
van de grote concerns wil het niet echt vlotten. Al een jaar lang voeren de
chaebol een soort guerrilla tegen de regering.

Ondanks het voortduren van de economische crisis in Zuid-Korea en een soort
guerrilla tussen grootindustrie en regering, heeft gevolmachtigd ambassadeur Kim
Ki-hwan moeilijker tijden gekend. 'Voordat ik zelf iets kan zeggen, begroet men
mij in het buitenland tegenwoordig met de woorden: 'Dag ambassadeur Kim. Ik
begrijp dat het uitstekend gaat in Korea, is het niet?' Waarop ik alleen nog
maar hoef te zeggen: Ja, dat is nou precies de boodschap die ik kwam brengen.'

Ambassadeur Kim Ki-hwan vliegt de wereld rond om de boodschap van Zuid-Korea's
voortschrijdende hervormingen te verkondigen. Op een vrijdagmiddag in december
is hij juist 's ochtends teruggekomen uit Australie, om op zaterdag weer
richting het Midden-Oosten te vertrekken. Toch heeft hij er geen moeite mee om
in de tussenliggende uren nog eens een bezoekend journalist te woord te staan.
In het luxueuze kantoor van de advocatenfirma waaraan hij is verbonden - het
ambassadeurschap vervult hij tegenwoordig pro deo - zet hij vlot en ontspannen
de economische situatie uiteen. Kim is een volleerd diplomaat die door de jaren
heen alle autoritaire regimes van het land zonder problemen heeft overleefd.
Sprekend over de hervormingsinspanningen van Zuid-Korea en de goede pers die het
land in het buitenland heeft, komt vanzelf buurland Japan aan de orde, dat grote
moeite heeft zijn financiele sector op orde te krijgen en veel kritiek uit het
buitenland heeft te verduren. Kim Ki-hwan: 'Het probleem met Japan is dat ze te
rijk zijn. Ze hebben zoveel buitenlandse valutareserves dat ze niet gedwongen
zijn geweest om advies in het buitenland te zoeken. Vanwege die reserves
realiseren ze zich ook niet acuut genoeg dat ze in een crisis zitten. Terwijl ze
dat wel zouden moeten.'

Kijkend naar de voortgang van de hervormingen in Korea springt inderdaad de
grote rol van buitenlandse adviseurs in het oog. Zo is het projectteam voor
structurele hervorming ondergebracht bij de nieuw opgerichte Financial
Supervisory Commission (FSC) omdat het 'Internationaal Monetair Fonds geen
vertrouwen had in het ministerie van Financien en Economie en deze opzet dus als
eis op tafel legde', zegt econoom Kwon Jae-jung, lid van dit projectteam. Ook
het banktoezicht is naar dit FSC overgeheveld en onder leiding van de
buitenlandse adviesbureaus McKinsey en Arthur Anderson heeft het FSC zich op
herstructurering van de banken gericht. Kwon: 'Deze buitenlandse bureaus helpen
met het opstellen van voorwaarden waaraan de banken moeten voldoen en wij leren
daar enorm veel van.' De banken moeten antwoord geven op de vragen die hieruit
voortkomen en krijgen daarbij op hun beurt advies van buitenlandse adviseurs,
waaronder bekende namen als Lehman Brothers en Deutsche Bank.

Bij dit proces zijn de grootste zes banken, toen ze vrijwel volledig failliet
waren, eerst grotendeels genationaliseerd. Eind december kon de Korea First Bank
vervolgens aan een Amerikaans consortium worden verkocht terwijl de Duitse
Commerzbank sinds enige tijd een aandeel van 30 procent in de Korea Exchange
Bank bezit. De banken functioneren vervolgens als breekijzer om bedrijven tot
daden te dwingen. De kleinere chaebol - niet de beroemde 'grote vijf', waarover
later - ondergaan verplicht herstructurering onder leiding van de banken als ze
in financiele problemen komen.

Een Zwitserse zakenman - gepokt en gemazeld door tientallen jaren ervaring in
het land - ziet enig verband tussen die buitenlandse betrokkenheid bij de
herstructurering en de internationale waardering voor Zuid-Korea's prestaties:
'Ze moeten wel positief zijn. Anders komt het neer op een erkenning van hun
eigen falen.' De belangrijkste exponent van dit optimisme is de beurs van Seoul
waar de index het afgelopen jaar is verdubbeld, de beste prestatie van alle
Oost-Aziatische beurzen. Maar deze beurs is momenteel ook 'een soort casino',
aldus de Zwitser, waar de juiste geruchten over een buitenlandse overname en het
juiste gevoel in de onderbuik over een bedrijfsredding door de overheid de
afgelopen maanden voor snelle, grote winsten konden zorgen. De Zwitser zelf
vermaakt zich er uitstekend mee en deelt tips met zijn personeel alsof het de
paardenrennen betreft.

In de tussentijd merkt de gewone burger in Korea weinig van een positieve
wending: de economie krimpt, de werkloosheid blijft stijgen en de gelukkigen die
hun baan nog hebben zien hun salaris soms met tientallen procenten dalen. In de
straten van Seoul ziet men dagelijks her en der kleine demonstraties, maar de
fut voor grote stakingen is er voorlopig uit. 'De regering probeert arbeiders en
burgers verdeeld te houden', zegt vakbondsleider Yoon Young-mo. 'Als arbeiders
zouden staken krijgen ze van de regering de kritiek dat ze uit egoisme
veranderingen tegenwerken die nodig zijn voor het land.' Voorlopig wacht de
bevolking af hoe lang de ellende voortduurt en bij afwezigheid van goede sociale
voorzieningen spaart men intussen met ongekende woede: zo'n 40 procent van het
inkomen het afgelopen jaar.

Of zijn er toch meer positieve tekenen dan alleen de beurs? Jarenlang heeft
Zuid-Korea meer geimporteerd dan het wist te exporteren en toen buitenlandse
investeerders hun geld terugtrokken raakte ruim een jaar geleden de pot met
dollars plotseling leeg: Zuid-Korea moest met uitgestoken hand naar het IMF.
Maar voor 1998 komt het land naar schatting uit op een overschot van krap 40
miljard dollar op de betalingsbalans, en het land had in oktober alweer
buitenlandse valutareserves opgebouwd van 49 miljard dollar. In december heeft
het land de eerste terugbetaling van 2,8 miljard dollar gedaan aan het IMF en
vorige week volgde weer een miljard. Dit is precies volgens de voorspelling van
een van de topmannen van de Zuid-Koreaanse grootindustrie, Daewoo-stichter Kim
Woo-choong, die in april op een symposium zei: 'Ons doel is in de kortst
mogelijke tijd een groot handelsoverschot op te bouwen door agressieve export.'

Daewoo's Kim Woo-choong verzette zich destijds fel tegen de algemeen gangbare
idee dat de chaebol - de grote conglomeraten van het land - met hun
ondoorzichtige bedrijfshuishouding en hoge schulden verantwoordelijk zijn voor
de crisis. Toch is de verwezenlijking van Kims voorspelde, mooie handelscijfers
niet genoeg voor een einde aan de crisis. De gehele structuur van de economie
wordt wel degelijk overhoop gehaald. Eerder genoemde Zwitserse zakenman probeert
al enige jaren een distributienetwerk voor medicijnen van de grond te krijgen
maar werd jarenlang door de lokale concurrentie collectief tegengewerkt. Maar
sinds het begin van de crisis 'willen bedrijven opeens wel zaken doen omdat we
uiteindelijk goedkoper zijn'.

Ook de grote vijf onder de chaebol zouden hun lot niet moeten kunnen ontlopen
want ze hebben 'werkelijk te veel schuld om in de toekomst de concurrentie vol
te kunnen blijven houden', aldus bijvoorbeeld analist Bill Hunsaker van
ING-Barings in Seoul. Park Ung-suh van het Samsung Economic Research Institute -
behorend dus tot een van de grote vijf - zal dit niet ontkennen: 'De chaebol
weten zelf het beste wat er mis is! Begin jaren negentig eiste de voorzitter van
Samsung al vergaande hervormingen en sluiting van verliesgevende bedrijven.'
Maar het probleem is volgens Park dat er 'altijd hindernissen zijn voor
diepgaande herstructurering'.

De hindernis die verschillende gesprekspartners noemen is dat bij gedwongen
afslanking alleen de beste onderdelen zijn te verkopen - niet handig als je
juist een gezond bedrijf wil overhouden - en dat gedwongen verkoop niet de beste
methode is om een goede prijs te vangen. De aasgieren wachten rustig af tot ze
de prijzen kunnen oppikken. Daarnaast noemt Park onder meer het verbod op
holdings als obstakel, want het vormen van een holding zou juist de makkelijkste
methode zijn voor de chaebol om de warrige spinnenwebben van wederzijdse
garanties voor leningen te ontrafelen die de regering heeft verboden.
'Desondanks zijn we al ruimschoots aan het herstructureren', aldus Park.
'Samsung heeft op een personeelsbestand van 180.000 man al 30.000 mensen
ontslagen sinds het begin van de crisis en er zal nog eens 20.000 afgaan.'

Samsung heeft inderdaad al positieve beoordelingen over zijn herstructureringen
gekregen. Meer twijfel is er over Hyundai, de grootste der molochs. De
bezittingen van Hyundai zijn alleen maar gegroeid het afgelopen jaar, terwijl
ook Hyundai had beloofd het aantal dochterbedrijven te halveren. Hyundai
beschikt bijvoorbeeld nu over 70 procent van de autoproductie-capaciteit van het
land en daarnaast is er expansie in de olie, elektronica en banksectoren.

Over het geheel is er bij de top vijf chaebol ook nog weinig veranderd aan de
torenhoge schulden, een van de punten waarop ze al een jaar geleden hebben
beloofd zich te beteren. 'De chaebol hebben een andere methode dan bankleningen
ontdekt om geld binnen te krijgen', zegt ambassadeur Kim 'ze hebben obligaties
uitgegeven. Het publiek denkt: obligaties van de grote vijf zijn geen risico en
koopt dus op grote schaal. Chaebol hebben nu voldoende liquiditeit. De regering
dacht dat ze niet aan geld zouden kunnen komen, dat ze een witte vlag zouden
zwaaien. Maar dat gebeurt niet, ze blijven zeggen 'we moeten de tijd nemen, ons
niet haasten'.'

Zo blijven de grote vijf gevrijwaard van de verplichte herstructurering waaraan
banken de kleinere chaebol onderwerpen die in financiele problemen zijn geraakt
en waarover de FSC toezicht houdt. Nogmaals ambassadeur Kim Ki-hwan: 'De top
vijf zijn in een uitzonderingspositie al was dat oorspronkelijk niet de
bedoeling - het werd een uitzondering. De chaebol hebben slechte ervaringen met
overheidsdwang tot herstructurering begin jaren tachtig. De top vijf waren dus
bang en zeiden direct: nee, we doen het zelf, wij zullen de banken een voorstel
doen. Maar de eerste plannen in september waren een grote teleurstelling. Dus
voelde president Kim Dae-jung zich genoodzaakt de chaebol in december bij zich
te roepen om druk uit te oefenen. Om zich te verdedigen kondigden de chaebol een
paar dagen daarvoor aan dat ze het aantal dochterbedrijven met een derde zouden
terugbrengen.'

De FSC wil onder meer via de banken blijven proberen de druk op de chaebol op te
voeren. Kwon van de Financial Supervisory Commission: 'De grote vijf hebben alle
liquiditeit opgezogen, dus hebben we grenzen gesteld aan de hoeveelheid
obligaties die een bank mag hebben van een chaebol. Dit zijn bindende grenzen
voor de grote chaebol. Daewoo en Hyundai hebben de limiet al bereikt. Daewoo
heeft het momenteel moeilijk, waarschijnlijk daardoor. Het gaat er om druk te
blijven uitoefenen zodat ze in beweging komen.'

De overheid heeft daartoe ook de Fair Trade Commission ingeschakeld want 'als
een chaebol in problemen komt ondersteunen goede bedrijven binnen een chaebol de
slechte met oneerlijke leningen en transacties, ze betalen bijvoorbeeld te veel
voor producten.' De FTC heeft de grote vijf inmiddels voor in totaal 10 miljard
gulden boetes opgelegd voor dit soort concurrentievervalsende praktijken.

Zo is er inmiddels al een jaar lang een soort guerrilla aan de gang tussen de
regering en de vijf grote chaebol. Park Ung-suh van het Samsung Economic
Research Institute, zegt hierover: 'Wat de regering doet is politieke besluiten
nemen, geen economische.' Voor Yoon Young-mo, van de radicale vakbond KCTU, is
dit zeker het geval want herstructurering van de chaebol 'is een politiek,
sociaal en moreel issue, omdat mensen moeten worden overtuigd van de noodzaak om
deze zware tijden te ondergaan. De meeste mensen vinden dat de chaebol
verantwoordelijk zijn voor de crisis en dat de eigenaren ook een verlies moeten
lijden.'

Economie Zuid-Korea krimpt nog

Fabriek van de chaebol Daiwoo waar onderdelen worden gemaakt voor de F-16 (Foto
ABC Press)

Economie ; Nationale Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              107 of 109 DOCUMENTS

                                NRC Handelsblad

                                January 8, 1999

'Gecodeerd bericht? Niets aan doen'

BYLINE: DOOR ONZE REDACTEUR DICK VAN EIJK

SECTION: binnenland; Pg. 7

LENGTH: 1088 words

DATELINE: TILBURG, 8 JAN.


Cryptografie is omstreden: een zegen voor de privacy, een kwelling voor de
politie die het berichtenverkeer van criminelen wil volgen. Wat moet de overheid
doen? Niets, concludeert Bert-Jaap Koops.

Het coderen van informatie met de bedoeling dat onbevoegden er geen kennis meer
van kunnen nemen: dat is cryptografie. Het principe is al duizenden jaren oud en
wordt over de hele wereld toegepast. Tot voor enkele decennia gebeurde het
mondjesmaat, want dat coderen was monnikenwerk, en het ontcijferen van een
gecodeerde boodschap al evenzeer. Spionnen en diplomaten waren er het meest
bedreven in.

Met de komst van de computer is daarin verandering gekomen. Omvangrijke
documenten kunnen in een fractie van een seconde worden gecodeerd en, door wie
over de juiste sleutel beschikt, worden ontcijferd. De miljarden transacties die
banken via computernetwerken met elkaar uitvoeren, zouden ondenkbaar zijn zonder
een stevige beveiliging met een code die vrijwel niet kan worden gekraakt. Maar
ook gewone mensen kunnen gebruik maken van cryptografie, bijvoorbeeld bij het
versturen van e-mail. Bij sommige e-mailpakketten kan het gebruik zelfs nagenoeg
worden geautomatiseerd. In een GSM-telefoon zit cryptografie standaard
ingebouwd. Je kunt het niet eens uitzetten. Afluisteren van telefoongesprekken
met een gewone scanner - een fluitje van een cent bij de ouderwetse autotelefoon
- kan daardoor niet meer bij een GSM-toestel.

Politie, justitie en veiligheidsdiensten maken zich zorgen over de verspreiding
van krachtige codeertechnieken onder gewone mensen, en daarmee ook onder
criminelen, terroristen en ander gespuis. Het bemoeilijkt het afluisteren van
telefoongesprekken, het meelezen van onderschepte e-mail of het bekijken van
informatie die is opgeslagen op de harde schijf van een in beslag genomen
computer. Enkele jaren geleden lag in Nederland dan ook een - inmiddels
ingetrokken - wetsvoorstel ter tafel om het gebruik van krachtige cryptografie
aan een vergunning te binden. In de Verenigde Staten bepleit de overheid al
jaren dat codeersystemen een achterdeurtje krijgen waardoor politie en
veiligheidsdiensten kunnen meekijken.

Dergelijke pleidooien leiden tot hoon en verzet van een bonte coalitie van
privacy-adepten, cryptografen en Internet-activisten. 'Wat mij dwarszit, is dat
beide kampen nauwelijks naar elkaar luisteren', zegt Bert-Jaap Koops, die
woensdag aan de Katholieke Universiteit Brabant promoveerde op een onderzoek
naar deze controverse. 'Ze herhalen alleen hun eigen standpunten. Zo komt een
oplossing niet dichterbij.'

Koops bedacht een procedure om wel tot een oplossing te komen, daarbij gebruik
makend van de 'sluier der onwetendheid', een truc die hij afkeek van de
Amerikaanse sociaal-filosoof John Rawls. Hij zette een gedachte-experiment op
waarbij vier mensen vanuit vier perspectieven samen een oplossing moeten vinden.
De sluier der onwetendheid houdt in dat de mensen niet weten welke positie zij
na hun besluit in de samenleving zullen innemen: verdachte of politieagent,
zakenman of keurige burger die gebruik maakt van cryptografie. Door die sluier
wordt het eigenbelang uit de discussie gefilterd en komen argumenten beter tot
hun recht. En omdat iedereen in de positie van de zwakste kan komen te verkeren,
zal men ernaar streven de positie van de zwakste partij zo sterk mogelijk te
maken.

Het viertal buigt zich in Koops' gedachte-experiment vervolgens over allerlei
voorgestelde oplossingen in de crypto-controverse. Ze stellen daarvoor eerst
vast wie eigenlijk de zwakste partij is in de Nederlandse context. Dat is de
gewone burger die cryptografie gebruikt, laat Koops zijn viertal concluderen.
Die heeft het meeste te verliezen, namelijk zijn privacy. Zeker, ook voor de
politie staat wat op het spel - de mogelijkheid om gemakkelijk af te luisteren -
maar die houdt nog vele andere opsporingsmethoden over. Het is echt niet zo dat
alle criminelen vrijuit gaan als er niet getapt kan worden. En de verdachte kan
zich nog altijd beroepen op een stevig verankerd recht op een eerlijk proces.
Voor de zakenman staat er winst op het spel, maar dat is ondergeschikt aan
fundamentele rechten als privacy, vrij zijn van misdaad en het recht op een
eerlijk proces.

Een keur aan oplossingsrichtingen passeert vervolgens de revue, van het
stimuleren van het gebruik van codeersystemen met een achterdeurtje voor de
politie tot de verplichting om op bevel een gecodeerd bericht te ontcijferen,
van het uitbreiden van overige opsporingsbevoegdheden van de politie (zoals
afluisteren met richtmicrofoons) tot niets doen. Kortom: de vier concluderen dat
de overheid voorlopig niets moet doen, niet uit laksheid, maar als bewuste
beleidsdaad.

Vooralsnog verliest de politie daarbij minder dan ze roept, aldus Koops:
'Uitspraken dat de aftapbaarheid van communicatie een groot probleem wordt, zijn
meer gebaseerd op theorie dan op praktijk. De politie komt met weinig zaken op
de proppen die mislopen, omdat er versleuteling in het spel is. Meestal is die
of te kraken of is er voldoende ander bewijs voorhanden. Dat heeft me zelf ook
wel verbaasd. Toen ik vier jaar geleden aan dit project begon, was er vrijwel
niks bekend over zaken die misliepen door cryptografie, maar ik verwachtte dat
dat snel zou veranderen. Dat is niet gebeurd.'

Niets doen dus, omdat het probleem (voor de politie) nog niet zo groot is.
Wanneer is het erg genoeg? 'Als blijkt dat belangrijke misdadigers niet meer op
te sporen of te vervolgen zijn.'

Als je dan iets doet, moet je nog beslissen wat je doet. Van veel maatregelen is
de effectiviteit twijfelachtig. Het stimuleren van codeersystemen met een
achterdeurtje heeft juist op criminelen weinig effect. Zij zullen toch systemen
zonder achterdeurtje gebruiken, die volop verkrijgbaar zijn. Als criminaliteit
het probleem is, moet je maatregelen nemen die specifiek daarop gericht zijn.
Koops denkt dan aan ruimere opsporingsbevoegdheden en eventueel de verplichting
tot het verstrekken van de sleutel om een gecodeerd bericht te ontcijferen.

Mijmerend over de toekomst, als constatering in de marge van zijn onderzoek,
zegt hij: 'Misschien moeten politie en beleidsmakers zich ermee verzoenen dat
het aftappen van berichtenverkeer door de voortschrijdende techniek nu eenmaal
minder effectief wordt, en zich in plaats daarvan concentreren op andere
opsporingsmethoden.'

Politiek en Staat ; Openbaar Bestuur ; Politie ; Recht ; Criminaliteit ;
Georganiseerde Misdaad

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              108 of 109 DOCUMENTS

                                NRC Handelsblad

                                January 4, 1999

Een 'macho lady' in de eilandpolitiek ; Premier Suzy Romer van de Nederlandse
Antillen is 'voor niets en niemand bang'

BYLINE: DOOR MARGRIET OOSTVEEN EN GUIDO DE VRIES

SECTION: binnenland; Pg. 2

LENGTH: 2184 words


Nadat Suzy Romer vorig jaar premier van de Nederlandse Antillen werd, bekoelde
de verhouding met de Koninkrijkspartner. Fel op dedain van de Nederlandse
politiek is ze. 'Het is allemaal zo beledigend!'

Toenmalig minister van Justitie en Antilliaans-Arubaanse Zaken E. Hirsch Ballin
ging achter haar snippers aan: 'In de pauze heb ik ze snel bij elkaar geveegd,
voordat ze zouden worden opgeruimd', zegt hij. Hirsch Ballin heeft ze nog
steeds.

Het incident. Vraag een mening over Suzy Romer, sinds ruim een half jaar premier
van de Nederlandse Antillen, en vrijwel iedereen begint erover: maart 1993,
Nederlandse en Antilliaanse ministers vergaderen tijdens de
'Toekomstconferentie' over de staatkundige positie van de Nederlandse Antillen.
Nederland heeft het functioneren van de Antilliaanse overheidsdiensten sterk
gekritiseerd en pleit in een 'synthesevoorstel' voor meer rechtstreekse banden.
Wat kan worden opgevat als een uitbreiding van het Nederlandse gezag.

Dan krijgt Suzy Romer, op dat moment minister van Justitie, het woord. Scherp
betoogt ze dat de Nederlandse Antillen hun autonomie in 1954 niet hebben
gekregen om deze zich nu weer af te laten nemen. En ze begint de papieren in
haar hand te verscheuren. De gehele tekst van het synthesevoorstel gaat eraan.
Op CuraCao spreekt men er nog schande van. Maar ook is er bewondering. Voor die
'pittige tante', ook wel 'macho lady' genoemd. Het voorval zal hoe dan ook
typerend blijven voor haar verhouding tot de Nederlandse politiek. 'Neem mensen
geen verantwoordelijkheid uit handen en blijf solidair'. Dat is een van haar
'persoonlijke grondslagen', zegt Susanne Francisca Coromoto Camelia-Romer.
Vandaag wordt ze 40 jaar oud.

Altijd is ze alert op dedain of 'stigmatisering' vanuit Nederland. In 1993
kapittelde ze de toenmalige Amsterdamse hoofdcommissaris E. Nordholt, die stelde
dat criminele jongeren door de Antilliaanse overheid naar Nederland werden
gestuurd. De Amsterdamse wethouder J. van der Aa , die dit najaar een
registratieplicht voor Antillianen voorstelde, negeerde ze aanvankelijk
stoicijns. En tussentijds beledigde ze de toenmalige VVD-staatssecretaris van
Buitenlandse Zaken Patijn door hem 'niet te goeder trouw' te noemen. Patijn had
zich naar haar mening vorig jaar onvoldoende verzet tegen de beperkingen die de
Europese Unie stelde aan de Antilliaanse rijst- en suikerimporten.

Gewone Nederlanders mag ze graag. Maar aan nogal wat Nederlandse politici heeft
ze een hekel. Toen enkele maanden geleden in de Tweede Kamer werd gezegd dat de
Antilliaanen weleens wat minder uit de Nederlandse ruif zouden kunnen eten
ontplofte ze, zegt ze nu. Romer: 'Ruif! We zijn toch geen dieren!? Het is
allemaal zo beledigend!'

Suzy Romer noemt zichzelf 'een zondagskind'. In de Volkskrant werd ze een
'upperclass bitch' genoemd, een kwalificatie waarvan ze in ieder geval het
eerste deel met klem weerspreekt: 'We waren gewoon een middenstandsgezin.' Haar
vader werkte op het land, later werd hij boekhouder bij Shell en uiteindelijk
hotelmanager. Hij stierf aan kanker toen Romer vijftien jaar oud was en dat,
zegt ze, heeft haar leren relativeren.

Ze is de jongste van zeven kinderen. Vier broers en twee zussen, die haar 'erg
hebben verwend in de menselijke kant van het leven', zoals ze het zelf uitdrukt.
In het huis van moeder Thelma Romer op CuraCao, bejubelen dochter Peggy en zoon
Oscar werkelijk iedere eigenschap van hun zus: 'En ze heeft geen een gat in haar
gebit', zegt Oscar ernstig tot besluit van een opsomming. Peggy vat samen: 'Ik
geloof in het slechte van de mens, Suzy in de goedheid. Daar maak ik me weleens
zorgen om.' Moeder Thelma: 'Toen mijn man stierf, is hier voortaan alle liefde
naar Suzy gegaan.' En haar minder goede kanten? Thelma: 'Een zwakke plek van
haar is dat ze sentimenteel is. Ze zal het niet snel laten zien, maar je kan
haar raken.'

Ruim drie jaar geleden trouwde ze met de econoom Carl Camelia. Hij werd door
voormalig premier Liberia-Peters al eens gevraagd minister van Financien te
worden, maar weigerde. Op het eiland wordt hij wel 'new age-goeroe' genoemd,
voorman van 'een soort derde weg-sekte'. Hij gaf meditatielessen aan opstandige
gedetineerden in de beruchte Koraal Specht-gevangenis. Romer bleef katholiek.
Haar partij PNP geldt als een Caraibische variant op het CDA.

Op het Peter Stuyvesant College in Willemstad waar ze VWO-examen zou doen, nam
ze al graag de leiding. Zij roffelde als eerste met haar voeten op de vloer, tot
de hele klas in hels kabaal meedeed. Percy Pinedo, directeur van het Centrum
Voorlichting Antillianen te Willemstad, kent haar uit die tijd. 'Ze is wel
zichzelf gebleven. Joviaal, ze heeft charisma. Zij hoefde zich ook niet druk te
maken. Zegt ze dat ze niet uit een goede familie komt? Zeker weten van wel!'
Maar het was, zegt hij, nu ook weer geen familie die zich ten koste van anderen
verrijkte.

Het is een verwijt dat veel invloedrijke families op het eiland treft en het
wordt ook van de Romers gezegd (door mensen die anoniem willen blijven): dat ze
al jaren een clan vormen. Dat ze alle touwtjes strak in handen houden. En
politiek gezien heeft haar familie zeker ambities. Toen Suzy Romer in 1993 het
leiderschap van volkspartij PNP overnam van Maria Liberia-Peters, zette ze
definitief een familietraditie voort. Ze is via moeders kant een nichtje van
Moises 'Doctoor' da Costa Gomez, oprichter van de PNP en haar grote voorbeeld.
Haar ouders waren ook politiek actief: moeder Thelma werd bekend als voorzitter
van de Damas di Djarason, de 'vrouwen van woensdag' die eind jaren veertig met
succes streden voor vrouwenkiesrecht op de Nederlandse Antillen. De PNP is
verdeeld in wijken die ieder een wijkvoorzitter hebben. Romers vader was zo'n
voorzitter van de PNP, en zelf zegt ze zo in de partij te zijn 'opgegroeid'.

Toen ze de PNP in 1993 ging leiden zou ze evenwel direct een vernieuwing in gang
zetten die een eind moest maken aan het systeem van patronage. Dat houdt in dat
wijkvoorzitters kiezers diensten verlenen, zoals het vinden van een baantje, in
ruil voor stemmen. Het is een traditie die de meeste politieke partijen op de
Nederlandse Antillen vanouds kennen. Ze was pas een jaar lid van de partij toen
Romer gevraagd werd minister van Justitie te worden. Ze was dus ook de relatieve
buitenstaander die kon ingrijpen.

Direct na haar eindexamen was ze eerst naar Groningen vertrokken, waar ze
privaatrecht en strafrecht ging studeren. Daarnaast werkte ze er als
wetenschappelijk medewerker en mentor bij de studieadviesafdeling van de
faculteit. Na haar studie, afgerond met een scriptie over lichamelijke
integriteit, ging ze direct op reis. Voor de lol. Met een zoektocht naar haar
roots had haar trektocht van een half jaar door Afrika weinig te maken: die had
ze evengoed in Groningen kunnen vinden. Haar voorgeslacht is gemengd. Afrikaans,
Portugees-Joods, Indiaans en Nederlands bloed: haar overgrootmoeder heette
Cornelia Hendrickje Molenhuizen.

Nederland was nooit een optie. Vast stond al dat ze strafadvocaat en partner in
het advocatenkantoor van haar broer Marius te Willemstad zou worden. In 1986
begon ze; niet lang daarna werd ze vice-voorzitter van de Orde van Advocaten. In
de rechtszaal werd Suzy Romer geprezen om haar grondigheid, terwijl haar meer
flamboyante broer Marius in spraakmakende zaken de volkstaal binnen de rechtbank
bracht. 'Marius is een controversieel type', zegt Guillermo Neef, directeur van
het Antilliaans toeristenbureau in Rotterdam. 'Suzy is weloverwogen, Marius
heeft de grote mond. Daar wordt hij wel op aangekeken op CuraCao. En op het feit
dat hij wel eens een stickie rookt.' Zij bereidde zaken voor waarin hij pleitte.
De combinatie bleek succesvol.

Suzy Romer werd advocaat van een aantal vakbonden en toen zij in 1992 massaal
gingen staken viel ze op als onderhandelaar. 'Maria Liberia-Peters zag veel in
haar en daar had ze gelijk in', zegt Hirsch Ballin. Maar het 'moederlijke' dat
Liberia-Peters geliefd maakte, lijkt Romer wat minder te liggen. Saida Chirino,
bewoonster van achterstandswijk Marchena die met twee kinderen van zo'n
zeshonderd gulden per maand rond moet komen: 'Tegen allebei heb ik gezegd: Ik
heb honger, kun je me helpen? Liberia-Peters stuurde een mand met eten. Van
Romer kreeg ik niks.' Suzy Romer reageert met: 'Zo iemand heeft een
maatschappelijk werker nodig. Om te leren budgetteren.' Het is typerend voor
haar stijl. Geen weldoenerij die riekt naar patronage, opnieuw 'solidariteit en
eigen verantwoordelijkheid'.

Toen ze minister van Justitie werd was ze 33 jaar oud. 'Ze durfde al op jonge
leeftijd politieke verantwoordelijkheid te nemen', zegt PvdA-Kamerlid Gerrit-Jan
van Oven, die haar leerde kennen toen hij begin jaren negentig advocaat-generaal
te Willemstad was. 'Ze is dan ook voor niets en niemand bang.' Op CuraCao is een
advocaat-generaal tevens landsadvocaat, en in die hoedanigheid werkten ze
regelmatig samen.

Omdat rechtszaken op CuraCao al snel een politieke lading hebben, is er volgens
Van Oven altijd sprake van een delicaat evenwicht tussen parket en departement.
Zoals in de zaak-Claude Wathey, ruim veertig jaar actief in de politiek en de
sterke man van St. Maarten. In 1993 stelde justitie een onderzoek in wegens
corruptie. Van Oven: 'Uit veiligheidsoverwegingen wilden we Wathey zo snel
mogelijk op CuraCao hebben. Maar toen het vliegtuig moest vertrekken, ging de
bevolking van St. Maarten op de startbaan liggen om dat tegen te houden. Dat was
zo'n moment waarop Suzy Romer goed afstand wist te houden en heeft doorgezet.'

In november 1993 trad Liberia-Peters af, toen een meerderheid van de CuraCaose
bevolking tijdens een referendum voor handhaving van het Antilliaanse
staatsverband bleek te zijn - de PNP is voorstander van een autonome positie van
CuraCao in Koninkrijksverband, zoals Aruba heeft. Romer kreeg de leiding en werd
een maand interim-premier.

'Men moet in de partij ook even wennen aan Suzy', zegt haar partijgenoot en
eilandsraadslid Lelia Pieters Kwiers. 'Ze is eerlijk, ronduit. Maar ze is al
minder impulsief dan in het begin.' Toen Romer de partij ging leiden verloor de
PNP naar aanleiding van de autonomie-kwestie veel stemmen - bij de volgende
verkiezingen werd PAR-leider Miguel Pourier premier. Romer werd Statenlid en lid
van de Eilandsraad, en voerde volgens Gerrit-Jan van Oven een felle 'maar
loyale' oppositie: 'Ze was niet per definitie tegen alles, zoals de meeste
oppositiepatijen op het eiland.' Pieters Kwiers: 'Suzy heeft het verlies aan
stemmen meteen een halt weten toe te roepen. En sindsdien zijn we alweer
gegroeid. Dat is heel snel.'

Bij de verkiezingen van het afgelopen voorjaar won de PNP weer. Na een moeizame
formatie werd een coalitie gevormd met de 'straatvechterspartij' FOL van Anthony
Godett en de 'vakbondspartij' PLKP van voormalig vakbondsvoorzitter Errol Cova.
Cova en Romer vochten om het premierschap. Na bemiddeling van twee informateurs
werd Cova Statenvoorzitter. Hirsch Ballin: 'Iedereen dacht toen dat de strijd
beslecht was, maar dat is een vergissing.'

Cova heeft de touwtjes werkelijk in handen, vermoeden ook veel CuraCaoenaars.
Percy Pinedo: 'Haar partij heeft zich door Cova laten overschaduwen. Het is de
eerste keer dat men hier spreekt van een tweehoofdige regering.' Voormalig
premier Miguel Pourier: 'In de oppositie kwam ze altijd keihard voor haar mening
uit; nu wordt ze onzichtbaar. Steeds worden beslissingen na protest van Cova
terugedraaid. Ze zwalkt alle kanten op.' Romer zelf spreekt dat uiteraard tegen.

Suzy Romer is tegen de Nederlandse eis dat de Antillen met behulp van het IMF de
schuldsanering ter hand moeten nemen (het financieringstekort bedroeg vorig jaar
180 miljoen gulden). Gerrit-Jan van Oven wijt dat aan de felle oppositie die
Cova eind 1997 in de aanloop naar de verkiezingen voerde. 'Romer moest toen wel
feller anti-Pourier worden, en daarmee anti-IMF. Terwijl ze zelf eigenlijk
tussen de gematigde en radicale stromingen in haar partij in staat.' Hirsch
Ballin: 'Pourier en Romer hebben qua doelstelling veel gemeen.' Van Oven lacht:
'Maar hij is de consensusfiguur, zij geniet van confrontaties.' Hirsch Ballin
vindt het 'toch jammer dat ze niet samen in het kabinet zitten'.

Romer bevindt zich nu in een lastige positie: door in te stemmen met
IMF-saneringen zou ze zich ongeloofwaardig maken. Door ze af te wijzen verliest
ze 100 miljoen gulden aan Nederlandse hulp. Alles moet nu worden opgelost door
het economisch herstelplan dat ze in december presenteerde. Van Oven: 'Ik denk
dat ze zelf ook wel inziet dat dat moeilijk wordt.' Miguel Pourier heeft begrip
voor haar moeizame samenwerking met een vakbondspartij: 'Ik heb het ook moeten
doen en alles werd tegengehouden. Maar het is al helemaal niet goed voor een
jonge politica die nog een lange weg heeft te gaan.'

Gerrit-Jan van Oven denk daar anders over: 'Zij is ook dominant, hoor. Als Suzy
Romer de minister-president is, dan is ze de minister-president.'

Suzy Romer (Foto Catrien Ariens)

Politiek en Staat ; Binnenlandse Politiek

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              109 of 109 DOCUMENTS

                                NRC Handelsblad

                                January 2, 1999

De politionele acties

SECTION: zaterdags bijvoegsel; Pg. 29

LENGTH: 1497 words


Twee 'politionele acties' voert Nederland uit - het mag immers geen oorlog heten
- in '47 en '48. Militair lag het succes voor het grijpen, maar onder
internationale druk worden ze gestaakt.

ZWAAN: Met die twee politionele acties kom je tegenover een geregeld leger te
staan. Dat gaat op grotere schaal en met grotere eenheden. Met zwaardere wapens,
met vliegtuigen, kanonnen. Dan weet je: ik sta tegenover een vijand. Die
politionele acties waren voor ons een soort vakanties, vergeleken met de vuile
guerrilla-oorlog. Wij hadden zo'n ongelooflijk militair overwicht dat de
republikeinse troepen gewoon werden vermorzeld.

NIEMEIJER: Tijdens de eerste politionele actie trok ik mee met zo'n troepenmacht
in oostelijke richting. Ons bataljon werd een gebied toegewezen. Ik kreeg als
jong luitenantje een gebied zo groot als de provincie Utrecht. Ik vroeg mijn
compagniescommandant: wat moet ik dan doen? Orde en rust herstellen, zei hij, en
wegen bouwen. Daar zat je met 37 Nederlandse soldaten.

DE GRAAFF: Als er weer een politionele actie was geweest, dan beseften wij dat
we een gebied opengooiden. Dan kwamen de mensen allemaal weer terug. Direct
achter ons aan kwamen dan die verpleegkundigen en het Rode Kruis, met inentingen
en een consultatiebureau zetten ze op, noem maar op en dan begon zo'n provincie
of gebied weer helemaal te leven. Dan ging de markt weer open en dan kwamen de
ondernemers er achteraan.

VAN ZWIENEN: Bij de tweede politionele actie had generaal Spoor een heel goed
plan bedacht. Toen is er een grote landing van parachutisten van onze kant
uitgevoerd op het vliegveld van Jogjakarta en hebben we in een mum van tijd heel
de stad ingenomen en Soekarno erbij. Maar ja, dat heeft maar kort geduurd. Onder
druk van de VN hebben ze Soekarno en z'n helpers vrij moeten laten.

BOONS: Wij parachutisten hebben een keer op Djokja gesprongen, dat was de tweede
politionele actie op 19 december 1948. We vlogen laag, op zo'n 150 meter hoogte,
dan kun je bijna met een steen naar beneden gegooid worden. Jachtvliegtuigen
vlogen links en rechts van ons en die bestookten de tegenpartij op de grond,
zodat die niet zo gemakkelijk kon richten.

SCHUSSLER: Ik was commandant van het peloton van Troep A III, en kreeg opdracht
om de kraton, het paleis van de sultan van Djokja te veroveren en Soekarno met
zijn regering daar te arresteren. We hoopten dat het daarna afgelopen zou zijn
met de gevechten, maar dat is een grote mislukking geworden. In de TNI zaten
veel ex-KNIL'ers, dus die kenden de tactiek van de Nederlanders erg goed. Die
waren zelf opgeleid op de KMA.

Bij het paleis is een fel gevecht ontstaan tussen de paleiswacht en onze
commando's. Tijdens een vuurpauze kwamen drie mannen het paleis uit met een
witte vlag. Het bleken Soekarno, Sjahrir en air-commander Soeriadarma te zijn.
Het was een historisch moment, maar dat realiseer je je op dat moment niet. Het
hele gebeuren was eigenlijk een eitje.

Soekarno was enorm opgelucht toen hij hoorde dat kapitein Westerling geen
commandant meer was van het Korps Speciale Troepen. Hij dacht dat hij door
Westerling meteen overhoop geschoten zou worden. Ik vertelde Soekarno dat hij
onder arrest stond en dat Van Beek commandant was.

RAHANGMETAN: Luitenant-kolonel Van Beek zei tegen Soekarno: 'Je hebt geluk dat
ik commandant ben en niet Westerling, want anders was Djokja nu al plat en u
dood.'

BAKKER: Toen wij in het paleis kwamen, ontmoette ik Soekarno voor het eerst.
Toen we bij hem aankwamen zat hij met grote angstogen te kijken, zonder zijn
kopiah, zijn zwarte hoofddekseltje, en in bretels. Een onopvallend kaal
mannetje. Ik dacht: is dat nou de grote Soekarno? Wij hadden ons een heel andere
voorstelling van hem gemaakt.

Ik heb hem persoonlijk verhoord. Het was een hele kleine hoor. Zodra de pers
erbij kwam, zette hij grote ogen op, als een geboren toneelspeler. Dan was hij
weer een volksmenner. Om een voorbeeld te noemen: dezelfde nacht dat we
aangekomen waren zat ik achter generaal Soedirman aan, dat was de commandant van
het Indonesische leger. Ik wist zijn huis wel. Toen we daar aankwamen, stond de
thee nog op tafel, maar hij was vertrokken. De volgende dag bij Soekarno. Ik
vroeg: 'Kunt u mij zeggen, waar zit eigenlijk de heer Soedirman?' Hij zegt: 'Ja
meneer Bakker, hij zit in de kraton van de Sultan.'

Dat is meneer Soekarno. Zijn eigen opperbevelhebber verraden. Men denkt altijd
'de grote vader van de republiek'; het was een grote lafaard.

NIEMEIJER: In 1949, na de tweede politionele actie, ging de zaak uit de hand
lopen. Het verzet werd steeds georganiseerder en de motivatie bij onze mensen
liep terug. Na de soevereiniteitsoverdracht kreeg je nog de krankzinnige
toestand dat die religieus getinte groepen actief bleven, ook tegen het
Indonesische leger. Ze kwamen massaal, gehuld in witte gewaden, aanstormen.

BOONS: Bij ons, bij de para-commando's, waren het allemaal vrijwilligers en van
de totaal vijfhonderd zijn er 63 gesneuveld. Dat is een hoog percentage hoor.

HAKKENBERG: De wapenstilstand kwam pas echt op gang in november, niet direct in
augustus hoor. De warlords en terroristen en kleine eenheden van het
Indonesische leger zagen na het ceasefire in augustus '49 hun kans schoon en
gingen weer Chinezen en rijke Indonesiers overvallen en vermoorden en al die
dingen meer. Ik heb toen van mijn commandant de vrijheid gekregen om met een
eigen eenheid te handelen naar eigen inzichten. Mensen met gelijke munt betalen,
dat is wat we deden. Dus guerrilla tegen guerrilla.

GIJSBERS: In de maanden na augustus '49 hebben we actief aan de
soevereiniteitsoverdracht meegewerkt. De laatste van die overdrachten was de
stad Solo, de stad die we ongeveer een jaar eerder juist op de TNI hadden
veroverd. Wij leverden ook de erewacht voor de vlaggenparade daar in het
stadion. Dat was een enorme gebeurtenis, die door allerlei buitenlandse
vertegenwoordigers werd bijgewoond, en door correspondenten van Life en Time.

Voor elke overdracht was er een schriftelijke overeenkomst, die vaak op de kap
van een jeep door de TNI-leiding en die van de Nederlandse strijdkrachten werden
getekend.

De stemming was ontspannen. We hadden opdracht gekregen om tijdens die
overdracht tien van onze jeeps aan de TNI te geven. Onze chauffeurs reden de
jeeps het voetbalveld op, stapten uit, de TNI-chauffeurs kwamen aanmarcheren en
namen het stuur over. Zij wilden wegrijden, maar onze chauffeurs hadden
afgesproken om bij het uitstappen de hulpversnellingsbak van de jeeps in
neutraal te zetten. Dan kun je dus niet wegrijden. De TNI'ers zagen er de grap
wel van in.

BAKKER: Het gewone volk en bestuursambtenaren zaten natuurlijk in paniek toen
wij weer weggingen: Jezus, we zijn overgeleverd aan het stelletje Soekarno en
zijn aanhang. Velen zijn er vermoord, ook van mijn mensen, inlichtingen-mensen.
Ik heb naderhand gelukkig nog veel van mijn informanten weg kunnen werken naar
Borneo, maar er zijn er toch wel een paar gepakt die niet weg wilden en op de
zogenaamde zwarte lijst van de Indonesiers stonden. Koudgemaakt.

NIEMEIJER: De periode na de soevereiniteitsoverdracht was niet gemakkelijk, want
we bleven aanvallen krijgen van vijandelijke groepen die zich niet onderwierpen
aan het gezag van de Indonesische regering. In de burgeroorlog die daarop
volgde, zijn honderdduizenden Indonesiers gesneuveld. In die periode heb ik de
coup van de fameuze kapitein Westerling meegemaakt.

1. Het 42e Genie Veld Compagnie dicht een tankwal. Korporaal Leen Dorsman staat,
op de achtergrond, 'juist te drinken' 2. Dre Gijsbers was getuige van de
overdracht van Tawangmangu op 10 oktober 1949. Als de overeenkomst op de
motorkap wordt getekend weigert de pen even 3. Cees de Graaff met het
Indonesische weeskind dat drie jaar bij hem woonde. De jongetje heette Soleh, De
Graaff noemde hem Robbie 4-6. Leen Dorsman en......Jo Aardoom nu. Foto's Rien
Zilvold...en tijdens hun diensttijd in Indie, waar ze als onafscheidelijke
vrienden de bijnaam 'het echtpaar' kregen 7. 'Sint Andries', de Shermantank type
M4 A3 die Piet Engles bestuurde 8. Piet Engles (r) met twee makkers uit het
peloton in het Javaanse Modjokerto 9. Mariniers naderen een oliedepot dat de
republikeinse strijdkrachten in brand hebben gestoken. Bij de politionele acties
(de eerste van 20 juli tot en met 5 augustus 1947; de tweede van 19 december
1948 tot januari het jaar erop) ondervinden de Nederlandse troepen nauwelijks
serieuze tegenstand van het Indonesische leger, het TNI. Voor de geregelde
republikeinse troepen kunnen de Nederlandse militairen wel respect opbrengen,
maar de half-revolutionaire, half-criminele bendes beschouwen zij als de grote
vijand. Op de guerrilla-tactieken die deze 'peloppers' (spreek uit: ploppers)
gebruiken, zijn de Nederlandse soldaten niet voorbereid. In deze 'vuile' oorlog
vallen ook de meeste slachtoffers. Foto Spaarnestad Archief

Politiek en Staat ; Buitenlandse Betrekkingen ; Kolonisatie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.
