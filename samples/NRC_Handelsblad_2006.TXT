
                               1 of 130 DOCUMENTS



                                NRC Handelsblad

                               December 29, 2006

Benepen, bangelijke internetters

BYLINE: Heleen Mees

SECTION: OPINIE; Blz. 07

LENGTH: 922 woorden


Het Amerikaanse weekblad Time heeft 'You' uitgeroepen tot Persoon van het jaar.
Voor de gelegenheid was op de cover van het weekblad een laagje zilverfolie
aangebracht, zodat de lezers van het blad zichzelf weerspiegeld zagen in een
computerscherm. You zijn alle gebruikers van het World Wide Web. Volgens het
tijdschrift beheersen internetgebruikers het informatietijdperk en is er sprake
van een nieuwe digitale democratie.

De uitverkiezing van You zegt niet alleen iets over de impact die het internet
op ons dagelijks leven heeft. Het zegt minstens zoveel over het onvermogen dat
onze politieke leiders in 2006 ten toon hebben gespreid. Bush en Blair zakten
verder weg in het Iraakse moeras, terwijl oliepotentaten als Vladimir Poetin,
Hugo Chávez en Mahmoud Ahmadinejad het afgelopen jaar ongestoord hun gang konden
gaan.

In Nederland was het in 2006 geen haar beter. Het zelfbewustzijn van de
internetburger, die onzichtbaar en onkwetsbaar een grote mond heeft op websites
als Telegraaf.nl en GeenStijl.nl, staat in schril contrast met de lage zelfdunk
van de huidige generatie politieke leiders. De dictatuur van het proletariaat,
zoals Herman Franke het in mei 2002 in deze krant uitdrukte, heeft tot onzekere
en behaagzieke politici geleid.

Terwijl Time het internet als een grandioos sociaal experiment ziet, en zelfs
een nieuwe wereldomspannende intellectuele economie ontwaart, kleeft aan de
meeste internetgebruikers een spruitjeslucht. Op GeenStijl.nl, de Nederlandse
tegenhanger van de populaire Amerikaanse videowebsite YouTube.com, raken
puisterige jongens opgewonden van een bericht over de almaar groter wordende
cupmaat van de Nederlandse vrouw (we hoeven alleen de Engelsen en Deensen nog
voor ons te dulden).

Andy Warhols fifteen minutes of fame ligt binnen het bereik voor eenieder die
bereid is om op het schoolplein hondenpoep te verorberen of die seksuele omgang
met een lerares in een steegje achter school digitaal weet vast te leggen. En op
de website van De Telegraaf wisten internetgebruikers wel raad met Ayaan Hirsi
Ali toen die haar paspoort dreigde kwijt te raken. Politici zien Telegraaf.nl en
GeenStijl.nl niettemin als verplichte kost, bang als ze zijn om onvoldoende
voeling te hebben met de pols van de samenleving.

Ook Wouter Bos had de lessen van Fortuyn en Scheffer van buiten geleerd. De
kloof tussen burger en overheid moest en zou gedicht worden. Politici moesten
zichzelf opnieuw uitvinden. Ze mochten niet langer regentesk en al helemaal niet
managerial overkomen. Dus trok Wouter in zijn rode windjack de afgelopen jaren
naar buurten en pleinen, zocht hij nieuwe Nederlanders op in hun koffiehuizen en
surfte hij dagelijks naar GeenStijl.nl. Op 22 november werd Bos door diezelfde
kiezers net zo goed weer uitgekotst.

Vier jaar geleden heeft Balkenende, handig gebruikmakend van de populariteit van
Fortuyn, het CDA weer in het centrum van de macht weten te manoeuvreren. Maar op
moreel leiderschap kun je ook hem niet betrappen. Het is sowieso een gotspe dat
de man die - toen het stof van de Twin Towers nog niet eens was neergedaald -
een geheim pact sloot met de islamofobe Fortuyn, zich laat voorstaan op normen
en waarden. Ooit gehoord van leading by example, Jan Peter?

Time's gesnoef over de nieuwe intellectuele economie ten spijt, scoort het
filmpje Britney Spears Nude on the Beach op YouTube ruim één miljoen kijkers,
terwijl alle filmpjes over de oorlog in Irak bij elkaar niet meer dan 20.000
kijkers hebben getrokken. Voor foto's van Spears zonder slipje wordt de bezoeker
doorverwezen naar een (minder preutse) Engelse website. Maakt dát de
internetgebruiker al tot wereldburger?

Ik citeer Herman Franke: "Vroeger werd de gewone man, zoals dat heette, klein
gehouden, te klein, vernederd vaak en vertrapt." Maar nu wordt het gewone volk,
vooral door de massamedia, te groot gemaakt, waardoor politici hun simpel
negativisme met grote, politieke inzichten verwarren. Terwijl van politiek
leiders juist mag worden verwacht dat ze verstandiger zijn dan het volk.

De gemiddelde internetgebruiker, dat wil zeggen de gemiddelde Nederlander, is
een benepen, bange burgerman die de globalisering, mogelijk gemaakt door
datzelfde internet, uitsluitend ziet als een bedreiging voor zijn eigen
bestaanszekerheid. Niet voor niets kwamen de partijen die een jaar eerder
succesvol tegen de Europese grondwet ageerden, op 22 november als overwinnaars
uit de bus.

Ilja Pfeijffer schreef woensdag op deze pagina dat de politieke partijen die
naar de toekomst kijken in plaats van naar het verleden, en die begrijpen dat er
een buitenland is en dat Nederland daar erg veel van heeft, de grote verliezers
waren bij de verkiezingen. Maar het probleem is nou juist dat de gevestigde
partijen noch de toekomst noch het buitenland durfden te agenderen.

Bij de VVD ging het een beetje over globalisering, maar helemaal niet over
Europa. De PvdA beloonde Ronald Plasterk, de aanvoerder van de campagne tegen de
Europese grondwet, met een prominente plek in haar programmacommissie en stelde
in de inleidende paragraaf van het verkiezingsprogramma vast dat we ons over
China geen zorgen hoeven te maken.

Pfeijffer heeft gelijk als hij schrijft dat Nederland een kleinburgerlijk,
provinciaals en xenofoob land is geworden. Maar anders dan hij zie ik geen
politieke voorhoede van betekenis die een samenhangende visie heeft ontwikkeld
op de toekomst van Nederland. Wat ik zie zijn bange politici die naar het pijpen
van het volk dansen. Politiek is niet voor bange mensen.

Ik wens u een gezond en krachtig 2007.

LOAD-DATE: December 29, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                               2 of 130 DOCUMENTS



                                NRC Handelsblad

                               December 28, 2006

Verzonnen familieverhalen;
Docudrama schetst geschiedenis van Joden in Suriname

BYLINE: Tom Rooduijn

SECTION: MEDIA; Blz. 18

LENGTH: 842 woorden

DATELINE: Amsterdam, 28 dec.

SAMENVATTING:

In een film over Joden in Suriname ontrafelde Diego Pos zijn familiehistorie.
Met een nagemaakt reisdagboek uit 1774 zette de maker de werkelijkheid naar zijn
hand.

VOLLEDIGE TEKST:

In 1962 verliet Diego Pos op 8-jarige leeftijd Suriname. Daarmee was de laatste
generatie van zijn familie uit het land vertrokken. Zijn vader, de schrijver
Hugo Pos (1913 - 2000), had zich al met de geschiedenis en cultuur van de
kolonie bezig gehouden. Zoon Diego trad als filmmaker in diens voetsporen: hij
ontrafelde de familiegeschiedenis van zijn Joodse voorvaderen in Suriname vanaf
de achttiende eeuw.

De door Diego Pos gemaakte gedramatiseerde documentaire neemt een aanvang in het
jaar 1774, als twee gebroeders Pos in Suriname arriveren. Ze waren als
weeskinderen naar de Nederlandse kolonie gestuurd om de Joodse armenkas in
Amsterdam te ontlasten. Aan de hand van een reisverslag in tekst en tekeningen
komen we te weten hoe Matthijs en Hartog Simon Pos zich als violisten in
Paramaribo vestigden. In Suriname, getuigt het 'Journael' van Hartog Simon,
heerste welstand onder vooral leden de Portugees-Joodse gemeenschap dankzij de
opbrengst van hun vele plantages.

De filmmaker Pos treedt in Ongewisse Tijd nadrukkelijk op de voorgrond. Hij
bezoekt de nu overwoekerde resten van Joodse plantages en begraafplaatsen, gaat
in archieven op zoek naar de wortels van zijn familie en bezoekt zijn ouderlijk
huis waarin nu een kantoor is gevestigd. Diego Pos komt zelf als jongetje voor
in archiefbeelden, springend in het zwembad van een zojuist geopend bungalowpark
van de Surinaamse politie. In de film springt hij opnieuw in het - inmiddels
vervallen - bad. Ook bezoekt hij de synagogen van de verschillende Joodse
gemeenten die hier ooit bloeiden. In de film zijn journaalbeelden te zien van de
staatsbegrafenis van een oom van de regisseur; tal van zijn voorvaderen
behoorden tot de notabelen van de Surinaamse gemeenschap.

Deze authentieke beelden worden afgewisseld met gedramatiseerde fragmenten,
waarin de broers muziek maken, vioolles geven en een slavin kopen. Aan de hand
van het dagboek en archiefstukken komt Diego Pos erachter dat zijn voorvaderen
Hartog Simon en Matthijs gebrouilleerd raakten vanwege hun liefde voor dezelfde
vrouw - en dat ten slotte Hartog Simon trouwde met de weduwe van zijn broer
Matthijs. Ook treft de filmmaker in de archieven een zekere 'Van Possen', een
kind dat een van beide broers bij hun slavin Clarijntje verwekt moet hebben.

Dit spoor wordt echter niet nader uitgewerkt - eenvoudig omdat dit feit door de
filmmaker is verzonnen. Dat blijkt bij nader inzien ook te gelden voor het
dagboek en voor veel van de in de film als authentiek gepresenteerde
archiefstukken. Het is evident dat de afscheidsbrief van Hartog Simon, in de
film door een acteur op schrift gesteld, is ontsproten aan de fantasie van Diego
Pos. Maar waarom zou je twijfelen aan de echtheid van het dagboek, als een
begeleidend persbericht van de Joodse Omroep nota bene begint met: ,,Na de dood
van zijn vader vindt regisseur Diego Pos een half verbrand dagboek uit 1774. Het
is het Journael van Hartog Simon Pos, die als zestienjarige wees samen met zijn
broer Matthijs naar Suriname gestuurd werd.''

,,Er hebben wel degelijk twee broers Pos voet aan Surinaamse wal gezet'', zet
regisseur Diego Pos uiteen, ,,maar láter, ná de crisis van 1775, toen de beurs
in elkaar klapte en de plantagehouders massaal failliet gingen. Ik wilde de
gloriedagen van de plantages óók in de film hebben, dus heb ik de aankomstdatum
van deze broers bewust vervroegd. De Joodse gemeenschap raakte na die crisis in
verval, men mocht niet in overheidsdienst of een vak uitoefenen. De meesten
weken uit naar West-Europa, terwijl de Joden die bleven pas vanaf 1825 als
gewone burgers konden leven. Die hele geschiedenis heb ik willen beschrijven.
Maar van mijn eigen familiehistorie is alleen het laatste deel op ware feiten
gebaseeerd.''

Alle gebeurtenissen in de film kloppen in die zin, aldus Diego Pos, dat het
leven zoals geschetst zich ongeveer zo moet hebben afspeeld. ,,Blanken kochten
destijds een slavin; dat je trouwde met je schoonzus als je broer overleed kwam
ook vaak voor. Ook het dagboek is gebaseerd op grondige documentatie. Als
kijkers dat als een authentiek document beschouwen, dan heb ik misschien hun
goedgelovigheid onderschat. Bovendien leidde dat persbericht tot
misverstanden.''

Pos verdedigt zijn aanpak met de stelling dat hij in deze film 'een mengsel van
stijlen' gebruikte om het verhaal over de Joden in Suriname naar zijn hand te
zetten: ,,De gedramatiseerde elementen doen niets af aan de historische
betrouwbaarheid van het geheel. En dat het dagboek is verzonnen, kan worden
geconcludeerd uit de aftiteling: daarop komt ook de calligraaf voorbij.''

Ongewisse Tijd is een onderhoudende, zorgvuldig aangeklede en goed
gedocumenteerde film over een relatief onbekende episode in de Nederlandse
koloniale geschiedenis. Maar waakzaamheid bij het onderscheiden van fictie en
werkelijkheid is geboden.

Ongewisse Tijd, Ned. 2, 23.58-01.02u.

LOAD-DATE: December 28, 2006

LANGUAGE: DUTCH; NEDERLANDS

NOTES: Filmmaker Diego Pos ensceneerde leven van gebrouilleerde voorvaders in
Suriname

GRAPHIC: 2812VAN2violllll, Broer Matthijs (Noah Eyl) geeft vioolles, Hartog
Simon (Dries Smits) en een slavin kijken toe (Foto Diego Pos)

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                               3 of 130 DOCUMENTS



                                NRC Handelsblad

                               December 28, 2006

Moties moeten in klare taal zijn gesteld

BYLINE: Gerrit Zalm.

SECTION: OPINIE; Blz. 07

LENGTH: 682 woorden

SAMENVATTING:

De formulering van moties is archaïsch. De Tweede Kamer schept daarmee
onduidelijkheid en levert zich over aan staatsrechtgeleerden die
orakeluitspraken duiden, betoogt Gerrit Zalm.

VOLLEDIGE TEKST:

Moties in de Tweede Kamer beginnen standaard met de zin 'De Kamer, gehoord de
beraadslaging' en besluiten met 'en gaat over tot de orde van de dag'. Praktisch
gezien zijn die zinnen vaak leugens: de indiener weet al voor de beraadslagingen
welke uitspraak hij de Kamer wil ontlokken en vaak is het juist níet de
bedoeling dat over wordt gegaan tot de orde van de dag, maar dat die stevig
wordt verstoord. Een aangenomen motie van wantrouwen tegen een kabinet kan
bijvoorbeeld niet worden gevolgd door de orde van de dag. Dat zal de orde van de
dag ontwrichten. Wat is trouwens de 'orde van de dag'? Met dit soort archaïsch
taalgebruik vervreemdt de Tweede Kamer zich van de gewone burger.

Mijn poging om, als fractievoorzitter (2002/2003), een motie in te dienen zonder
deze archaïsche begin- en slotzinnen werd getorpedeerd door de toenmalige
Kamervoorzitter Weisglas, hoewel in het Reglement van Orde geen enkel
vormvoorschrift is vastgelegd. Omdat ooit een motie zo is vormgegeven, moet het
nog steeds zo. Ook de vaak ellenlange overwegingen die in moties staan, maken
deze minder krachtig. De argumenten in het debat zijn bij indiening van een
motie al uitgesproken. Een motie beoogt een beleidsconclusie te trekken. Die
wint aan kracht en helderheid als alleen de conclusie in een motie staat.

Onlangs zijn er de moties over het asielbeleid geweest, met als slotstuk de
motie die eindigt met 'keurt deze handelwijze van de minister voor
Vreemdelingenzaken en Integratie af'. Als mij thuis wordt verteld dat mijn
handelwijze wordt afgekeurd, dan beschouw ik dat niet altijd als een
aankondiging van echtscheiding. Ik kan het niet met dat oordeel eens zijn, leg
uit waarom en ga verder. Ik kan het er ook mee eens zijn en beloven mijn gedrag
te verbeteren. En ik kan ook zeggen dat ik die afkeuring van mijn gedrag zo erg
vind, dat ik opstap.

Een uitspraak over afkeuring van een handelwijze zonder gevolgtrekking betekent
dus dat de ontvanger van de boodschap zelf die gevolgtrekking mag bepalen. Met
dit soort formuleringen levert de Kamer zich dus over aan de interpretatie die
de minister aan de motie wil geven of wat staatsrechtgeleerden ervan vinden. Zie
de discussie tussen Kortmann en Boon (Opiniepagina 15 en 21 december). Omdat de
Kamer onduidelijk is, duiden zij wat eigenlijk met de motie wordt bedoeld.

De recente uitspraak 'keurt deze handelwijze van de minister voor
Vreemdelingenzaken en Integratie af' betekent voor een gewoon mens niet meer en
niet minder dan dat de Tweede Kamer het met de handelwijze van de minister niet
eens is. De Kamer rept niet over het gevolg dat eraan verbonden moet worden,
terwijl er allerlei alternatieve formuleringen mogelijk zijn die dat wel
duidelijk maken. In volgorde van vergaandheid had de Kamer duidelijkheid kunnen
scheppen door na de tekst over afkeuring het gevolg te noemen: 'en is van mening
dat het kabinet dient op te stappen', 'en is van mening dat de minister uit het
kabinet dient te verdwijnen'. Of mildere varianten als 'en is van mening dat de
minister het beleid dient aan te passen of uit het kabinet dient te verdwijnen',
'en is van mening dat de minister het beleid moet aanpassen of van deze post
moet worden ontheven', 'en is van mening dat de minister het beleid moet
aanpassen', en tot slot 'en hoopt dat de minister het beleid aanpast'.

De Kamer vervalt te vaak in archaïsche formuleringen die onduidelijkheid
scheppen en ons overleveren aan staatsrechtelijk schriftgeleerden. Dat is
helemaal niet nodig als de Tweede Kamer zelf klare taal gebruikt. Geen archaïsch
maar helder taalgebruik is een stapje ter dichting van de kloof tussen politiek
en burger. Het geeft ook helderheid over wat de Kamer echt wil. Dat lijkt me
iets voor de nieuwe Kamervoorzitter. Ongehoord de beraadslagingen van de Tweede
Kamer hoop ik dat zij niet overgaat tot de orde van de dag, maar klare taal in
moties toestaat en bevordert.

LOAD-DATE: December 28, 2006

LANGUAGE: DUTCH; NEDERLANDS

NOTES: Gerrit Zalm is voormalig Tweede Kamerlid voor de VVD en thans
demissionair minister van Financiën.; De artikelen van Kortmann en Boon zijn na
te lezen op www.nrc.nl/opinie; De ellenlange overwegingen maken de motie minder
krachtig

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                               4 of 130 DOCUMENTS



                                NRC Handelsblad

                               December 18, 2006

Een doodgewone cricketlegende;
Populaire Australiër Shane Warne (37) is held én antiheld in het internationale
cricket

BYLINE: Rob Schoof

SECTION: SPORT; Blz. 17

LENGTH: 1265 woorden

SAMENVATTING:

Cricketer Shane Warne is meer dan alleen de beste bowler aller tijden. Zijn
prestaties, zijn levensstijl, de schandalen en zijn comebacks maakten hem tot de
meest populaire sportman in Australië. Zelfs in Engeland geniet 'Hollywood' veel
respect.

VOLLEDIGE TEKST:

Als Shane Warne nooit was geboren, dan was hij wel gecreëerd door een romancier,
schreef een recensent eens na de publicatie van het zoveelste boek over de
Australische cricketlegende.

Als één sportman de afgelopen jaren de Australische - en minstens zo vaak de
Engelse - kranten heeft gehaald, dan is het wel Shane Warne. Verguisd en
uitgejouwd om schandalen en randzaken, zoals zijn hardnekkige overgewicht, zijn
voorliefde voor Italiaanse pasta, zijn geblondeerde haar, maar ook zijn
buitenechtelijke escapades, een gokincident en een dopingzaak. Hij betuigde
altijd spijt, maar hield er de bijnaam 'Hollywood' aan over. En een dagelijkse
horde fotografen buiten de hekken van zijn woning in Melbourne.

Opmerkelijk genoeg zijn het vaak dezelfde critici die 'Warney' toezingen en
bewonderen om zijn onnavolgbare kunsten met een cricketbal, zijn strijdlust en
zijn tactisch inzicht - die van hem de beste bowler uit de geschiedenis maakt,
iemand die een stokoude sport voorgoed veranderde terwijl miljoenen fans, vooral
de gewone man next door, ademloos toekeken.

Dat is het grote raadsel rond de nu 37-jarige Shane Warne: stop hem een
cricketbal in handen en hij beheerst het spel van begin tot eind. Eenmaal buiten
de lijnen lijkt hij alle controle te verliezen. Zo bleek hij in 1994
ontvankelijk voor een louche Indiase bookie die hem vijfduizend dollar toestopte
in ruil voor informatie over de staat van het cricketveld waar hij moest spelen.
De Australische cricketbond gaf hem een boete, maar wist het incident vier jaar
lang stil te houden.

Veel harder voelde de dreun toen Warne daags voor het WK cricket van 2003 in
Zuid-Afrika naar huis werd gestuurd, omdat hij was betrapt op het gebruik van
een verboden vochtafdrijvend middel dat hij op advies van zijn moeder had
genomen "om er beter uit te zien", nadat hij weer eens een poging had gedaan om
een paar kilo overgewicht kwijt te raken. Hij werd een jaar geschorst, maar zag
er het positieve van in: de schorsing zou zijn vermoeide schouder rust geven en
zijn carrière verlengen. "Mijn leven heeft wel iets van een soap-opera", zei hij
eens. Dat was nog voordat hij afgelopen zomer debuteerde in de tv-soap
Neighbours, die bij hem om de hoek in Melbourne wordt opgenomen.

Maar elke keer als Shane Warne werd afgeschreven, of het nu ging om de
schandalen of een aantal zware schouderblessures, hij kwam altijd terug. En
groeide uit tot de beste slowbowler ooit. En dat voor iemand die er als jongen
van droomde Aussie Rules-voetballer te worden bij zijn favoriete club in
Melbourne, St. Kilda.

Een deel van Warne's roem ontstond omdat hij een bijna vergeten vorm van
spinbowlen herintroduceerde in een tijd waarin zo hard mogelijk bowlen mode was.
Met trage effectballetjes, met namen als wrong 'un, flipper en zooter, is Warne
soms urenlang bezig een web te spinnen rond zijn prooi: de batsman die hij uit
wil krijgen. Hij plaagt ze, houdt ze een worst voor, drijft ze terug, maakt ze
radeloos met onvoorspelbare effecten, waarna hij bij de geringste fout
genadeloos toeslaat.

Na een dramatisch debuut voor Australië, in 1992, vestigde hij al snel record op
record, won talloze van zijn 141 testmatches en was man-of-the-mach in de
WK-finale van 1999 tegen Pakistan. Als hij fit blijft, zo schreef de Engelse
cricketlegende Ian Botham vijf jaar geleden in het voorwoord van Warne's
autobiografie, dan verovert hij zeker vijfhonderd wickets. Vanochtend, toen hij
met het laatste wicket verantwoordelijk was voor de herovering van de Ashes,
stond de teller op 699. Ook hiermee lijkt hij de regie te voeren: de
zevenhonderdste bewaart hij voor de vierde test tegen Engeland, volgende week,
voor honderdduizend toeschouwers in zijn eigen speeltuin, de Melbourne Cricket
Ground. En Warne is nog niet klaar.

Ondanks zijn sterrenstatus, ondanks alle glamour- en roddelverhalen, bleef Warne
gewoon Warney, zegt Colin Miller, die achttien keer met Warne voor Australië
uitkwam en ooit voor Rood en Wit in Haarlem speelde. "Shane is één van de meest
normale jongens die ik ooit in mijn leven heb ontmoet", zegt Miller vanuit
Melbourne. "Hij is altijd one of the boys gebleven, die toevallig ook de beste
bowler van de wereld is. Hij vindt het nog steeds leuk om gewoon in de
kleedkamer rond te hangen met zijn maten. Hij is de afgelopen twintig jaar geen
spat veranderd."

Miller wijst op een zeldzame eigenschap: "Shane heeft de ongelooflijke mentale
kracht alles wat in zijn privéleven gebeurt uit te schakelen zodra hij het
cricketveld oploopt. Het cricketveld is zijn kantoor, de plek waar hij
thuishoort."

De afgelopen drie jaar, waarin hij terugkeerde van zijn schorsing en zijn vrouw
hem verliet, illustreren dat. Direct na zijn schorsing, toen werd getwijfeld of
hij ooit zijn oude niveau zou halen, sloeg hij genadeloos toe in Sri Lanka.
Tijdens de Ashes-serie van vorig jaar in Engeland, vlak nadat zijn vrouw en
kinderen hem verdoofd hadden achtergelaten op Heathrow, nam hij veertig wickets
en scoorde 249 runs.

Misschien is dat onverzettelijke op het veld wel de reden dat Shane Warne in
Engeland zoveel bewondering oogst, hoewel hij al vijftien jaar lang een vaste
verschijning is in de nachtmerries van de Engelse crickettop. Dat geldt vooral
voor één Engelsman, oud-aanvoerder Mike Gatting. Hij wordt nog bijna dagelijks
herinnerd aan The Ball. Deze bal refereert in Engeland aan de allereerste bal
die een toen nog onbekende Shane Warne bowlde in zijn allereerste
Ashes-testmatch, op 4 juni 1993 in Manchester. Nog steeds komt hij een paar keer
per jaar voorbij op de Engelse televisie. Warne bowlde de bal met zijn
gebruikelijke boogje, liet hem vlak voor Gatting stuiteren, waarna de bal door
het enorme effect zo ver naar links schoot dat hij uit een onmogelijke hoek in
het wicket terechtkwam, Gatting onthutst achterlatend. De 'Ball of the Century'
werd zó bekend dat hij zelfs een plek kreeg in de Engelstalige versie van de
internet-encyclopedie Wikipedia.

De mythe rond Shane Warne begon dáár, op Old Trafford. En hij was slim genoeg om
dat uit te buiten, zoals de Engelse ex-international Mark Butcher eens zei. "Hij
is altijd slim geweest in de manier waarop hij zijn tegenstanders via de media
deed geloven dat hij de bal met wel zeven soorten effect kan bowlen, terwijl hij
maar twee verschillende ballen bowlt."

Maar daar zit precies het verschil tussen Warne en de rest van de wereld, zegt
Colin Miller, zelf niet de minste spinbowler van Australië: "De accuratesse
waarmee Shane de bal elke keer op dezelfde plaats kan bowlen is ongeëvenaard.
Het andere is zijn positieve houding. Hij denkt altijd dat hij gaat winnen."

Het beste voorbeeld was tien dagen geleden te zien tegen Engeland in Adelaide,
waar iedereen zeker wist dat het duel onbeslist zou eindigen. Op één persoon na:
Warne. Met vier wickets op de laatste dag sleepte hij één van de meest
spectaculaire zeges uit de geschiedenis binnen.

Eén keer hadden de Engelsen een antwoord op Warne. Vorig jaar onthulde de
Engelse cricketbond, nadat er vijftien jaar aan was gewerkt, Merlyn, een
vijfhonderd kilo wegende bowling-machine die de effectballen van Warne kon
reproduceren. De Engelsen konden op die manier op 'Warne' trainen. Maar Shane
Warne is meer dan een machine, zegt Miller. "Hij heeft briljante cricketgeest en
denkt heel ver vooruit. Weinig mensen hebben het antwoord gevonden."

LOAD-DATE: December 19, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                               5 of 130 DOCUMENTS



                                NRC Handelsblad

                               December 16, 2006

Ondernemers in uniform;
Vrijwilligers uit het bedrijfsleven op missie in Afghanistan

BYLINE: Tatiana Scheltema

SECTION: ZATERDAGS BIJVOEGSEL; Blz. 46

LENGTH: 2410 woorden

SAMENVATTING:

Ondernemers gaan met militairen mee op vredesmissie. Ze adviseren het lokale
bedrijfsleven. Binnenkort ook in Uruzgan. "De mensen zijn net sponsen."

VOLLEDIGE TEKST:

Op een braakliggend veldje in het centrum van het Gelderse dorpje Borculo staan
drie groene legertenten. De tenten zijn opgebouwd door ongeveer veertig
reserveofficieren in gevechtspakken. De meeste reserveofficieren zijn al een
dagje ouder. Bij een enkeling zit het gevechtspak strakker om het middel dan in
een gevechtssituatie wenselijk zou zijn.

De opbouw van het kamp is wat rommelig verlopen. Een beetje lacherig sjouwden de
mannen de aluminium geraamtes van de tenten het veldje op. Twee tenten staan vol
met smalle britsen. De derde en grootste is een vergader- en eetruimte.
Halverwege de vergadertent blaast een robuust apparaat door een enorme pijp hete
lucht naar binnen. Het ding kent twee standen: aan of uit. Daardoor is het in de
tent afwisselend snikheet, of ijskoud.

Deze mannen zijn wel wat gewend. De meeste van hen hebben ervaring met de grote
temperatuurverschillen tussen dag en nacht van het Afghaanse klimaat. Ze namen
deel aan het project Integrated Development of Entrepreneurial Activities
(IDEA), dat op kleine schaal hulp biedt bij de wederopbouw van voormalige
oorlogsgebieden. In juni 2005 kwamen ze in actie in de Noord-Afghaanse provincie
Baghlan.

Nu is generaal-majoor Lex Oostendorp, de tweede man van de Koninklijke
Landmacht, naar Borculo gekomen om de IDEA-reservisten te vertellen dat ze vanaf
komend jaar ook in de Centraal Afghaanse provincie Uruzgan zullen worden
ingezet. De gevaren die aan deze uitzending kleven, lijken groter dan die van
vorige missies. Vorige maand waren er dagelijks berichten over hevige gevechten
waarbij de Nederlandse commando's betrokken zijn. Als Oostendorp spreekt zijn de
manschappen doodstil.

In het kader van het IDEA-project worden vrijwilligers uit het bedrijfsleven
uitgezonden als militair reservist. In het kielzog van Nederlandse vredesmissies
moeten ze het lokale bedrijfsleven adviseren bij het opzetten van een
onderneming. Ze helpen bijvoorbeeld bij het vormen van coöperaties, het
schrijven van een bedrijfsplan, het vinden van financiering of het opzetten van
de administratie van een bedrijf.

Zo adviseerden ze leerlingen van de technische school in het Noord-Afghaanse
stadje Pol-E-Komri bij het herstel van hun schoolgebouw. Het dak van de
slaapzaal was er in de oorlog afgeschoten. Hun behoeften deden de leerlingen in
emmers. Samen met de leerlingen maakten de adviseurs plannen om het schoolgebouw
weer in oude staat te herstellen. Maar ze deden meer: aan klanten van de enige
lokale bank gaven ze een cursus boekhouden. Daarna durfde de bank het aan om aan
die klanten grotere kredieten te verstrekken.

De adviseurs droegen een legeruniform. Ze werden in de Noord-Afghaanse provincie
Baghlan met open armen ontvangen. "De mensen daar zijn net sponzen", zegt
voormalig IDEA-projectleider Eisso Kronenberg. "Alles wat naar de westerse
manier van ondernemen ruikt, zuigen ze op. Ze denken daarmee hun kansen op de
arbeidsmarkt te vergroten."

"In Baghlan zijn veel houtbewerkers", vertelt Kronenberg. "Die hielpen we een
coöperatie op te zetten. We vroegen de mensen: wat zijn je knelpunten? Heb je
alle seizoenen werk? Verdien je genoeg? Hoe koop je in? In het voorjaar wil
iedereen nieuwe raamkozijnen, maar dan is het hout natuurlijk heel duur. Je kunt
dus beter samen inkopen en het hout op voorraad leggen. Maar het idee dat geld
in je zak iets anders is dan winst, en dat je het ook in kunt zetten als
bedrijfsmiddel, kennen ze niet." Toen Kronenberg en zijn team hoorden dat een
Zweedse hulporganisatie tweeduizend schoolbankjes nodig had, leek dat een mooie
opdracht voor de coöperatie. Kronenberg: "De voorman zei: 'ik maak het'. Zijn
coöperatiegenoot zei: 'ik kan het'. Prima! Zo kregen ze de opdracht. Vervolgens
maakte de voorman álle bankjes. Hij huurde een paar extra man in en werkte
nachtenlang door, tot het af was. Toen we vroegen waarom hij de opdracht niet
had gedeeld zei hij: 'ik kan het toch alleen?' Voor ons lijkt dat vreemd. Maar
is het erg?"

Civiel-militaire samenwerking is sinds een paar jaar hét toverwoord in militaire
kringen zodra er sprake is van vredes- of crisisbeheersingsoperaties. Doel is de
militaire operatie af te stemmen op de civiele omgeving, en de veiligheid van de
troepen te vergroten door sympathie te wekken bij de plaatselijke bevolking (het
zogeheten 'winning the hearts and minds').

Dat doe je door de ergste noden van de murw geslagen bevolking te lenigen:
bruggen herstellen, scholen en ziekenhuizen bouwen. Tot 2001 werkten daarbij
militairen en hulporganisaties samen. Tegenwoordig doen daar ook deskundigen uit
het bedrijfsleven aan mee.

De gedachte is simpel. "Wie als ondernemer een inkomen probeert te verdienen,
richt zijn energie liever op de groei van zijn bedrijf dan op het gooien met
bommen", zegt de initiatiefnemer van het IDEA-project, Dick Scherjon (50). Hij
is manager Innovatie bij de Rabobank en kolonel der Reserve bij de Koninklijke
Landmacht, een uitzonderlijk hoge rang voor een 'burgermilitair'. Toen Scherjon
voor het opleidingscentrum De Baak van VNO-NCW trainingen gaf aan ondernemers in
Noord-Ierland ontdekte hij daar hoe belangrijk de economische motor is in
oorlogstijd. "Protestantse en katholieke ondernemers waren lang voordat de vrede
uitbrak met elkaar in gesprek. Ze hadden in de gaten: dit conflict is slecht
voor álles."

Scherjon bedacht het IDEA-project in de tijd dat Nederlandse militairen in
Centraal Bosnië zaten. "Na de val van Srebrenica vond ik dat de
verantwoordelijkheid voor dat drama te zeer op de militairen werd afgewenteld,
terwijl vrede en veiligheid de hele samenleving aangaan. Dus ook het
bedrijfsleven. Ik werkte toen bij KPMG accountants en wilde kijken of wij als
bedrijf ook iets konden doen."

Scherjon maakte gebruik van zijn contacten bij defensie. Samen met een generaal
bezocht hij de Nederlandse missie in centraal Bosnië om zijn ideeën te
ontwikkelen. "Wat me opviel was dat er in het hele gebied vrijwel geen
hulporganisatie was te bekennen." En als dergelijke organisaties helpen bij de
wederopbouw, dan pakken ze volgens Scherjon zaken aan als ziekenhuizen,
landbouw, democratisering en openbaar bestuur. "Maar ze hebben een enorm gebrek
aan deskundigheid op het gebied van economische ontwikkeling."

Dit vindt Scherjon een groot gemis. "Als je als militairen in een gebied zit en
er zijn geen hulporganisaties in de buurt die ervoor zorgen dat de toestand voor
de bevolking verbetert, dan kun je die missie niet uitvoeren. Als je mensen geen
perspectief biedt, willen ze terug naar de oude situatie. Oftewel: veiligheid en
ontwikkeling gaan hand in hand. Zonder veiligheid geen ontwikkeling. Zonder
ontwikkeling geen veiligheid."

Zo ontstond bij Scherjon het idee om reservisten als economische adviseurs naar
voormalige oorlogsgebieden te sturen. "Waarom zouden we niet mensen zoals ik,
die gewend waren eens in de twee, drie jaar op herhaling te gaan, vragen om vijf
weken naar Bosnië te gaan en daar hun civiele expertise in te zetten. In plaats
van drie weken te gaan liggen klooien op de hei?"

Aanvankelijk was het niet de bedoeling om de adviseurs als militairen naar
Bosnië te sturen. Maar er was geen andere optie. Voor Bosnië gold een negatief
reisadvies, waardoor het voor gewone burgers niet mogelijk was om zich te laten
verzekeren. Door de deskundigen als militairen op de loonlijst van Defensie te
zetten vielen ze bovendien onder de Geneefse Conventie. Handig voor als het er
onverhoopt toch weer wat grimmiger aan toe zou gaan.

Het ministerie van Defensie verwacht veel van de aanwezigheid van de
burgermilitairen in Uruzgan. "Dit is een cruciale periode om met
wederopbouwprojecten te beginnen", zegt generaal-majoor Oostendorp. "Volgend
jaar moet zichtbaar worden dat onze aanwezigheid daar ook tot succes zou kúnnen
leiden." Op basis van een rapport van de commandant van het Nederlandse
Provincial Reconstruction Team is besloten voorzichtig met het IDEA-project te
beginnen. "We denken aan het opzetten van een business center", zegt Oostendorp.
"De Australiërs hebben er een ambachtsschool opgezet. We onderzoeken of het één
met het ander is te combineren."

Vóór vertrek worden deelnemers aan het project op het ergste voorbereid. Net als
gewone militairen worden ze getraind op wapenvastheid, omgang met gasmaskers,
EHBO, en op het herkennen van explosieven. Oostendorp: "We gaan er niet van uit
dat ze vrij kunnen rondrijden, zoals in Noord-Afghanistan of in Bosnië."

Hulporganisaties houden het liefst een gepaste afstand tot het militaire
apparaat. Toen op 1 augustus de Nederlandse soldaten naar Uruzgan vertrokken,
gaven de grootste Nederlandse ontwikkelingsorganisaties (waaronder Oxfam/Novib,
Cordaid en Healthnet TPO) een verklaring uit waarin ze militairen opriepen zich
terughoudend op te stellen bij het uitvoeren van wederopbouw en ontwikkeling.
Het onderscheid tussen militairen en medewerkers van niet-gouvernementele
organisaties (ngo's) zou in de ogen van de lokale bevolking vervagen. Daardoor
ontstaat het gevaar dat hulpverleners als verlengstuk van de militairen worden
gezien, en mede doelwit worden in de gewapende strijd.

Twee jaar geleden werden vijf medewerkers van Artsen Zonder Grenzen in
Afghanistan neergeschoten. Ze reden in een wit busje, dat makkelijk aangezien
kon worden voor een busje van VN-troepen. Artsen Zonder Grenzen trok zijn
medewerkers terug uit Afghanistan en keerde er tot de dag van vandaag niet
terug. Nog steeds is niet duidelijk door wie de aanslag is gepleegd.

Hulporganisaties zijn er niet blij mee dat mensen uit het bedrijfsleven zich nu
de rol van hulpverlener aanmeten, gekleed in militair uniform. Het feit dat
veiligheid en ontwikkeling samenhangen wil niet zeggen dat je beide vanuit één
organisatie moet uitvoeren, zegt René Grotenhuis van de overkoepelende
hulporganisatie Cordaid. "Op deze manier ben je toch je onpartijdigheid kwijt.
Misschien kan dat nog het minst kwaad op het terrein waarop IDEA-mensen
opereren: adviseren over kleinschalige bedrijvigheid."

De meeste hulporganisaties gaan samenwerking met militairen niet uit de weg. In
opdracht van Cordaid verscheen onlangs het rapport Principes en Pragmatisme.
Civiel-Militaire Actie in Afghanistan en Liberia. Op lokaal niveau wordt
voortdurend samengewerkt, zo blijkt uit het rapport, dat gemaakt is onder
leiding van Georg Frerks, hoogleraar aan het Centrum voor Conflictstudies van de
Universiteit Utrecht. Hulpverleners die ontwikkelingsprojecten uitvoeren stellen
zich pragmatisch op. Bezwaren komen vooral van het hoofdkantoor. De schrijvers
concluderen voorzichtig dat het de bevolking over het algemeen weinig uitmaakt
wie hun hulp biedt. Als er maar íets gebeurt.

Bij ontwikkelingsorganisaties bestaat ook de angst dat het bedrijfsleven alleen
maar te hulp schiet om er zelf beter van te worden. Dat is voor een deel ook zo,
zegt Scherjon. Zijn bedrijf, de Rabobank, stuurt mensen maar wat graag naar
missies in voormalige oorlogsgebieden. "Het past prachtig bij ons imago. Onze
managers leren er veel van. Ons belang ligt op de langere termijn: wij zijn
gebaat bij een gezonde wereldeconomie."

"Ik roep al jaren tegen ontwikkelingsorganisaties: ga in zaken", verzucht
Diederik Samsom, Tweede Kamerlid voor de Partij van de Arbeid. Zijn ervaring in
ontwikkelingslanden is dat de meest gewiekste ondernemers ter plaatse een ngo
oprichten. "En waarom? Heel simpel: daarmee kun je geld verdienen. Dan word je
partner van een Nederlandse, Zweedse of Deense ngo, bij voorkeur van alle drie.
Dan ben je spekkoper en loop je binnen. De mensen die dat doen zijn de slimste
ondernemers. Ik vind dat volkomen begrijpelijk, maar wél doodzonde. Want laat ze
nou gewoon gaan ondernemen. Daar willen wij ze óók wel bij helpen. Dat hebben
die IDEA-mensen goed gezien: je moet zoveel mogelijk bedrijvigheid stimuleren."

Wat te denken van IDEA-adviseurs die zakelijk voordeel behalen omdat ze hebben
meegedaan aan het project? Hans Garrels is oud-projectleider van IDEA in Bosnië.
Hij is na zijn uitzending als reserveofficier een adviesbureau begonnen voor
bedrijven die zaken in het voormalige oorlogsgebied willen doen. In de tent in
Borculo houdt hij een verhaal over de zakelijke successen die hij na het vertrek
van de IDEA-adviseurs heeft begeleid.

Garrels is zich van geen kwaad bewust. "Dat ik na mijn uitzending op een gegeven
moment zo handig ben geweest om die contacten ook in een civiele setting te
gebruiken, heeft te maken met goed ondernemerschap. Maar je moet evengoed nog
zakenpartners zoeken, investeringen doen. Ik krijg van niemand iets cadeau."

Inmiddels heeft IDEA-bedenker Dick Scherjon aansluiting gezocht bij de
International Labour Organisation (ILO), de VN-organisatie die opkomt voor
betere arbeidsomstandigheden. In de toekomst hoopt IDEA gebruik te kunnen maken
van het ILO-lespakket Start and Improve Your own Business (SIYB). Dat pakket
wordt al meer dan twintig jaar gebruikt om beginnende ondernemers in
ontwikkelingslanden te helpen. Tot nu toe ontwikkelden IDEA-adviseurs zelf hun
lesmaterialen. Scherjon: "Met alle respect: we improviseerden maar wat." Het
ILO-lesmateriaal is beschikbaar in meer dan vijftig talen, waaronder het
Pasjtun, één van de talen die in Uruzgan worden gesproken. Ook voor analfabeten
is materiaal ontwikkeld.

De ILO stuurde een adviseur naar Borculo. "Hulp bij wederopbouw in
crisisgebieden is nieuw voor ons", zegt ILO-adviseur Walter Verhoeve. "Aan
samenwerking met de ILO zijn wel eisen verbonden. Partners van ILO moeten onze
doelstellingen onderschrijven, zoals het principe dat iedereen van de hulp moet
kunnen profiteren. Dus ook vrouwen. Dat kan nog een probleem worden: hoe gaat
zo'n groep kerels in Afghanistan vrouwen bij het economische proces betrekken?"

Het streven van de IDEA-organisatie is om zo kort mogelijk in een gebied te
blijven. Dat wil niet zeggen dat de hulpverlening wordt gestaakt, als de
militairen vertrekken. Bedenker Scherjon: "Wij gaan, liefst zo snel mogelijk, in
gesprek met mogelijke partners, reguliere ontwikkelingsorganisaties, die het
project van ons overnemen zodra de veiligheidsituatie het toelaat."

Het project in Baghlan loopt inmiddels ten einde en wordt binnenkort
overgedragen aan een lokale hulporganisatie, de Aga Khan Foundation. Samen met
deze organisatie wordt een business centre opgezet waar ondernemers advies en
cursussen kunnen krijgen.

LOAD-DATE: December 18, 2006

LANGUAGE: DUTCH; NEDERLANDS

NOTES: De ondernemers worden getraind op wapenvastheid, omgang met gasmaskers en
het herkennen van explosieven; Hulpverleners vrezen dat de geüniformeerde
ondernemers de onpartijdigheid van het ontwikkelingswerk verstoren; Buitengewoon
verlof; IDEA is een initiatief van het Platform Defensie-Bedrijfsleven, dat in
2001 werd opgericht door het ministerie van Defensie en werkgeversorganisatie
VNO-NCW. Het project wordt gefinancierd uit het Defensiebudget. Deelnemende
reservisten zijn vaak in dienst van een werkgever, die buitengewoon verlof
verleent voor de duur van de uitzending, maar soms ook de helft van het verlof
betaalt. Tijdens hun uitzending verdienen de reservisten een salaris van
Defensie. Daarmee zijn de kosten van het project voor het bedrijfsleven te
verwaarlozen.; De organisatie beschikt over zo'n driehonderd vrijwilligers
waarmee het project theoretisch een jaar lang op twee plaatsen in de wereld zou
kunnen lopen.

GRAPHIC: 2309Zpostconflict, IDEA-projectleider Eisso Kronenberg (rechts) bezoekt
een stoffenwinkel in Baghlan, Foto IDEA
0710Zafghan2, Een winkel in dameskleding in Kabul, Foto Reuters
2309Zpostconfl, IDEA-projectleider Eisso Kronenberg (links) spreekt met een
lokale ondernemer in Baghlan, Foto IDEA

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                               6 of 130 DOCUMENTS



                                NRC Handelsblad

                               December 16, 2006

Gesjochten in Nederland: de stille armoede van de dolende hulpzoekers

BYLINE: Herman Vuijsje

SECTION: OPINIE & DEBAT; Blz. 17

LENGTH: 2486 woorden

SAMENVATTING:

Er is iets mis met de toegankelijkheid van ons zorgstelsel. Dat komt door onze
neiging tot conformisme en overdrijving bij de invoering van nieuw beleid. De
prijs wordt betaald door degenen voor wie de verzorgingsstaat in eerste
instantie bedoeld was: de niet-slimmen, de niet-assertieven.

VOLLEDIGE TEKST:

Nederland werd dit jaar eerste op de lijst van mondiale armoedebestrijders. Wij
dragen van alle rijke landen naar verhouding het meest bij aan de ontwikkeling
van arme landen. Ook valt het volgens sommigen erg mee met de armoede in
Nederland. Als je naar andere landen kijkt, is die juist heel laag, zei Onno
Ruding onlangs in Buitenhof. "Wij zíjn geen asociaal land!"

Dat is te simpel. In sommige opzichten kun je Nederland wel degelijk armoedig en
asociaal noemen. Cijfers en statistieken heb je daar niet voor nodig. Ik wil
wijzen op een ander begrip van 'armoede' - een meer kwalitatief begrip. We
zeggen dat we iets 'armoedig' vinden als het slecht wordt gedaan. "Het ligt er
armoedig bij", zeggen we dan. In zulke gevallen is niet geldgebrek het grootste
probleem, maar verwaarlozing.

Ik geloof dat we wat dit soort armoedigheid betreft juist slechter scoren dan
veel andere rijke landen. Het is een soort publieke armoede waarmee iedereen te
maken kan krijgen, rijk of arm. Mijzelf is het ook overkomen. Dat was toen mijn
broers en ik thuiszorg moesten regelen voor onze bejaarde moeder. In onze
agenda's groeide een hele pagina telefoonnummers van instanties en mensen die we
daarvoor nodig hadden. Met die mensen was niks mis: het waren hardwerkende
vrouwen met hart voor de zaak.

Alleen: hoe bereikten we de vrouw die we moesten hebben? We stonden oog in oog
met een jungle van constant fuserende, reorganiserende, opschalende,
privatiserende, doorverwijzende, van loket wisselende en van afkorting
veranderende instanties.

Dit jaar werd dat beeld bevestigd door de hoofdinspecteur voor de
gezondheidszorg. Door de chaotische toestanden in de thuiszorg raken patiënten
de weg kwijt, zei hij. Hulpverleners en organisaties werken op grote schaal
langs elkaar heen, zijn vooral met zichzelf bezig en schuiven de
verantwoordelijkheid op elkaar af. Intussen moeten de patiënten zelf maar
uitzoeken hoe alles zit. Daardoor weet de helft bijvoorbeeld niet bij wie ze
moeten zijn in geval van nood.

Ons lukte het uiteindelijk een pad te hakken door de lianen. Mijn hakmes werd
daarbij gevormd door de persoonlijke contacten die ik telefonisch opbouwde met
de Mariannes, de Sacha's en de Linda's van al die instellingen waarvan ik niet
wist wat die afkortingen betekenden, maar wel wat ze ongeveer voor ons konden
doen. Ik kon deze persoonlijke shortcuts creëren doordat ik de daarvoor
benodigde toerusting bezit. Ik ben redelijk van de tongriem gesneden, weet me te
gedragen, spreek goed Nederlands, ben niet doof of traag en ook niet al te oud,
en kan assertief zijn als 't moet.

Maar wat als je sommige onderdelen van deze toerusting mist? Als je, zeg maar,
een ouwe Turk bent? Dan ben je 'gesjochten', zoals het in het Amsterdams heet.
Dat is ook een vorm van 'arm', maar dan in de zin van arm aan kansen - je bent
de pineut, je kan het op je buik schrijven. En als je ook nog ziek bent, dan ben
je helemáál gesjochten.

Een hele eeuw hebben we gewerkt aan een zorgstelsel dat iedereen in gelijke
omstandigheden gelijke rechten zou garanderen. Formeel is dat ook gelukt, maar
we hebben het zo ingewikkeld gemaakt dat er weer behoefte ontstaat aan
informaliteit. Net als vroeger moet je persoonlijke relaties hebben als je goed
wilt worden geholpen. Het soort relaties waarover de mensen die het sterkst op
zorg zijn aangewezen, het minst beschikken.

Misschien wordt het tijd dat we de blik naar de Derde Wereld wenden. Daar
bestaat een heel vocabulaire voor de kunst om dingen gedaan te krijgen van
ontoegankelijke instanties. 'Regelen' in Suriname. Se débrouiller in Franstalig
Afrika. Arrangiarsi in het Italiaans. Zonder santo - beschermheilige, patroon,
kruiwagen - krijg je in Italië niks voor elkaar. In Afghanistan moet je een
fixer hebben.

In Brazilië is het het woord dat je het vaakst hoort: jeito. Betekent letterlijk
'draai'. Dá me um jeito, zeg je tegen de man die iets in de melk te brokkelen
heeft bij de machtige instantie. Geef de ambtenarij een draai voor me (dan doe
ik later iets voor jou). Lukt dat niet, dan kun je een despachante in de arm
nemen: een bespoediger, vlotmaker, problemenuitdewereldhelper.

"Een despachante heeft de relaties om eenvoudige burgers, uiteraard tegen
betaling, door situaties heen te helpen waar ze in elk normaal land alleen uit
kunnen komen", schrijft Brazilië-kenner August Willemsen.

Vergeet het. Nederland is in dit opzicht geen normaal land meer - we zijn hier
ook rijp voor de despachante. Ik heb wel eens de term 'faciliteur' voorgesteld,
met een droeve knipoog naar het bestuurlijke modebegrip 'faciliteren'. En laten
we dan meteen de Hollandse variant van het slijmen, gunsten vragen en
voordringen opnemen in de inburgeringscursus voor immigranten. Want die ouwe
Turk weet misschien heel goed hoe hij in Bodrum of Ankara iets met vriendjes
moet 'regelen', maar niet hoe je dat in Nederland aanpakt. Hij dacht juist: in
Nederland, daar hoeft dat niet. Daar is alles al geregeld.

Daardoor is die oude Turk, afkomstig uit een cultuur die van informele
sluipwegen aan elkaar hangt, bij ons juist in het nadeel Hij kent de juiste
mensen niet, evenmin als de juiste benadering noch de juiste taal. Wanneer moet
je slijmen, wanneer stennis maken? Hoe persoonlijk mag je worden? Wat voor
tegenprestatie wordt er verwacht? Al dat soort subtiliteiten moet je
tegenwoordig precies kunnen hanteren, wil je je een weg banen door de
Nederlandse zorgjungle.

Krijgen we in Nederland dus Braziliaanse toestanden? Ons land wordt de laatste
tijd afgeschilderd als een bananenrepubliek, waar het populisme en het
personalisme op de loer liggen. Wie wel eens in de Derde Wereld heeft
rondgekeken, weet beter. Daar fungeren persoonlijke relaties op alle fronten als
surrogaat voor falende en gecorrumpeerde openbare structuren. Heeft iemand je
bijvoorbeeld aan een 'jeito' geholpen, dan kun je die terugbetalen in geld of
wederdienst, maar ook in politieke steun. Dat soort patronageverhoudingen zal in
een rijk land met een betrouwbaar politiek stelsel nooit op grote schaal
voorkomen.

August Willemsen verklaart de opkomst van de despachante vooral uit de
"waanzinnig ingewikkelde bureaucratie" die je in Brazilië hebt. Maar ook op dat
punt klopt de vergelijking met Nederland niet. Met die Braziliaanse bureaucratie
bedoelt hij een monolithische, autoritaire en autistische ambtenarenkliek, die
bovendien corrupt is. Dat beeld is in een rijk en ontwikkeld land als het onze
niet van toepassing.

In de Nederlandse dienstverlening hebben we te maken met mensen en instanties
die het goed bedoelen, die niet op grote schaal omkoopbaar zijn, en die geen
deel uitmaken van één harteloze overheidsmoloch. Het probleem zit hem eerder in
het tegenovergestelde. Wij hebben onszelf opgescheept met een uitdijend legioen
van kleine molochjes - een veelkoppig monster, dat niet groot en overweldigend
is, maar slijmerig en ongrijpbaar. En het wordt nog moeilijker om tussen die
molochjes de weg te vinden, doordat ze zich niet alleen vermenigvuldigen waar je
bij staat, maar daarbij ook nog eens constant muteren. Het ene moment zijn ze
kleinschalig en publiek, maar als je even niet oplet zijn ze opgegaan in iets
grootschaligs en privaats, of iets vaags tussen privaat en publiek in.

Waar dat toe kan leiden, bleek deze zomer toen er wachtlijsten ontstonden in de
thuiszorg. De zorginstellingen - gefinancierd met publiek geld - moeten van Den
Haag concurreren, en dat deden ze dan ook. In dit geval door hun cliënten
ijskoud op de wachtlijst te zetten, in plaats van hen door te verwijzen naar
concurrerende instellingen die nog wél capaciteit hadden. Eenderde van de nieuwe
thuiszorgcliënten moest het daardoor zonder tijdige hulp stellen. Dat is geen
bureaucratie - het is marktbederf uit winstbejag. Zulke berichten zou je
verwachten in een Moldavische of Wit-Russische krant, maar het stond in een
brief van staatssecretaris Ross aan de Tweede Kamer.

In een zo onoverzichtelijk en hybride krachtenveld hoef je dus helemaal niet
corrupt te zijn om je klanten het bos in te sturen. Ook niet om jezelf op hun
kosten te verrijken, trouwens.

We kennen in Nederland niet alleen publieke armoede en private rijkdom, we
hebben tegenwoordig ook publiek-private rijkdom: de absurde salarissen die de
directeuren van dienst- en zorgverlenende instellingen roven uit de
gemeenschappelijke kas. Salarissen die mede worden opgebracht door hun
gesjochten cliënten.

Intussen gaat de stoelendans onbekommerd door. In de thuiszorg staat de volgende
ronde alweer voor de deur: de invoering van de WMO, de Wet maatschappelijke
ondersteuning, die de aanbesteding van de huishoudelijke thuiszorg naar
gemeenten verlegt. Zorgaanbieders gaan met het oog daarop fusies aan, zodat ze
sterker staan in de concurrentie met schoonmaakbedrijven en andere nieuwe
concurrenten. Ook sluiten schoonmaakbedrijven samenwerkingsverbanden met
zorginstellingen.

Voor de cliënten betekent dit dat de jungle nog weer dichter wordt. Weer nieuwe
organisaties waarmee ze te maken krijgen - organisaties bovendien waarvan
onduidelijk is waar eigenlijk hun taak en betrokkenheid ligt. Straks staat er
iemand van de zorginstelling voor je neus die eigenlijk een schoonmaker is. En
die dus bijvoorbeeld ook niet kan signaleren als er iets mis is, of weet wat hij
in dat geval moet doen.

De door het marktdenken aangewakkerde fusiebeweging brengt voor de mensen thuis
juist verdere versnippering teweeg. De arbeidsdeling neemt toe doordat er
goedkoper personeel wordt ingezet voor de eenvoudige taken. In plaats van één
vertrouwd iemand die bekend is met je 'hele plaatje', komt er straks één voor de
schoonmaak, één voor de steunkousen en één voor de medicijnen, zoals twee
zorgdirecteuren het onlangs omschreven.

En morgen kunnen het weer anderen zijn, van weer een andere club, omdat de
contracten steeds voor een paar jaar worden gegund.

De thuiszorg is maar één van de sectoren waar je het Nederlandse zorgaanbod ziet
verglibberen. Vorige week vertelde een vriendin me hoe ze twee maanden was
opgeschoven op de wachtlijst voor een scan: door tussenkomst van de zus van een
vriendin, die subhoofd is op de desbetreffende afdeling radiologie. Iedereen
heeft zulke gevallen in zijn omgeving. Iedereen in gevestigd en well-to-do
Nederland dan. Wie daarbuiten valt en niet beschikt over 'vitamine R' - een
begrip uit grootmoeders tijd dat een nieuwe bloeiperiode tegemoet gaat - krijgt
de publieke armoede recht voor z'n raap. Alleen al die constatering is voldoende
om Rudings opmerking te logenstraffen. Maar daar blijft het niet bij, want deze
publieke verarming heeft voor sommige mensen ook echte armoe tot gevolg - het
ouderwetse soort van een koud huis en de tocht naar de bedeling.

Dat bleek dit jaar uit het verslag van de diaconieën, de protestantse
liefdadigheidsinstanties. In één jaar is het aantal steunaanvragen met eenderde
toegenomen, en het uitgekeerde bedrag met meer dan de helft. Als belangrijke
oorzaak wordt de opkomst van de 'dolende hulpzoeker' aangewezen. Vorig jaar
noteerde nog één op de tien plaatselijke diaconieën dat hun cliënten de weg
waren kwijtgeraakt tussen alle instanties en procedures. Het afgelopen jaar is
dat aandeel gestegen tot een kwart.

Er is dus iets mis met de toegankelijkheid van ons zorgstelsel, maar wat
precies? We kennen in Nederland geen personalistische cultuur, geen bureaucratie
die zich als een hermetisch blok voor de burgers afsluit, en geen grootschalige
corruptie. Ik zoek de verklaring in onze neiging tot conformisme en overdrijving
als het gaat om de invoering van nieuw beleid.

Nederland heeft zich sinds de jaren tachtig als braafste jongetje van de klas
geconformeerd aan het Europese neoliberale recept. We hebben de diensten- en
zorgsector ingrijpend verzelfstandigd, geprivatiseerd en vermarkt, en kregen pas
achteraf oog voor de negatieve bijwerkingen. Daardoor moesten steeds nieuwe
controle- en verantwoordingsinstanties worden toegevoegd, met als resultaat de
hybride wirwar waar nu geen mens meer uit komt.

Ook de cliënten zelf vielen ten prooi aan de doorgeschoten ijver van onze
beleidsmakers. Voortaan kende Nederland alleen nog zelfredzame burgers in een
soort maatschappelijke arena. Ook mensen wier zelfredzaamheid begrensd is,
moesten zich zelf maar staande zien te houden in dat steeds onoverzichtelijker
geworden krachtenveld - ik heb hen wel eens aangeduid als 'hulpeloze
gladiatoren'.

En nu duiken ze dus in de statistieken op als 'dolende hulpzoekers'. Wat te
doen? Onlangs werd die vraag gesteld aan bestuurskundige Paul Frissen, al
twintig jaar lang een van de herauten van het weg-met-de-overheidsdenken. Zijn
antwoord, in het tijdschrift TSS, is ferm: net doen of er niks aan de hand is.
Span het paard achter de wagen, doe het beest oogkleppen voor en zeg dat het de
goede kant op gaat. Raken cliënten afhankelijk van persoonlijke contacten met
dienst- en zorgverleners? Prima juist, zegt Frissen. We willen toch minder
abstracte relaties, levende gemeenschappen en warme solidariteit? "Dan is de
consequentie dat een huurder met goede relaties meer huuruitstel krijgt dan een
ander - so be it. Cliëntelisme en willekeur zijn de prijs die je betaalt."

Wie betaalt die prijs? Je kunt zeggen: wij allemaal. We schelden in Nederland
graag op de rokerige achterkamertjes waar Haagse heertjes over ons lot
beslissen. Of die kamertjes echt bestaan, weet ik niet; wel ben ik er zeker van
dat we tegenwoordig een ander soort achterkamertjes hebben. Aanbouwkotjes van de
formele structuren van ziekenhuizen en zorginstellingen, waar gewone
Nederlanders 's avonds laat met gedempte stem inpraten op dokters,
quotumbewakers en wachtlijstbeheerders. Leuk is het niet, en het kost veel tijd.
Maar het is te doen - voor mij en voor de meesten van u.

De echte prijs wordt betaald door de anderen. Door degenen voor wie de hele
verzorgingsstaat in eerste instantie bedoeld was: de niet-slimmen, de
niet-assertieven, de oude Turken, degenen die niet hun mannetje staan en wel op
hun mondje zijn gevallen. Een handzame opsomming is te vinden in dat
jaaroverzicht van de diaconieën. De mensen die daar om een aalmoes komen
aankloppen, zijn ouderen, alleenstaanden met kinderen, chronisch zieken,
uitkeringsgerechtigden, mensen zonder betaald werk, asielzoekers, mensen met
psychische problemen.

Dat zijn de mensen die je terugvindt op de foto's van Geert van Kesteren. De
sukkels die de weg naar die achterkamertjes niet kunnen vinden en zich daarom
met hun bedelnap bij de kerk moeten vervoegen, net als in de Middeleeuwen en de
Derde Wereld. Niet doordat we in Nederland geld tekortkomen, maar doordat we van
de route naar de geldpotten een doolhof hebben gemaakt.

LOAD-DATE: December 18, 2006

LANGUAGE: DUTCH; NEDERLANDS

NOTES: Socioloog, zelfstandig journalist en schrijver. Ontving de Prix des
Ambassadeurs voor zijn boek 'Correct' (1998). Schreef met Jos van der Lans 'Lage
Landen, hoge sprongen, Nederland in verandering 1898-1998'.; In sommige
opzichten is Nederland wel degelijk armoedig en asociaal; Je moet van goeden
huize komen wil je adequaat geholpen worden

GRAPHIC: Tekening Olivia Ettema

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                               7 of 130 DOCUMENTS



                                NRC Handelsblad

                               December 15, 2006

Operissima;
De Scala opent het operaseizoen met de 'Aida' van Zeffirelli en Chailly;
Opera Reportage

BYLINE: Kasper Jansen

SECTION: CULTUREEL SUPPLEMENT; Blz. 19

LENGTH: 2092 woorden

SAMENVATTING:

Op 7 december begon in Milaan het nieuwe operaseizoen met een dynamische
voorstelling van Verdi's 'Aida'. Zowel binnen als buiten de Scala was het alom
opera.

VOLLEDIGE TEKST:

Voor de Scala paradeert een lange stoet grote auto's. Ze leveren dames af in
haute couture en bontjassen, vergezeld door hoge heren in het zwart. Het is een
triomftocht van de rijksten en belangrijksten, van al wie kans heeft gezien te
worden uitgenodigd of op andere wijze een kaartje heeft bemachtigd. Op de zwarte
markt kosten ze tot 2.000 euro.

Bij de deuren van de Scala verdringen zich tientallen fotografen en
tv-cameramannen. Zij komen voor modekeizerin Donatella Versace, voor Marco
Materazzi, de voetballer die deze zomer een kopstoot kreeg van Zinedine Zidane,
voor Letizia Moratti, de elegante nieuwe burgemeester van Milaan, voor al die
andere Bekende Italianen, die de volgende dag met foto op de Scala-pagina's van
de kranten staan.

Er heerst chaos met gedrang en geschreeuw. Omdat ook premier Romano Prodi en
bondskanselier Merkel komen, is er extra veel beveiliging en politie. Agenten op
schimmels dragen hun galatenue met felgekleurde pluimen. Ze lijken te wachten om
straks binnen op het podium mee te lopen in de triomfscène.

De opening van het nieuwe operaseizoen van de Scala in Milaan is het toppunt van
opera. Het seizoen begint altijd op 7 december, de naamdag van de Milanese
beschermheilige Sant Ambrogio. De Milanezen hebben dan een vrije dag. Op het
plein voor het beroemdste operatheater ter wereld in het operaland Italië
verdringen zich duizenden mensen achter dranghekken, die ook honderden meters
langs de Via Manzoni staan. Zij wachten op alle beroemdheden uit de politiek, de
cultuur, de sport en de modewereld. Want het opzichtige Gala in de Scala is hèt
society-evenement van het jaar. Ruim voor aanvang van de voorstelling is er
buiten al meer massale opera dan op het podium van de Scala mogelijk lijkt. De
zevende december rond La Scala is 'operissima'.

In de Scala wordt voor het eerst sinds eenentwintig jaar een nieuwe productie
van Verdi's Aida uitgevoerd. De enscenering is van Franco Zeffirelli,
drieëntachtig jaar, ooit de protégé van Luchino Visconti en legendarisch als
regisseur van opera, theater en film. Zijn Londense productie van Puccini's
Tosca, in 1965 gemaakt voor Maria Callas, hield daar veertig jaar stand en is
nog te zien in Chicago. Dat Zeffirelli na vier andere producties van Aida
elders, de superopera van Verdi nu voor het eerst in de Scala mag vormgeven, is
een hommage aan de geliefde schepper van luisterrijke en schilderachtige opera.

De Milanees Riccardo Chailly,

die hier in februari Verdi's Rigoletto dirigeerde, leidt opnieuw het orkest van
de Scala. Deze Aida is voorafgegaan door een golf van publiciteit en interviews.
Sinds vele jaren is niet zó verlangend uitgekeken naar een seizoensopening in de
Scala. Chailly: "Milaan is op allerlei gebieden een drukke stad. Niet alles
draait hier, zoals men elders vaak denkt, rond opera. Integendeel. Het goede van
de zevende december is dat Milaan zich even helemaal concentreert op de Scala en
op opera.

"Intendant Stéphane Lissner werkt hard om de financiële problemen van de Scala,
die aan het licht kwamen na de renovatie van twee jaar geleden, onder de
aandacht te brengen van de politici. De Scala vertegenwoordigt het hele land en
moet bij de verdeling van subsidies een speciale positie krijgen. Door het
huidige geldgebrek en de vele goedkope coproducties met opera's in andere
steden, bestaat het gevaar dat de Scala in de komende jaren een van de gewone
grote internationale theaters wordt. Dat mag niet gebeuren. De Scala moet
opnieuw de unieke tempel worden van de Italiaanse operatraditie."

Aan de achterkant van het plein is een demonstratie aan de gang met spandoeken
tegen de regering-Prodi, tegen oorlog en militarisme en tegen allerlei andere
misstanden en sociaal onrecht. Door een megafoon schreeuwt een man pathetisch:
"Vergogna, vergogna, vergogna!" (Schande, schande, schande). Maar van het
morrende deel van het Italiaanse volk trekt men zich in de Scala niets aan. Al
in de eerste scène van Aida roept het Egyptische volk "Guerra, guerra, guerra!"
(Oorlog, oorlog, oorlog). De Egyptenaren eisen van de farao een vergeldingsactie
na een Ethiopische inval, en die krijgen ze. De jonge aanvoerder Radamès zal het
zegevierende leger in triomf terugbrengen. Onder zijn krijgsgevangenen is koning
Amonasro, de vader van de slavin Aida, zijn geliefde. Aida en Radamès, die
hoogverraad pleegt, zullen uiteindelijk in een kerker samen sterven.

Deze Aida is voor Chailly pas zijn tweede. Zijn eerste Aida dirigeerde hij in
2000 bij de Nederlandse Opera in het Amsterdamse Muziektheater met in de bak het
Koninklijk Concertgebouworkest, waarvan hij toen nog chef-dirigent was. Behalve
in het dirigeren van Chailly overlappen de voorstellingen van Aida in Amsterdam
en Milaan elkaar in nog één opzicht. De Finse Violeta Urmana, die in Amsterdam
als mezzosopraan de rol van faraodochter Amneris had, is hoger gaan zingen en
vertolkt nu als sopraan de titelpartij.

Deze Aida is in zeer korte tijd tot stand gekomen. Dat gebeurde onder leiding
van Lissner, vorig jaar mei benoemd na de lange crisis met stakingen over
chef-dirigent en artistiek leider Riccardo Muti. Om drie opera's in Milaan te
dirigeren moest Chailly veel omgooien in de muziekagenda van Leipzig, waar hij
Gewandhauskapellmeister èn Generalmusikdirektor is. In Leipzig ligt nu alles
vast tot 2010, dus is het onwaarschijnlijk dat Chailly in Milaan de opvolger
wordt van Muti. Chailly vindt dat er in de Scala snel een chef-dirigent moet
worden benoemd, maar, zegt hij: "Ik ben Leipzig zeer toegewijd."

Ook Zeffirelli moest snel

beslissen of hij nieuwe ideeën had voor zijn vijfde enscenering van Aida. Zijn
vorige maakte hij in 2001, het honderdste sterfjaar van Verdi, in het theater
van Roncole di Busseto, waar Verdi in 1813 werd geboren. Die Aida werd
uitgevoerd op een podium van zeven bij zeven meter, zodat de Triomfmars zich
afspeelde buiten het zicht van de toeschouwers. Eerder maakte Zeffirelli
voorstellingen van Aida op grote schaal, zoals in de Arena van Verona. Dat
grootste theater ter wereld is ideaal voor deze opera en is voor een groot deel
verantwoordelijk voor de reputatie van het populaire stuk, dat daar sinds het
Verdi-jaar 1913 traditie is.

Zeffirelli verzon voor de Scala een 'derde weg' tussen groot en klein om Aida te
ensceneren en ontwierp zoals gebruikelijk daarvoor zelf de decors. Deze Aida zou
anders zijn, een illusie creëren, een beroep doen op de fantasie van de
toeschouwers. Zij moeten nadenken om de essentie van de voorstelling te vatten,
zei Zeffirelli tevoren in een interview. "Maar het wordt wel spectaculair. Mijn
God, de opening van de Scala vereist spektakel!"

Deze Aida is er ook een van drie generaties kunstenaars en musici. Het orkest
van de Scala is in de tijd van Muti zó vernieuwd en verjongd dat driekwart van
de musici nooit Aida heeft gespeeld. Ze moeten onder leiding van Chailly (met
zijn 53 jaar van middelbare leeftijd) bewijzen dat deze Verdi in hun DNA zit.
Toen Zeffirelli en Chailly hun ideeën over de voorstelling presenteerden aan de
Vrienden van La Scala, memoreerde Zeffirelli dat hij in de Scala debuteerde met
Rossini's L'Italiana in Algeri in 1953. Chailly riep: "Het jaar dat ik werd
geboren." De dertig jaar oudere Zeffirelli zei: "Noem mij dan maar padre."

Als na het Italiaanse volkslied ter ere van Angela Merkel de voorstelling van
Aida dan tenslotte fluisterzacht is begonnen, gaat eindelijk het doek op en zien
we Zeffirelli's decor. Het is een overweldigende Egyptische tempel met
kleurrijke hiëroglyfen, bovenaan een brede trap. Alles is van plastic, maar dan
wel goudglanzend. De kostuums zijn exacte replica's van de prachtigste plaatjes
uit archeologische boeken. Voor de rekwisieten lijkt Zeffirelli al het gouden
meubilair uit het graf van Toet Ankh Amon in bruikleen te hebben. Vier
diepblauwe valken - de god Horus - klapwieken boven de scène.

De 'nieuwe' Aida lijkt in zijn uitbundige pracht en praal en strenge symmetrie
aanvankelijk erg traditioneel. In de blauwgroene Nijlscène is er zelfs een
negentiende-eeuws achterdoek, sprookjesachtig sfeervol geschilderd. Met meer dan
driehonderd zangers, dansers en figuranten is de bezetting even massaal als een
voorstelling in de vele malen grotere Arena van Verona. Op het zoveel kleinere
podium van de Scala ziet het er zo vol en excessief uit alsof men kijkt naar
tien monumentale voorstellingen van Aida tegelijk.

Waar is toch Zeffirelli's 'derde weg'? En dan is die opeens te zien, op de
beslissende momenten in de voorstelling. Het plastic decor blijkt doorzichtig.
Als de lampen erachter aangloeien, is die zware stenen tempel ineens licht,
etherisch, immaterieel, onwerkelijk. Een illusie, zoals Zeffirelli twintig jaar
geleden schreef in zijn autobiografie. Het ogenschijnlijke realisme is een
magische droom, pure fantasie.

Zeffirelli's voorstelling is bovendien technisch van een superieure theatrale
perfectie. Er zijn flitsende scènewisselingen waarin in luttele seconden een
bijna volkomen nieuw toneelbeeld wordt gecreëerd. Het is een demonstratie van de
geavanceerde mogelijkheden die de achttiende-eeuwse Scala sinds de renovatie van
2004 bezit.

Echt ouderwets is de positionering

van de personages, bijna steeds gelijkmatig verdeeld over de volle breedte van
de scène. De triomfmars is opgebouwd zoals altijd in Italië: wat schools, maar
dankzij de door Chailly zo goed opgebouwde muziek uiteindelijk erg effectief.
Waar Zeffirelli de dramatiek en de voortgang van het verhaal laat verdrinken in
de visuele overdaad, wordt die door Chailly en zijn orkest steeds weer stevig
geaccentueerd.

En echt spektakel is er ook, dankzij danser Roberto Bolle. Hij is een fysiek
fenomeen: een lang lijf, in ideale fitnessvorm, glimmend ingesmeerd met
melkchocolade en gestoken in nauwelijks meer dan een gouden minitanga. Aan het
slot van een onwaarschijnlijke serie hoge draaiende sprongen kennen de
toejuichingen nauwelijks een einde.

Puur vocaal maakt deze Aida minder indruk. In de titelrol is Violeta Urmana
zeker respectabel, maar grote en aangrijpende emoties ontbreken. De flodderig
zingende tenor Roberto Alagna is wat stem betreft geen vergelijk met zijn
voorganger Luciano Pavarotti in de vorige Aida in 1985. Dat was nog de
glorietijd van de 'Koning van de hoge C', ruim voor het 'Drie Tenoren'-tijdperk.

Nog erger is dat Alagna, wiens ongeïnteresseerde lummeligheid al in de
repetitieperiode zorgde voor veel geruchten, totaal niet in zijn rol zit en geen
enkele uitstraling heeft. Pas als er tijdens het slotapplaus iemand in de
bovenste loges 'boe' roept, wordt zijn machismotemperament geactiveerd. Met
laatdunkende gebarentaal en het opsteken van vingers gaat Alagna als een
beledigd lefgozertje in debat met die ene ontevreden operaliefhebber.

Het was de proloog voor zijn woede bij de tweede voorstelling, toen Alagna na
zijn eerste aria Celeste Aida wegliep wegens afkeurend gesis en boegeroep.
Achteraf zei de tenor dat hij juist van plan was om zich iets aan te trekken van
de kritiek in de kranten op zijn suffe optreden bij de première. Maar de Scala
is door zijn weglopen beledigd en wil hem niet terug. Alagna beweert dat de
Milanezen op hem wachten en daagt de Scala voor de rechter. Het is de
bevestiging van het gezegde 'dom, dommer, tenor.'

Als geheel was de première echter een triomf, schrijven de Italiaanse kranten de
volgende ochtend. Zij meten dat af aan de lengte van het applaus. In 2004 was
het elf minuten, in 2005 was het twaalf minuten en nu was het dertien minuten.

Als het publiek na afloop de Scala verlaat, staan er nog duizenden Milanezen
achter de dranghekken. Zij hebben de opera gevolgd op grote schermen in de
Galleria Vittorio Emanuele, tussen de Scala en de Dom. Zeker de helft van het
Scalapubliek, uitgenodigd voor een galasouper, loopt tussen het gewone volk door
naar het Palazzo Reale, naast de Dom.

In de zalen van het voormalige koninklijke paleis, gebombardeerd in de oorlog en
nog steeds in restauratie, staan decorstukken en kostuums uit vorige Aida's
opgesteld. De gasten krijgen champagne geserveerd door witgehandschoende
bedienden. Dan zet men zich op gouden stoeltjes en wordt er langdurig gesoupeerd
met als hoofdgang tournedos Rossini - biefstuk met een plak ganzenlever. De
belangrijkste gasten zitten in een zaal in halfruïneuze staat. Alle beelden
missen armen en hoofden. Hier speelt zich niet langer opera af, men voelt zich
in een satirische film van Federico Fellini.

LOAD-DATE: December 15, 2006

LANGUAGE: DUTCH; NEDERLANDS

NOTES: 'Aida' wordt nog opgevoerd t/m 12 januari 2007. Inl.:
www.teatroallascala.org. Radio 4: 16 dec. 19.02 uur.; Alles is van plastic, maar
dan wel goudglanzend

GRAPHIC: 1612CSchailly, 1 Bereden politie voor de Scala/ 2 Riccardo Chailly en
Franco Zeffirelli/ 3Sopraan Violeta Urmana als Aida (links) en mezzosopraan
Ildiko Komlosi als Amneris / 4 Danser Roberto Bolle, foto's AP
1512csscalapaard

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                               8 of 130 DOCUMENTS



                                NRC Handelsblad

                               December 13, 2006

Supporter tot in het hiernamaals

BYLINE: Danielle Pinedo

SECTION: SPORT; Blz. 13

LENGTH: 936 woorden

DATELINE: Rotterdam, 13 dec.

SAMENVATTING:

Een kleine week nadat Feyenoord door de UEFA gestraft werd voor de rellen in
Nancy, speelt de club vanavond een thuisduel met Wisla Krakow. "Laten we hopen
dat het gezond verstand zegeviert."

VOLLEDIGE TEKST:

Rotterdam, 13 dec. - "Wat Feyenoord voor mij betekent?" John de Maat (39) kijkt
even peinzend voor zich uit. Dan legt hij zijn hand op zijn hart: "Feyenoord is
mijn tweede liefde. Ik heb een gezin, en ik heb Feyenoord. Vroeger ging de club
voor mijn gezin. Nu ik ouder word, probeer ik mijn aandacht over beide te
verdelen."

Het is zondagmiddag. Maat staat met zes vrienden in de kantine van
voetbalstadion de Kuip. Met de auto zijn ze vandaag vanuit Eindhoven naar
Rotterdam gereden, voor de wedstrijd tegen ADO Den Haag. "Er was een tijd dat ik
álle wedstrijden bijwoonde", zegt de kleine, besnorde verwarmingsmonteur. "Maar
met twee opgroeiende dochters is dat niet meer te betalen. Ik moet keuzes
maken." Toch is zijn liefde voor de club er niet minder om geworden. "Zolang ik
leef stroomt er rood-wit bloed door mijn aderen."

John Schellaars (46) is zijn club trouw tot in het hiernamaals. De Rotterdammer,
werkzaam bij een managementbureau, acht het niet uitgesloten dat hij zijn as op
een veldje in de buurt van het stadion laat verstrooien. "Ik zou de eerste, noch
de laatste zijn. Het lijkt mij wel een mooie afsluiting. "

In een door tl-buizen verlichte loods bij de ingang van de Kuip laat de
medewerker van het Feyenoord 'sfeerteam' zijn trofeeën zien: meterslange doeken
met de afbeeldingen van succesvolle Feyenoord-trainers, twee confettimachines en
een vuurwerkkanon. De machines en het kanon worden voor speciale gelegenheden in
stelling gebracht, maar de doeken zijn elke wedstrijd tussen het publiek te
bewonderen. "Prachtig, niet?"

Maat en Schellaars zijn sinds hun kindertijd trouw aanhanger van de Rotterdamse
club. En hoewel 'de' Feyenoord-supporter volgens hen niet bestaat - daar is de
aanhang te groot en te divers voor - voldoen zij wel aan het prototype: man, Jan
Modaal, autochtoon en zeer betrokken bij de club en de stad Rotterdam.
"Feyenoord-supporters zijn er in alle soorten en maten", vertelt coördinator
supporterszaken, Ton Strooband, tijdens een rondgang langs de verschillende
supportersgroeperingen. "Van teletekst-fans die de wedstrijden van een afstand
volgen, tot die hards die invloed proberen uit te oefenen op het clubbeleid. Wat
hen bindt is dat zij gewend zijn met tegenslagen om te gaan.
'Feyenoord-supporter ben je niet voor je lol' zeg ik wel eens. Je moet kunnen
incasseren. Dat leidt tot een sterk gevoel van verbondenheid."

Tijdens de rondleiding spreken alle supporters hun afschuw uit over de rellen
rond de UEFA-Cupwedstrijd in Nancy, waarbij de Franse politie traangas moest
gebruiken om hooligans in bedwang te houden. Zij willen niet geassocieerd worden
met "die nep-fans" en hopen dat het vandaag, bij het laatste groepsduel met
Wisla Krakow, niet weer uit de hand zal lopen. "Een ding is zeker", zegt de
gepensioneerde Leo Bosboom, die al 43 jaar supporter is van de club. "Ik ga niet
voor de sloopwerkzaamheden van anderen betalen." Bosboom doelt op de
collectanten die onder het motto 'geen woorden maar duiten' geld ophalen voor de
door de UEFA opgelegde boete van 125.000 euro. "Je reinste onzin", mompelt hij
afkeurend.

Volgens de ledenadministratie van Feyenoord telt de club dit seizoen 35.000
seizoenkaarthouders. Het merendeel is man en tussen de 18 en 65 jaar. Ongeveer
60 procent komt van buiten de regio Rotterdam: West-Brabant, Zeeland en de
Achterhoek.

Uit het onderzoek 'Rotterdamse' hooligans. Aanwas, gelegenheidsstructuren en
preventie blijkt dat zo'n honderd aanhangers van de club onder het kopje
'harde-kernhooligan' kunnen worden geschaard. De meesten zijn jonger dan 25 jaar
en wonen in Rotterdam of omgeving. "Enkele hondstrouwe hooligans zouden zelfs
omwille van Feyenoord naar Rotterdam zijn verhuisd", schrijven onderzoekers
Edward van der Torre en Ramon Spaaij.

Kees van Willigen heeft regelmatig te maken met wat hij "een kleine groep
raddraaiers" noemt. Het hoofd van de voetbaleenheid van de politie Rotterdam
Rijnmond was twee weken geleden zelf getuige van de rellen in Nancy. Van
Willigen: "Stewards hadden ons vooraf gewaarschuwd: 'Let op, het gaat niet goed
daar'. En ook via de supportersvereniging kwamen signalen binnen. Er waren zelfs
hooligans die zich met een grote glimlach bij de politie meldden: 'Wij gaan
lekker rellen, jongens'. Hoeveel amokmakers naar Frankrijk reisden, wisten we
niet. Maar we waren goed geïnformeerd."

Voor de wedstrijd van vanavond heeft Van Willigen strenge voorzorgsmaatregelen
getroffen. "Er is een zogenoemde GBO-regeling (Grootschalig Bijzonder Optreden,
red.) van kracht. Dat houdt in dat we de Poolse supporters opvangen in Ahoy' en
vandaar uit naar de Kuip pendelen. Verder zijn we goed geprepareerd met wat ME
en extra paarden." Van Willigen noemt het "treurig" dat een kleine groep fans
het imago van de club schaadt. "Ik werk al vijftien jaar met
Feyenoord-supporters. Het gros bestaat uit eerlijke, hardwerkende mensen die in
het weekend helemaal voor hun club gaan."

Eric van Dorp, voorzitter van de supportersvereniging van Feyenoord, is het
roerend met Van Willigen eens. "Het gaat om individuen, niet om een groter
geheel." Voor de wedstrijd tegen Wisla Krakow, die Feyenoord moet winnen om de
derde ronde van het UEFA-Cuptoernooi te bereiken, heeft Van Dorp aanhangers
opgeroepen zich waardig te gedragen. "99,9 procent ziet de ernst van de zaak in.
Op die andere 0,1 procent hebben wij helaas geen vat. Laten we hopen dat het
gezond verstand vanavond zegeviert."

LOAD-DATE: December 13, 2006

LANGUAGE: DUTCH; NEDERLANDS

NOTES: Boete Feyenoord; rotterdam, 13 dec. - De disciplinaire commissie van de
UEFA heeft Feyenoord vandaag een boete opgelegd van 20.000 Zwitserse franc
(11.700 euro). De club wordt verantwoordelijk gehouden voor het 'bierincident'
op 23 november. Blackburn-speler Pedersen kreeg in het UEFA-Cupduel op die dag
in Rotterdam een beker bier in zijn gezicht.

GRAPHIC: 1312spo1feyenn, Een Feyenoord-supporter voor de fanshop., Foto Bas
Czerwinski

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                               9 of 130 DOCUMENTS



                                NRC Handelsblad

                                December 9, 2006

De groeiende kloof in de diploma-democratie

BYLINE: Mark Bovens

SECTION: OPINIE & DEBAT; Blz. 17

LENGTH: 2719 woorden

SAMENVATTING:

De uitslag van de Tweede Kamerverkiezingen bevestigt het beeld van het Europese
referendum: er komt een steeds duidelijker breuklijn tussen laag- en
hoogopgeleide burgers.

VOLLEDIGE TEKST:

Vlak voor het referendum over de Europese grondwet in juni 2005 demonstreerde
een eenzame tegenstander op de markt in Leiden met een bord waarop stond:
"Liever nationale politici dan Euro-academici". Dat opschrift vatte veel latere
analyses samen. Een van de meest opmerkelijke aspecten van dat referendum was
namelijk dat de voor- en tegenstemmen niet verdeeld waren langs de traditionele
links-rechts lijnen, maar vooral langs opleidingsniveaus.

Bij de hoogst opgeleide kiezers was slechts een zeer kleine meerderheid (51
procent) tegen de grondwet, bij de middelbaar opgeleiden was dat al bijna
driekwart (72 procent) en onder de laagst opgeleide kiezers stemde een overgrote
meerderheid (82 procent) tegen. De voorstemmers woonden in villadorpen en in de
betere buurten van de grote steden en waren vooral aanhanger van D66 en
GroenLinks, de partijen van de academici bij uitstek, maar ook van PvdA, CDA of
VVD.

De tegenstemmers daarentegen woonden vooral op het platteland, in de naoorlogse
wederopbouwwijken van de grote steden en in vinexwijken. Zij hadden in 2002 SP,
ChristenUnie of LPF gestemd of waren thuisgebleven.

Bij het referendum openbaarde zich zo een opmerkelijke breuklijn in ons land.
Deze breuk loopt niet langs de traditionele religieuze of ideologische lijnen,
ook niet volledig langs de tegenstelling stad of platteland, maar vooral langs
opleidingslijnen. Het is een kloof die ook zichtbaar werd bij de jongste Tweede
Kamerverkiezingen. Aan de ene kant staan hoogopgeleide burgers die over veel
politiek zelfvertrouwen beschikken, internationaal zijn georiënteerd en toegang
hebben tot de politieke arena's en de maatschappelijke elites. Aan de andere
kant staan betrekkelijk laagopgeleide burgers die maatschappelijk minder actief
zijn, zich buitengesloten voelen en voor wie de internationalisering veel te
snel gaat. Zij stemden bij de afgelopen verkiezingen naar verhouding vaker op de
SP en de Partij voor de Vrijheid van Wilders.

Dat bijna eenstemmige 'nee' van de laagst opgeleiden tegen de Europese grondwet
was geen irrationele opwelling. De EU in het algemeen, en de Europese conventie
in het bijzonder, waren van meet af aan projecten van en voor juristen en andere
technocraten die ver weg, in de Brusselse wandelgangen en burelen, beslisten
over de hoofden van de 'gewone' burgers heen. Het referendum bood hun voor het
eerst de gelegenheid om hartgrondig 'nee' te zeggen tegen al die Euro-academici.

Het Europese project past in een bredere trend in een aantal westerse
democratieën: de geleidelijke verandering in de afgelopen eeuw van de
representatieve democratie in een diplomademocratie. Met dat laatste bedoel ik
een democratie waarin burgers beduidend meer feitelijke politieke invloed hebben
naarmate hun opleidingsniveau, gemeten in termen van hun hoogst behaalde
diploma, hoger is. Minder academisch uitgedrukt: in een diplomademocratie is de
macht aan de hoogst gediplomeerden.

Dat hoogopgeleide burgers beduidend meer politieke invloed hebben dan
laagopgeleide burgers, is op zich geen nieuws. Hoogopgeleide burgers zijn
vanouds meer in politiek geïnteresseerd, hebben meer politiek zelfvertrouwen dan
laagopgeleide burgers, en zijn altijd al meer politiek actief geweest. De kloof
tussen hoger en lager opgeleiden is de laatste decennia echter beduidend breder
geworden.

In de eerste plaats doet de daling in opkomstcijfers bij de verkiezingen zich
vooral voor onder de lager opgeleiden. In 1967, vóór de afschaffing van de
opkomstplicht, was bij de verkiezingen voor de Tweede Kamer het opkomstcijfer
van de kiezers met alleen lager onderwijs vrijwel gelijk aan dat van de kiezers
met een hbo- of wo-opleiding - respectievelijk 93 procent en 97 procent.
Tegenwoordig blijft van de burgers met alleen lager onderwijs ongeveer 20
procent thuis bij Kamerverkiezingen, terwijl van de burgers met een hbo-diploma
of een universitaire bul nog steeds 96 procent naar de stembus gaat. Dat
betekent dat hoger opgeleiden naar verhouding meer gewicht in de schaal leggen
bij verkiezingen.

Eenzelfde patroon zie je bij andere vormen van politieke participatie, zoals het
lidmaatschap van een politieke partij, het meedoen aan demonstraties, het
schrijven van ingezonden stukken en het bezoeken van inspraakavonden.

In de afgelopen decennia zijn de laagopgeleiden vrijwel volledig van het
politieke toneel verdwenen. Vooral bij laagopgeleide jongeren is de politieke
betrokkenheid in de afgelopen jaren zeer sterk gedaald. In 1977 waren onder de
politieke participanten in absolute zin nog iets meer laagopgeleiden dan
academici, maar in 1998 stonden tegenover elke lager opgeleide participant al
vijf hoger opgeleiden.

Dat komt niet doordat de algemene stijging van het opleidingsniveau heeft geleid
tot het 'uitsterven' van de lager opgeleiden. Tot de lager opgeleiden worden
tegenwoordig die burgers gerekend die alleen lager of middelbaar voorgezet
onderwijs (mulo, mavo, vmbo) hebben gevolgd. Deze groep is in ons land nog
steeds veruit de grootste groep, al is de omvang in de afgelopen dertig jaar
flink afgenomen, van ongeveer 80 procent van de bevolking begin jaren zeventig,
tot iets meer dan 50 procent rond de eeuwwisseling.

Tot de middengroep worden de burgers gerekend die hoger voortgezet onderwijs
(havo/vwo) en/of middelbaar beroepsonderwijs (mbo) hebben gevolgd. Deze groep is
in die periode toegenomen van 10 naar bijna 30 procent. Wie een diploma heeft
van het hoger beroepsonderwijs of van de universiteit wordt tot de hoger
opgeleiden gerekend. Hun aandeel is in die periode verdubbeld van ongeveer 10
naar ruim 20 procent. Op basis van hun aandeel in de totale bevolking zouden bij
de verschillende vormen van politieke participatie dus eigenlijk vijf
laagopgeleiden tegenover twee hoogopgeleiden moeten staan.

Verdringing

Ook de nieuwere vormen van participatie zijn bij uitstek het domein van de hoger
opgeleiden. Uit studies naar interactieve besluitvorming (waarbij burgers en
belangengroepen in een vroeg stadium bij het beleid worden betrokken) blijkt
telkens dat hoogopgeleide mannen meer invloed hebben dan andere burgers. Ze zijn
oververtegenwoordigd, ze praten makkelijker (en vooral ook harder), ze zijn
retorisch sterker en er wordt daardoor veel vaker naar hen geluisterd dan naar
andere deelnemers.

Op de hoogste tree van de participatieladder, bij het vervullen van politieke
functies, zijn hoger opgeleiden zelfs extreem oververtegenwoordigd. Ofschoon nog
steeds de meerderheid van de burgers tot de laagst opgeleiden behoort, zijn er
tegenwoordig nauwelijks meer Kamerleden, bewindslieden en andere politieke
bestuurders te vinden die uitsluitend een mavo-, lts-, of vmbodiploma hebben of
zelfs alleen maar lager onderwijs hebben gevolgd. Vanaf de jaren negentig
behoort bijvoorbeeld gemiddeld meer dan 90 procent van de Kamerleden tot de
hoogst opgeleiden. De rest heeft een middelbaar diploma en slechts een enkeling
heeft alleen een mulo- of mavo-diploma. Kamerleden met uitsluitend lager
onderwijs ontbreken vrijwel geheel. Zelfs bij de SP hebben, met uitzondering van
Jan Marijnissen en Remi Poppe, in 2006 vrijwel alle Kamerleden een opleiding op
hbo- of academisch niveau.

Dit komt voor een deel door verdringing. Het aantal politieke functies in ons
land is gelijk gebleven (en in het lokaal bestuur zelfs sterk gedaald), terwijl
het aantal hoogopgeleiden is verdubbeld. Net als op de arbeidsmarkt doet zich in
de politieke arena's diplomainflatie voor en verdringen hoogopgeleide kandidaten
de lager opgeleiden.

Een belangrijke oorzaak is ook de transformatie van de meeste politieke partijen
tot kaderpartijen. Voorheen boden massapartijen, zoals de PvdA en de
confessionele partijen, een participatiekanaal voor lager opgeleiden. Ze hadden
verhoudingsgewijs veel laaggeschoolde leden en boden hun scholing en toegang tot
politieke ambten. De moderne politieke kaderpartij daarentegen is een partij van
en voor hoogopgeleide professionals.

De rol van politieke partijen en andere breed gewortelde maatschappelijke
organisaties bij het bepalen van de maatschappelijke en politieke agenda wordt
bovendien overgenomen door professionele belangengroepen en single issue
organisaties. Massabewegingen die vanouds veel laaggeschoolden organiseerden en
aan het woord lieten, zoals vakbonden, boerenorganisaties en kerken, zien hun
ledenaantallen en invloed sterk teruglopen. Daarvoor in de plaats komen
professioneel georganiseerde lobbygroepen die geen lokale afdelingen of actieve
leden kennen en voornamelijk werken via nieuwsbrieven, internet en donateurs.
Voorbeelden hiervan zijn Greenpeace, Natuurmonumenten, het WNF, de Vereniging
Eigen Huis, Unicef en Novib. Deze belangengroepen worden geleid door
hoogopgeleide professionals en hun achterban bestaat in toenemende mate uit
hoogopgeleiden.

Wat zijn de gevaren?

Nederland is dus met recht een diplomademocratie, waarin academici beduidend
meer invloed hebben dan laagopgeleiden. Maar wat is daar eigenlijk mis mee? Is
het juist niet een heel geruststellende gedachte dat onze
volksvertegenwoordigers en bestuurders zo lang hebben doorgeleerd? Plato,
stichter van de eerste Akademie, vond destijds van wel. De ideale staat die hij
in zijn Politeia schetst, is bij uitstek een diplomademocratie. Volgens Plato
mogen alleen de meest intelligente en evenwichtige burgers leiding geven aan de
staat.

Een politieke meritocratie staat echter op gespannen voet met de moderne
democratie. De meest voor de hand liggende spanning doet zich voor bij de eis
van representativiteit. Op geen van de sporten van de participatieladder is
sprake van een getrouwe afspiegeling van de samenstelling van de bevolking. De
stem van hoger opgeleiden legt meer gewicht in de schaal bij verkiezingen, ze
klinkt veel luider bij allerlei vormen van protest en inspraak, en ze is
allesbepalend in Kamer en kabinet. Politicologisch onderzoek uit de VS laat zien
dat de ongelijke participatie zich vertaalt in een vertekening van de politieke
agenda. Ook in ons land is aannemelijk - maar empirisch lastig te bewijzen - dat
de specifieke problemen waar lager opgeleiden mee te maken hebben, minder hoog
op de politieke agenda komen doordat de meeste volksvertegenwoordigers en
opinieleiders (en hun kinderen) hoog zijn opgeleid.

Zo valt bijvoorbeeld op dat de problemen met het studiehuis en de basisvorming
in het vwo veel eerder en veel meer aandacht hebben gekregen dan de veel grotere
problemen die het gevolg waren van de vorming van het vmbo. En ook de
schaduwzijden van de multiculturele samenleving werden pas als drama
gepercipieerd toen ook de middenklasse en de 'grachtengordel' met de gevolgen
van de moeizame integratie van immigranten werden geconfronteerd.

Jarenlang zijn de ongepolijste klachten van de bewoners van de 'oude wijken' als
xenofoob en racistisch terzijde geschoven, totdat ze eloquent werden
geformuleerd door hooggeleerde publicisten als Fortuyn en Scheffer.

In dit probleem van de ongelijke toegang tot de politieke agenda kan worden
voorzien door zaakwaarnemers, hoogopgeleide volksvertegenwoordigers die opkomen
voor de lager opgeleiden - zo zijn in de afgelopen eeuw de belangen van de
arbeidersklasse in het parlement veelal verdedigd door dominees, onderwijzers en
rode jonkheren. En ook Fortuyn, in achtergrond, voorkomen en optreden volstrekt
de tegenpool van de ongediplomeerde kiezer, werd toch binnen enkele maanden de
held van grote groepen laagopgeleiden, omdat hij 'zei wat zij dachten'.

De vraag is hoeveel zaakwaarnemerschap een representatieve democratie kan
verdragen. De arbeidersbeweging had in het verleden altijd ook 'eigen' mensen in
de Kamer (en zou daar trouwens ook niet een deel van de aantrekkingskracht van
Jan Marijnissen uit bestaan?). Een permanente afwezigheid van laagopgeleiden in
Kamer en kabinet kan ertoe leiden dat laagopgeleiden zichzelf niet meer kunnen
herkennen in de politiek-bestuurlijke elite en zich onverschillig en cynisch van
de politiek afkeren. Recente onderzoeken van SCP en WRR wijzen in die richting.
Hoogopgeleide, actieve burgers blijven in Nederland een redelijk groot
vertrouwen in politiek en overheid houden. Het grootste wantrouwen in overheid
en politiek vind je bij de relatief laagopgeleide, onkerkelijke lagere
middenklasse. Er is één groep in het bijzonder die steeds onverschilliger
tegenover politiek staat, en dat zijn laagopgeleide jongeren: "Als het beeld van
een 'toenemende kloof' in de Nederlandse politiek ergens op toepasbaar is", dan
is dat volgens Paul Dekker van het SCP "op de vervreemding tussen een kleiner
wordende groep jongeren met weinig opleiding en de groter wordende groep hoger
opgeleiden."

Mogelijke remedies

Hoe valt die onevenredige invloed van hoogopgeleide burgers in de politieke
sfeer te dempen? De tijd van de brede massapartijen lijkt voorbij. En gegeven de
ontworteling van politieke partijen is interactieve beleidsvorming vermoedelijk
onvermijdelijk voor het creëren van draagvlak. De onevenredige invloed van
hoogopgeleiden kan daarbij echter wel worden gematigd.

Wanneer de regering bijvoorbeeld besluit tot vergaande vormen van consultatie of
zelfregulering, of wanneer een college van B en W besluit tot interactieve
beleidsvorming, dan zou Kamer of gemeenteraad alleen moeten instemmen na een
voorafgaande representativiteittoets. Daarbij zou getoetst moeten worden of alle
relevante maatschappelijke groepen, in voldoende mate in kaart zijn gebracht en
bij de beraadslagingen zijn betrokken. Representatieve steekproeven, training
van deelnemers en actieve moderatie van de beraadslagingen kunnen vervolgens
helpen om de stem van laaggeschoolden te laten horen.

Het voorbeeld van het EU-referendum en de uitslag van de afgelopen verkiezingen
suggereren dat er nog andere, minder intensieve manieren zijn om lager
opgeleiden bij het politieke proces te betrekken: via het stemhokje. Door de
politicoloog Arend Lijphart is in het verleden voorgesteld om in Nederland de
opkomstplicht bij verkiezingen weer in te voeren. Een opkomstplicht brengt in
ieder geval ook de laagst opgeleiden weer naar de stembureaus - of ze dan ook
daadwerkelijk stemmen is een tweede - en zorgt er zo voor dat het voor politieke
partijen electoraal interessant blijft om aan hun belangen aandacht te besteden.

Stemmingen zijn sowieso een zeer probaat middel om de onevenredige invloed van
een participatie-elite te dempen. Bij stemmingen telt immers elke stem, of die
nu hard of zacht, eloquent of onbeholpen is, even zwaar. Daarom zou men
interactieve processen waar mogelijk met stemmingen dienen af te sluiten.
Hierbij dient het uitgangspunt van 'één persoon één stem' zoveel mogelijk
gehanteerd te worden. Dit zorgt ervoor dat de kleine groep van dominante,
verbaal handige burgers zijn zin niet kan doordrukken tegen de wil van de
meerderheid in. Dergelijke stemmingen kunnen bijvoorbeeld de vorm aannemen van
correctieve referenda. Daarbij is er alle ruimte voor experts, belangengroepen
en betrokken burgers om agenda's op te stellen, scenario's te ontwerpen en
voorstellen te doen. Tegelijkertijd blijft er een mogelijkheid voor de burgers
die geen zin, geen tijd of geen durf hebben om deel te nemen aan de
deliberaties, om zich op voet van gelijkheid uit te spreken over de plannen. Een
voorbeeld van deze combinatie van deliberatie en directe democratie was de
besluitvorming rond de herinrichting van de Grote Markt in Groningen, waarbij de
bevolking via een referendum kon kiezen uit enkele gedetailleerd uitgewerkte
plannen.

Blijft over de politiek-bestuurlijke elite. Rechtstreekse verkiezing van
bestuurders, liefst in combinatie met een opkomstplicht, zou hier enig soelaas
kunnen bieden. Het geeft laagopgeleiden een even grote stem als hoogopgeleiden
en dwingt politieke partijen en kandidaten om in ieder geval met hun belangen
rekening te houden.

Referenda en een meer directe verkiezing van bestuurders zullen de lager
opgeleide burgers niet op alle sporten van de participatieladder terugbrengen,
maar ze bieden hun wel belangrijke vetomogelijkheden - het minste wat ze kunnen
bewerkstelligen, is dat ze de 'Euro-academici' dwingen om langer na te denken
over hoe ze tot een 'ja' kunnen geraken.

LOAD-DATE: December 9, 2006

LANGUAGE: DUTCH; NEDERLANDS

NOTES: Hoogleraar Bestuurskunde aan de Universiteit Utrecht. Hij schreef onder
meer 'De digitale republiek'.; Een uitgebreide versie van dit essay verschijnt
onder de titel 'De diplomademocratie: Over de spanning tussen meritocratie en
democratie' in het komende nummer van Beleid & Maatschappij.; Laagopgeleiden
zijn vrijwel volledig verdwenenvan het politieke toneel; Scheiding wordt vooral
zichtbaar bij jongeren

GRAPHIC: Volgt

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              10 of 130 DOCUMENTS



                                NRC Handelsblad

                                December 2, 2006

Vraag Sint een Krediet-Piet;
lux

BYLINE: Menno Tamminga

SECTION: ECONOMIE; Blz. 23

LENGTH: 419 woorden


De laatste kans. Doe-het-zelvers opgelet. Het fusie- en overnamefeest in het
bedrijfsleven, de opmarcherende aandeelhoudersmassa en de sinterklaassfeer in de
financiële wereld scheppen nieuwe, ja uitgelezen mogelijkheden.

Elke Nederlander kent wel de genoegens van een auto op krediet kopen zonder
rente te betalen (althans het eerste jaar). Of een keuken uitzoeken zonder geld
op zak.

Liever een heel huis (ver)kopen zonder makelaar? Kan ook.

Andere uitdagingen komen nu echter ook binnen handbereik van de gewone man/
vrouw.

Altijd al een staalfabriek willen hebben? Dit is uw kans. Corus, de Britse
eigenaar van staalbedrijven als Hoogovens in IJmuiden, verkoopt zichzelf. Op
tafel ligt inmiddels een bod van ruim 6 miljard euro van Tata Steel, een
kleinere concurrent uit India. Twee weken geleden meldde zich ook het
Braziliaanse bedrijf CSN, dat vier jaar geleden een fusie met Corus zag stranden
op onenigheid over de toekomstige eigendomsverhoudingen. Dat hoeft nu geen
belemmering meer te zijn, aangezien Corus wordt overgenomen en elke opkoper bij
voorbaat de baas wordt in het nieuwe bedrijf.

Toeslaan kan nu makkelijk. Banken willen nog voor het jaareinde wat extra geld
verdienen: Sinterklaas bestaat en de Krediet-Piet ook. Hup: open die
kredietkraan. Het enige dat u hoeft te doen is een geloofwaardig persbericht
opstellen dat u wel een bod overweegt en Corus doet de rest. U heeft het
Corus-jaarverslag gelezen, maar u weet toch niet precies wat u koopt? Geen
probleem. Afgelopen week zei Corus dat CSN, dat tot nog toe niet eens een
officieel bod heeft gedaan, wel toegang krijgt tot kennelijk vertrouwelijke
informatie over de gang van zaken in het bedrijf. Corus heeft ook een of meer
medewerkers uit de hogere kaders vrijgemaakt om de Brazilianen wegwijs te maken
in het woud van informatie.

Stom om een concurrent bedrijfsgeheimen te verklappen? Ach, alles staat
tegenwoordig ten dienste van aandeelhouders, zeker in de Angelsaksische wereld.
En CSN een handje helpen kan natuurlijk tot een hoger bod leiden, met een hogere
overnamepremie voor de aandeelhouders.

Tegelijkertijd brengt Corus zichzelf in een moeilijk parket. Het bedrijf heeft
al zijn steun aan Tata Steel gegeven. Komt er een hoger bod en mist Tata de
boot, dan moet Corus 1 procent van de overnamesom als vergoeding betalen. Dat
wordt dan zo'n 70 miljoen euro.

En hoe meer bieders er komen, hoe meer vergoedingen moeten worden betaald. Denk
daaraan als u maandag bij de bank binnenstapt om dat miljardenkrediet te
regelen.

Menno Tamminga

LOAD-DATE: December 2, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              11 of 130 DOCUMENTS



                                NRC Handelsblad

                               November 30, 2006

'Geen dogma's als je iets met elkaar wilt';
In Eindhoven werkt de coalitie van CDA, PvdA en SP goed

BYLINE: Guido de Vries

SECTION: BINNENLAND; Blz. 3

LENGTH: 831 woorden

DATELINE: Eindhoven, 30 nov.

SAMENVATTING:

Heeft een coalitie tussen CDA, PvdA en SP kans van slagen? In Eindhoven werkt
het. Als er maar vertrouwen is. "Onderhandelen moet je doen zonder emotie."

VOLLEDIGE TEKST:

Eindhoven, 30 nov. - Wat in Eindhoven kan, moet ook landelijk mogelijk zijn: een
coalitie van CDA, PvdA en SP. De vier wethouders van Brabants grootste stad zijn
daar heilig van overtuigd, zeggen ze in de collegekamer van hun stadhuis. Graag
dienen ze 'Den Haag' van advies. Mariëtte Mittendorff (CDA) vraagt zich af of
het verstandig is dat de lijsttrekkers Balkenende (CDA), Bos (PvdA) en
Marijnissen (SP) de onderhandelingen voeren die tot een kabinet moeten leiden.

"Ik heb de gezichtsuitdrukking van Bos gezien bij optredens van Balkenende",
legt Mittendorff uit. "Wil je eigenlijk wel aan een samenwerking met het CDA
beginnen, dacht ik. Zou het niet beter zijn andere partijtoppers, mensen met
gezag en een mandaat, op inhoud te laten onderhandelen?"

Wethouders Mary Fiers (PvdA) en Hans-Martin Don (SP) vallen haar bij. "Bij de
lijsttrekkers speelde emotie een grote rol in de verkiezingsstrijd.
Onderhandelen doe je zonder dat gevoel", meent Don. Fiers: "Na de messcherpe
debatten moet je kritisch kijken wie je aan de onderhandelingstafel zet.
Overleggen vergt andere vaardigheden dan campagne voeren."

Behalve Eindhoven wordt ook Schiedam bestuurd door een college van CDA, PvdA en
SP. In Zaanstad, Hilversum en Boxtel vonden de drie elkaar na de
gemeenteraadsverkiezingen van maart 2006 eveneens, maar in die plaatsen schoven
ook andere partijen aan.

De combinatie CDA, PvdA en SP in Eindhoven lag voor de hand, vertelt Eerste
Kamerlid Margriet Meindertsma (PvdA), die als informateur en formateur
fungeerde. "Alle partijen wilden dat de winnaars aan tafel kwamen en dat er een
stabiel college kwam. PvdA en SP waren de duidelijke winnaars, het CDA was een
evenwichtige partij." PvdA en SP wilden een socialer beleid, met méér geld voor
de armoedebestrijding, herinnert Meindertsma zich. "Het CDA wenste veel euro's
voor infrastructuur en economie. Zijn die doelen met elkaar te rijmen, vroeg ik
me af. Een werkgroep van de drie partijen ging dat uitzoeken."

CDA, PvdA en SP kwamen er uit, al moesten ze wel de nodige hindernissen
overwinnen. "De vooroordelen of de beeldvorming over elkaar vormden een
belangrijke hobbel", weet Meindertsma nog. "Maar ook de vraag hoe je omgaat met
winst en verlies. Ben je bereid elkaar wat te gunnen? De PvdA was van negen naar
veertien zetels gegroeid. De partij wilde haar winst aanvankelijk uitgedrukt
zien in macht. Hoewel ook moet worden gezegd dat de PvdA zich van meet af aan
flexibel heeft opgesteld, zowel wat inhoud als de portefeuilleverdeling
betreft."

En de SP? Meindertsma: "Die wilde zekerheid en bracht pagina's met punten in die
ze tot in details geregeld wilde zien in het coalitieprogramma. We hebben toen
gezamenlijk gesproken over het wezen van het dualisme, over het maken van
afspraken op hoofdlijnen en het hebben van vertrouwen in elkaar als het om de
uitwerking gaat. Daar zijn we uit gekomen, qua inhoud en sfeer."

Meindertsma koos bewust voor slechts vier wethouders. "Die mensen waren zo
gedwongen nauw met elkaar samen te werken. Ze konden wonderwel met elkaar door
één deur." Zelf hebben de vier goede herinneringen aan de onderhandelingen.
Wethouder Erik van Merrienboer (PvdA) prijst de Eindhovense SP: "Die heeft
sterke overtuigingen, maar geen dogma's. Ze weet dat ze compromissen moet
sluiten om een deel van haar programma waar te maken." Wethouder Mittendorff
(CDA): "Dogma' s kúnnen niet als je met elkaar iets wilt."

PvdA'er Fiers wijst er op dat het coalitieprogramma "geen dichtgetimmerd
document" is. "Het geeft richtlijnen, maar ook ruimte. Alleen als er onderling
wantrouwen is, leg je alles vast." Wethouder Don (SP): "Zoals we hier met ons
vieren aan tafel zitten, zijn we onderscheidend. Maar we weten elkaar goed te
vinden, we hebben een centrale boodschap."

Gemeenteraadsleden die niet tot de coalitie behoren, hebben lof voor de
combinatie CDA, PvdA en SP. "De chemie is prima", zegt Ko Jansen van de
(eenmans)fractie van de ChristenUnie. "Neem de SP. Die schudt haar ideologische
veren wat af. Ze kan, bijvoorbeeld, leven met uitbreiding van de high tech in
onze Brainport, als die ook de gewone man een baan oplevert."

VVD-fractievoorzitter Jan-Carel Schut was "onaangenaam verrast" door het besluit
om het CDA in de coalitie op te nemen. "Waarom is niet gekozen voor de
combinatie VVD, PvdA en SP, die in de oppositie goed samenwerkte? Informateur
Meindertsma had vanaf het begin andere ideeën. Die mevrouw uit het noorden vond
de VVD maar niks." Maar, zegt Schut, "ik moet erkennen dat de vier wethouders
een uitstekende club vormen. "

Schut denkt dat "een aantal mensen in Den Haag" "droomt" van zo'n coalitie
tussen CDA, PvdA en SP. Wethouder Don (SP): "Nogmaals, zo'n coalitie moet kunnen
lukken. Belangrijk is dat mensen goed matchen. En beperk het aantal ministers.
Hoe minder ministers, hoe minder problemen."

LOAD-DATE: November 30, 2006

LANGUAGE: DUTCH; NEDERLANDS

NOTES: 'Onderhandelen is iets anders dan campagne voeren'; CDA, PvdA en SP; Den
Haag, 30 nov. - Informateur Rein Jan Hoekstra heeft van een meerderheid van de
partijleiders die hij tot nu toe heeft geconsulteerd, het advies ontvangen om te
streven naar een kabinet van CDA, PvdA en SP. D66-fractieleider Pechtold sloot
zich vanochtend bij dit advies aan, dat eerder ook werd uitgesproken door de
leiders van PvdA, SP, GroenLinks en ChristenUnie. Hoekstra ontving vanochtend
ook de leiders van de Partij voor de Dieren en de SGP. Marianne Thieme (Partij
voor de Dieren) bepleitte een coalitie van PvdA, SP, GroenLinks, ChristenUnie en
D66.

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              12 of 130 DOCUMENTS



                                NRC Handelsblad

                               November 29, 2006

Ook Jan Modaal kan naar Spelen in Peking

SECTION: SPORT; Blz. 13

LENGTH: 267 woorden

DATELINE: Peking, 29 nov.


De organisatie van de Olympische Spelen van Peking in 2008 (BOCOG) wil het
evenement toegankelijk maken voor zo veel mogelijk toeschouwers. Daarom zijn de
prijzen van de toegangsbewijzen relatief laag. Kaarten voor de olympische
wedstrijden zijn er al vanaf drie euro. De duurste kaarten kosten 97 euro. Van
58 procent van de tickets komt de prijs niet boven de 10 euro. De duurste
kaarten zijn die voor de openingsceremonie op 8 augustus, met prijzen tot 485
euro.

Het Internationaal Olympisch Comité (IOC) en BOCOG willen voorkomen dat de
tickets te duur worden voor de gemiddelde Chinese sportliefhebber. Bij het
vaststellen van de prijzen is daarom gekeken naar het gemiddelde maandinkomen
van een bewoner van Peking. Dat lag volgens het nationale bureau statistieken
vorig jaar op omgerekend 277 euro. Dat is overigens een stuk meer dan wat de
mensen elders in het land verdienen. Het gemiddelde jaarsalaris van Chinezen
buiten de grote steden is 317 euro.

Volgend jaar gaan er meer dan zeven miljoen kaartjes in de verkoop. BOCOG liet
weten dat minstens de helft daarvan bestemd is voor het 'gewone' publiek, 14
procent is gereserveerd voor Chinese studenten en de rest gaat naar sponsors,
het IOC, nationale olympische comités en internationale sportbonden.

Het IOC heeft zich voorgenomen bij de Spelen in Peking 4.600 dopingcontroles uit
te voeren. Dat is een kwart meer dan bij de Zomerspelen van 2004 in Athene en
twee keer zoveel als in 2000 in Sydney. Het IOC zal de atleten vooral
intensiever controleren op het gebruik van verboden prestatiebevorderende
middelen na de wedstrijden. (ANP/RTR)

LOAD-DATE: November 29, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              13 of 130 DOCUMENTS



                                NRC Handelsblad

                               November 25, 2006

Waterschappen

BYLINE: H.A. Edzes-van Loon; Tinte

SECTION: ZATERDAGS BIJVOEGSEL; Blz. 38

LENGTH: 612 woorden


Waterschappen

'Waterschappen moderniseren' kopte het Zaterdags Bijvoegsel van 18 november
boven een artikel van Arjen Schreuder. Maar: hoezo moderniseren, hoezo de oudste
democratieën van Nederland? Waterschappen zijn nog steeds boerenrepublieken
waarin de boeren niet meer alles betalen maar wel alles bepalen. En mocht er in
oude tijden een dijk doorbreken waarbij Jan de arbeider met dijkwoning en al in
een wiel terecht kwam, niemand die er om maalde. De traditie wil de
waterschappen nog steeds zien als het ferme jongetje dat met het vingertje in de
dijk het wassende water tegen houdt. Mooi niet, de Watersnoodramp van 1953 kon
zulke ernstige gevolgen krijgen doordat de dijken door de waterschappen waren
verwaarloosd. Boerenrepublieken zitten niet te wachten op dijkdoorbraken maar
hadden en hebben vooral belang bij het ontwateren van de bodem,om steeds
zwaardere machines in te kunnen zetten en meer vee per hectare te kunnen houden.
Daartoe wordt met de modernste technieken het waterpeil zo laag mogelijk
gehouden waardoor de bodem in grote delen van Nederland verdroogt en het gat van
Nederland ten opzichte van de zeespiegel hoe langer hoe dieper wordt. Als u mij
toestaat: waterschappen zijn belangrijke veroorzakers van het huidige
waterprobleem waar Nederland in toenemende mate mee te maken krijgt.

Toen enige jaren geleden de burgers zonder bezit van grond of eigen huis werden
ontdekt als melkkoe om de geldhonger van de waterschappen te stillen, waren met
name landbouworganisaties bang voor invloed van burgers, verenigd in de nieuwe
categorie ingezetenen, op het beleid van de waterschappen. Daar boeren stemrecht
hebben in drie categorieën, zeg maar drie geldstromen, te weten ongebouwd,
gebouwd en ingezetenen, organiseert een organisatie als de LTO de
kandidaatstellingsprocedure onder de eigen leden en roept via de
verenigingsbladen zijn leden op om op de LTO-kandidaten te stemmen. Die
strategie is succesvol. Want waterschappen staan zo ver van gewone burgers af
dat die gewoonlijk niet de moeite nemen te stemmen. Derhalve maakt het agrarisch
bedrijfsleven in de waterschappen de dienst uit. Te lage opbrengsten van de
categorie ongebouwd (boeren) toeschrijven naar de categorie gebouwd (de
huizenbezitters) is geen vergissing maar doelbewust beleid van de Algemene
Vergadering.

Voor de steden is dat laatste niet erg. Daar zijn grote ambtelijke en politieke
organisaties die over de stedelijke belangen succesvol met de waterschappen
kunnen onderhandelen, hetzelfde geldt voor grote natuurorganisaties met veel
grondbezit. Voor het platteland is het beleid van de waterschappen desastreus,
daar gaat de ontwatering door, zijn de weg- en kavelsloten diepe ravijnen met
een bodempje water en worden de wegbermen twee keer per jaar met de klepelmaaier
mishandeld. Ontwatering, moderne landbouwmethoden en liefdeloos onderhoud
vernietigen de laatste natuurwaarden op het platteland, om van schade aan
woningen door verzakking maar te zwijgen.

En de waterkwaliteit waar dijkgraaf Jan Geluk ('boer, Tweede Kamerlid,
ondernemer') zo over opschept? Op het eiland Voorne-Putten, waar ik woon, 'zeer
matig' , terwijl alle burgers inmiddels op de riolering zijn aangesloten. Kan
dat ook met de Brabantse varkens? Want als gevolg van de vervuiling van bodem en
grondwater in gebieden met intensieve veehouderij komen 8 miljoen kubieke meter
varkensgier per tankauto over de weg naar West-Nederland. Daar zal de
waterkwaliteit van opknappen.

Er moet een einde aan komen dat de agrarische twee procent van de Nederlandse
bevolking de dienst uitmaakt voor het grootste deel van Nederland. Onderbrengen
van waterschappen bij de provincies kan een verbetering zijn.

LOAD-DATE: November 25, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              14 of 130 DOCUMENTS



                                NRC Handelsblad

                               November 17, 2006

Nieuw rechts vindt elkaar in angst voor islam

BYLINE: Harm van den Berg

SECTION: BINNENLAND; Blz. 2

LENGTH: 899 woorden

DATELINE: Den Haag, 17 nov.

SAMENVATTING:

Vier politieke partijen worden gezien als de erfgenamen van Pim Fortuyn. Drie
van de vier staan in de peilingen op 0 of één zetel.

VOLLEDIGE TEKST:

Wat zou Fortuyn ervan zeggen?

Met die vraag opent de website van de Lijst Vijf Fortuyn, de opvolger van de LPF
die sinds 2002 de politieke erfenis in Den Haag beheert van wijlen Pim Fortuyn.
Van de 26 zetels uit 2002 zijn er nog 5 over. In de peilingen staat de
voormalige LPF op 0: een kleine rechtse splinter.

En er zijn nog drie rechtse splinters. Zo is er de Partij voor Nederland (PVN)
van voormalig LPF'er Hilbrand Nawijn. Er is EénNL, opgericht door voormalig
wethouder Marco Pastors van Leefbaar Rotterdam en Tweede-Kamerlid Joost
Eerdmans, ook al ex-LPF. En, in de peilingen de grootste splinter: de Partij
voor de Vrijheid (PVV) van Geert Wilders, ex-VVD. Waar de anderen niet verder
komen dan 0 of 1 zetel, staat Wilders' PVV in de peilingen soms op 4, soms op 6
Kamerzetels.

Gemeten naar ideologie en (vaak beknopte) verkiezingsprogramma's kan de
verwantschap met de ideeën van Pim Fortuyn worden vastgesteld. Die ideeën staan
met name in twee boeken van Fortuyn: De verweesde samenleving en De puinhopen
van acht jaar Paars.

Het 'religieus-sociologische traktaat' De verweesde samenleving (1995, herzien
in 2002) gaat over verschraling in de samenleving en veronachtzaming van
culturele waarden. Fortuyn, socioloog van huis uit, noemt in dit verband het
jodendom, het humanisme en het christendom. Met de normen en waarden daarvan
moet volgens hem veel zuiniger worden omgesprongen, de islam vormt er een groot
gevaar voor. Met name dit laatste element komt terug in de
verkiezingsprogramma's van de vier partijen die zich nu Fortuyns erfgenamen
noemen.

In De puinhopen van acht jaar Paars (2002) gaat het vooral over de achteruitgang
in de collectieve sector onder de 'paarse' kabinetten-Kok (PvdA, VVD, D66). Het
boek klaagt "de zorgwekkende toestand" aan in wijken, zorg en onderwijs.

Voormalig lijsttrekker van de LPF Mat Herben schrijft in zijn boek Vrij Denken
dat "het doorgronden van het gedachtegoed van Pim betrekkelijk eenvoudig is". De
LPF hanteert sinds de oprichting het beginsel dat Nederland 'vol' is: al in het
eerste verkiezingsprogramma stond de immigratiestop prominent vermeld.

De LVF van Herbens opvolger Olaf Stuger zegt nu: "We hebben het volste recht om
gasten te weigeren." Andere punten uit het program: inperking van de WAO, géén
extra geld naar de gezondheidszorg, meer aandacht voor veiligheid op straat.

De LPF werd vier jaar geleden - na enige aarzeling - door CDA en VVD geschikt
bevonden om mee te regeren: in het eerste kabinet-Balkenende, dat regeerde van
22 juli tot 16 oktober 2002. In die tijd stemden de volgelingen van Fortuyn mee
met de regeringspartijen: vóór de oorlog in Irak, vóór de Joint Strike Fighter,
vóór een forse aanscherping van het tbs-beleid, vóór meer autowegen, vóór het
vrijgeven van de huren en verlaging van de huursubsidie.

LPF-kiezers wendden zich teleurgesteld af: oude politiek. Nadat CDA en VVD in
het najaar van 2002 de samenwerking met de aanhang van Fortuyn hadden opgezegd,
haalde de LPF bij de verkiezingen van 2003 nog maar acht zetels. Onderlinge
ruzies zorgden voor verdere versplintering. Nu telt de fractie vijf leden.

Lijsttrekker Pastors van EénNL is een oude vriend van Pim Fortuyn. Hij werd
wethouder voor Fortuyns lokale partij Leefbaar Rotterdam. Eind 2005 dwong de
gemeenteraad Pastors tot opstappen wegens ongenuanceerde uitspraken over
moslims.

Joost Eerdmans, nummer 2 van EénNL, viel als LPF-Kamerlid op door zijn
aanvalsplannen om de criminaliteit terug te dringen en gevangenisstraffen te
verhogen, en door zijn harde kritiek op het tbs-beleid.

Eerdmans' vroegere partijgenoot Hilbrand Nawijn richtte de Partij voor Nederland
op, nadat hij als lijsttrekker van de Groep Hilbrand Nawijn bij de
gemeenteraadsverkiezingen 5 zetels in Zoetermeer had veroverd. Nawijn, die zich
als LPF-minister uitsprak vóór de doodstraf, veroorzaakte opschudding door
samenwerking te zoeken met het Vlaams Belang van Philip de Winter.

Zover is voormalig VVD-Kamerlid Geert Wilders (nog) niet gegaan, al gebruikte
hij al wel het begrip tsunami in verband met de komst van buitenlanders. Wilders
trekt sinds 2004 in zijn eentje ten strijde tegen de Europese Grondwet, tegen
wat hij aanduidt met "radicale moskeeën" en tegen de traditionele boerka.

Geert Wilders raakte in 2004 in conflict met de VVD-fractie, door zijn
voortdurende pleidooien voor een meer rechtse koers. Hij is vierkant tegen
besprekingen over toetreding van Turkije tot de Europese Unie. Volgens hem is
'de islamisering' van de samenleving een grote bedreiging voor Nederland. Net
als zijn naar Amerika vertrokken oud-collega en oud-partijgenoot Ayaan Hirsi
Ali, wordt Wilders tijdens zijn campagne bewaakt.

De meest in het oog springende gemeenschappelijke noemer van de vier nieuwe
rechtse partijen is dat er harder moet worden opgetreden tegen allochtonen en
dat/omdat de islam een gevaar vormt. Verder delen zij een afkeer van 'Haags
gedoe'. Alle vier vinden ze dat Kamerleden van de grote partijen te weinig
voeling hebben met de gewone burger. "Aandachttrekkende kamergeleerden", noemt
Olaf Stuger van de LVF hen.

Maar ook verlaging van de belastingen komt regelmatig terug in de programma's,
net als minder bureaucratie. EénNL vindt dat de Tweede Kamer kan worden
verkleind van 150 naar 100 zetels.

LOAD-DATE: November 17, 2006

LANGUAGE: DUTCH; NEDERLANDS

NOTES: Geert Wilders (PVV) trekt sinds 2004 in zijn eentje ten strijde tegen de
Europese Grondwet; Vier erfgenamen; Rotterdamse ondernemers richtten in 2002 de
politieke vereniging Lijst Pim Fortuyn op nadat het bestuur van Leefbaar
Nederland had gebroken met haar lijsttrekker Fortuyn. Als leider van de LPF
verzamelde Fortuyn een bont gezelschap om zich heen waarmee hij deel wilde nemen
aan de verkiezingen. Fortuyn werd op 6 mei 2002 in Hilversum doodgeschoten.
Negen dagen later haalde zijn partij 26 Kamerzetels. Mat Herben, woordvoerder
van Fortuyn, werd fractieleider.; Bij de komende verkiezingen doet de LPF mee
onder de naam Lijst Vijf Fortuyn (LVF) en is Herben vervangen door Olaf Stuger.;
Volgelingen of verwanten van Fortuyn zijn:; EénNL van Marco Pastors en Joost
Eerdmans. Pastors was eerder wethouder voor Leefbaar Rotterdam en moest
vertrekken na een motie van wantrouwen wegens zijn uitspraken over moslims. De
vijf speerpunten van EénNL zijn: veiligheid, onderwijs, bureaucratie in het
openbaar bestuur, integratie en sociale zekerheid.; De Partij voor Nederland is
de voortzetting van de Groep Hilbrand Nawijn. Dit LPF-Kamerlid brak met de
partij van Pim Fortuyn in 2005 om alleen verder te gaan. Bij de
gemeenteraadsverkiezingen van eerder dit jaar haalde hij in Zoetermeer 5 zetels,
maar in de landelijke peilingen is hij van geen enkele betekenis. Nawijn baarde
opzien met een pleidooi om te discussiëren over invoering van de doodstraf.;
Geert Wilders is sinds zijn vertrek uit de VVD-fractie onafhankelijk Kamerlid.
In de peilingen staat zijn Partij voor de Vrijheid op twee tot zes zetels.
Wilders is tegen de Europese Grondwet, tegen toetreding van Turkije en bestrijdt
wat hij noemt de radicale islam.

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              15 of 130 DOCUMENTS



                                NRC Handelsblad

                               November 15, 2006

De metamorfose van onze man

BYLINE: Ben Knapen

SECTION: OPINIE; Blz. 9

LENGTH: 909 woorden


Vanuit iedere hoek ziet de Republikeinse nederlaag in Amerika er anders uit:
Europa ziet een komende ommekeer in Irak. In het Verre Oosten zijn ze vooral
bezorgd over dreigend Amerikaans protectionisme. Irak is hier een westers
probleem. Je hebt er hier niet zoveel last van. Dat ligt anders wanneer
campagneretoriek van een aantal Democraten over 'Aziaten die onze banen
wegkapen' straks leidt tot invoerbeperkingen voor een groeiend aantal producten
uit het Verre Oosten.

In Amerika is iets vreemds gebeurd vorige week. Het is ook niet alleen Irak wat
de president de das om heeft gedaan. Een aantal Democraten is erin geslaagd om
ten langen leste het vertrouwen van insurance Bob terug te winnen, de kleine
zelfstandige in zijn Subaru die polissen aan de man brengt. Jarenlang hebben
vermogende en godvrezende Amerikanen zich in de politieke arena met succes als
de betere zaakwaarnemers van de Amerikaanse Jan Modaal weten te verkopen dan de
Democraten. De Republikein is voor wapenbezit, tegen abortus, voor de 'harde
lijn' (maakt niet uit bij welk onderwerp, is altijd goed), tegen homohuwelijken.
Je ziet hem in honkbaljack, kauwgom in de mond, ook op de tribune zitten. Onze
man.

Democraten zeiden weliswaar wat socialere dingen, maar je kon ze altijd in de
hoek zetten als soft , en soms waren ze nogal elitair. De laatste
presidentskandidaat John Kerry was voor gebruik buiten eigen Democratische kring
zo'n dramatisch verkeerde keuze. Hij kwam uit Massachusetts en sprak zelfs
Frans.

Ineens zie je nu daarentegen Democraten naar voren stappen die ook godvrezend
zijn en hun landgenoot zijn pistool niet willen ontzeggen. Democraten die de
ongerustheid van de middenklasse weten te belichamen over de bestaanszekerheid
van grote groepen, over het minimumloon dat gecorrigeerd voor inflatie al jaren
daalt en over het middeninkomen dat sedert de eeuwwisseling op de nullijn ligt.
Ondanks de sterke stijging van het totaal nationaal product. Het is de
metamorfose van onze man. Wat gaan deze economische populisten in Huis en Senaat
straks doen?

En dan komt China voor de dag als de moderne zondebok: daar staat de teller op
bijna 1.000 miljard dollar in de plus - voor een deel verdiend aan Amerika. En
iedere maand komen er tussen de 20 en 25 miljard bij.

De economische populist weet: die Chinezen spelen vals, ze houden hun munt
kunstmatig laag, waardoor Amerikaanse bedrijven hun producten niet in China
kwijt kunnen en China de rest van de wereld overspoelt - flooding is een veel
gebruikt woord, want het duidt op massaal oergeweld, op een zondvloed.

En hoe verleidelijk is het dan niet om eens flink te doen, met heffingen, met
pesterijen en met grote woorden over nationale veiligheid, niet soft maar tough.
Protectionisme dus.

Maar de redenering rammelt en het kan ook overigens nog heel anders lopen. Als
China de munt sterker maakt, is dat vooral gunstig voor export van Amerikaanse
landbouwproducten. Magnetrons maken ze niet eens meer in Amerika, laptops ook
niet veel. Van een dure yuan worden niet zoveel mensen wijzer, en de arme boer
in China heeft er alleen maar last van, juist nu ook hij eindelijk en heel
voorzichtig begint te profiteren van de koopkracht in de grote steden aan de
Chinese kust.

Voor de kern van het probleem - de Amerikaanse overconsumptie - levert een
duurdere yuan ook maar een beperkte bijdrage. Bovendien is het wel een wrange
grap: Chinese reserves zijn voor tweederde in dollars, in Amerikaans
schuldpapier. Maak je de yuan duurder, dan maak je dus de dollar goedkoper en
dan lost Amerika in één keer een stuk schuld af en dat mogen de Chinezen dan
betalen. Het is een grote verdwijntruc die Amerika als machtigste land ter
wereld vaker heeft toegepast - macht heb je tenslotte niet voor niets - maar het
is een interessante vraag of het nog een keer lukt.

Zowel de overheid als de burgers leven in Amerika nu al jaren op de pof - het
ene na het andere record wordt er gebroken. Elke ochtend is het gat drie miljard
dollar groter dan de vorige dag en dat wordt dan in het buitenland geleend. Het
beste kunnen Amerikanen dat zelf oplossen en het liefst niet te wild, want een
harde landing - een recessie - treft niet alleen Amerika maar de hele wereld.
Stevig bezuinigen is dus riskant, net als stevig belasten.

Er is een andere uitweg en dat zijn extra heffingen op hoge inkomens en
vermogens. Amerikanen zijn weliswaar dol op hoge inkomens en hebben weinig met
jaloeziebelastingen. Maar de ongelijkheid is de laatste decennia welhaast
on-Amerikaans uit de hand gelopen, Brazilië achterna. Verdiende bijvoorbeeld een
gemiddelde CEO in de jaren zeventig 30 keer het salaris van zijn gemiddelde
employé, de score staat nu bij 350 keer. De opeenhoping van inkomen en vermogen
is van dien aard dat Amerika wat dit betreft weer lijkt op een eeuw geleden.

Een ouderwetse herverdeling is dus mogelijk. Het ontbreekt de Democraten van het
economisch populisme nog aan het juiste vocabulaire om die weg in te slaan, maar
het is denkbaar, verstandig in elk geval.

Een verleidelijke variant voor iedereen ten slotte is niets doen, gebaseerd op
hardnekkig zelfvertrouwen. Wanneer alle deskundigen zeggen dat het 'zo niet
langer kan doorgaan' hoef je je eigenlijk niet zo druk te maken, indachtig het
bon-mot van Nixons economische rechterhand destijds Herbert Stein: "Wat zo niet
langer kan doorgaan, dat stopt."

Overigens, een vertrek uit Irak verkleint het probleem ook met een procent of
tien, 80 miljard dollar. Per jaar.

LOAD-DATE: November 15, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              16 of 130 DOCUMENTS



                                NRC Handelsblad

                               November 15, 2006

Doorsnee moordzaak als nationale 'whodunit';
Burgers trekken oordeel rechter steeds vaker in twijfel, bekende Nederlanders
leiden hun lobby

BYLINE: Joke Mat

SECTION: BINNENLAND; Blz. 3

LENGTH: 945 woorden

DATELINE: Rotterdam, 15 nov.

SAMENVATTING:

Vandaag dient voor de Hoge Raad de heropening van de Deventer moordzaak. Er is
veel twijfel over de veroordeelde en het vonnis. Is er vaker sprake van
rechterlijke dwalingen? Burgers denken van wel.

VOLLEDIGE TEKST:

Zeven jaar geleden baarde de Deventer moordzaak nog weinig opzien. Het
slachtoffer was een gewone burger, de hoofdverdachte ook.

Nu doet opiniepeiler Maurice de Hond intensief onderzoek in de zaak. Hij
publiceerde dat onderzoek behalve op zijn website in een pamflet met de titel
Oordeel zelf. Via internet krijgt elke 'onthulling' van De Hond honderden
reacties, veelal van mensen voor wie vaststaat dat een onschuldige is
veroordeeld.

De Hond heeft bereikt dat justitie de zaak dit jaar opnieuw onderzocht - en
vorige week zelfs de deksteen van het graf takelde, om te kijken of er een mes
onder lag. Hoewel dat niet zo bleek te zijn, was de actie de opening van het
NOS-journaal.

De Deventer moordzaak staat niet op zichzelf. De zaak past in een serie zaken
waarin twijfel bleef bestaan aan het oordeel van de rechter. In de Puttense
moordzaak bijvoorbeeld, zaten twee mannen zeven jaar uit voor de moord op een
stewardess. Na hun vrijlating kregen ze een nieuw proces en werden ze
vrijgesproken. Bij de Schiedamse parkmoord zat een onschuldige vast tot de
werkelijke dader de moord bekende.

Na een vernietigende evaluatie van deze laatste zaak werd de commissie-Buruma
ingesteld, die afgesloten strafzaken opnieuw kan onderzoeken. Deze commissie
buigt zich nu onder meer over de zaak van Ina Post, een bejaardenverzorgster die
naar eigen zeggen vier jaar onschuldig gevangen heeft gezeten voor moord. En dan
is er ook nog verpleegkundige Lucia de B., die levenslang kreeg voor zeven
moorden. Ook over haar schuld bestaat grote twijfel.

Maurice de Hond is ook niet de enige burger die zich inspant om een rechterlijke
dwaling aan te tonen en ongedaan te maken. Misdaadverslaggever Peter R. de Vries
wijdde meer dan veertig uitzendingen aan de Puttense moordzaak. Een groep
burgers zette zich jaren in voor de volgens hen ten onrechte veroordeelde
'homobutler' Dick van Leeuwerden. Emeritus hoogleraar filosofie Ton Derksen
schreef een boek ter verdediging van Lucia de B. en schrijver Maarten 't Hart
beschreef haar onlangs in NRC Handelsblad als slachtoffer van een hedendaags
heksenproces.

Al deze mensen hebben gemeen dat zij het vonnis van de rechter niet als het
laatste woord beschouwen. Sterker: de rechters zitten ernaast, zíj weten het
beter.

Volgens Marc Hertogh, hoogleraar rechtssociologie aan de Rijksuniversiteit
Groningen, blijft dit verschijnsel niet tot deze voorbeelden beperkt. Hij ziet
een bredere ontwikkeling van 'rechtsvervreemding' bij burgers. Marc Hertogh: "De
afstand tussen de rechtsstaat van de juristen en die van het publiek wordt
steeds groter. Het is niet meer: de rechter zegt het dus het zal wel zo zijn.
Mensen willen zelf afwegen of iets nog aan hun rechtsgevoel voldoet."

Het begin van die ontwikkeling plaatst Marc Hertogh bij de Witte Mars in België,
tien jaar geleden. Meer dan 300.000 mensen demonstreerden toen in Brussel tegen
een rechterlijke uitspraak in de zaak-Dutroux. Hoewel in Nederland nooit zo'n
menigte op de been kwam tegen een rechterlijk vonnis, ziet Hertogh ook hier
tekenen van rechtsvervreemding: in de zaak-Lucia de B., in de massale afwijzing
van de Europese Grondwet en in de protesten van actiegroepen als Fathers4Justice
en tegenstanders van de identificatieplicht.

En in de Deventer moordzaak. Marc Hertogh vindt het opvallend dat zoveel mensen
via internet reageren op en meedenken met Maurice de Hond. Hertogh: "Het is een
enorme stap om je in het openbaar over zo'n zaak uit te laten. Als mensen die
stap zetten, gaat het waarschijnlijk om iets dat hen al langer dwarszit. De zaak
wordt een metafoor - mensen verwijzen naar Louwes en Lucia de B. vanuit een
algemener gevoel van onbehagen."

Mediadeskundigen zien ook andere mechanismen aan het werk. Volgens Peter Burger,
docent wetenschapsjournalistiek aan de Universiteit Leiden, speelt de verleiding
van complottheorieën een rol. "Het idee dat je zelf een stukje van de puzzel
kunt oplossen. Samenzweringstheorieën over 11 september en de moord op Kennedy
zijn ook heel populair."

Peter Burger ziet verder een parallel met bijvoorbeeld mensen die zich
bezighouden met het gevaar van UMTS-straling. "Een betrekkelijk kleine groep
maakt zich daar zorgen over. Die eist onderzoek dat uitsluit dat UMTS-masten een
gevaar zijn. Het probleem is dat niemand hun absolute zekerheid kan geven. Ook
Maurice de Hond kan nog heel lang om nieuwe onderzoeken vragen. Meneer Louwes
maakt op mij een degelijke indruk, maar misschien heeft hij het wel gedaan.
Zekerheid heb je nooit."

Volgens mediasocioloog Peter Vasterman legde justitie zelf met gebrekkig
onderzoek de kiem voor de twijfels over de Deventer moordzaak. Later was de fout
van justitie vooral dat zij te karig communiceerde, zegt hij. Peter Vasterman:
"Als iemand iets beweert dat niet helemaal klopt, moet je meteen reageren.
Anders raak je de regie kwijt en wordt er van alles omheen gebouwd."

Dat de publiciteit niet verstomt, komt volgens Vasterman ook doordat de Deventer
moordzaak in veel opzichten een mediageniek verhaal is. "HP/De Tijd en Netwerk
hebben er veel werk van gemaakt. Het is natuurlijk een mooie scoop om een
rechterlijke dwaling aan te tonen."

Daarnaast heeft de zaak kenmerken van een thriller of een soap. "Je weet niet
hoe het afloopt. Er zijn steeds nieuwe wendingen en deelverhalen. We hebben
Louwes op tv gezien en we hebben hem horen praten. Hij is een soort bekende
Nederlander geworden. Heeft hij het wel/niet gedaan - iedereen heeft er wel een
mening over."

LOAD-DATE: November 15, 2006

LANGUAGE: DUTCH; NEDERLANDS

NOTES: De belastingadviseur heeft het gedaan; Op zaterdag 25 september 1999
vindt de politie het lichaam van de 60-jarige, vermogende mevrouw Wittenberg in
haar huis in Deventer. Zij heeft steekwonden in haar borst en een rode striem in
de hals. Er zijn geen sporen van braak.; Ernest Louwes uit Lelystad was
belastingadviseur en executeur-testamentair van de weduwe. Zij droeg hem op het
geld dat ze naliet - naar schatting twee miljoen euro - onder te brengen in een
stichting. Op 23 september 1999 om 20.36 uur is hij de laatste die haar belt.
Het telefoontje duurt zestien seconden en wordt opgevangen door een zendmast in
Deventer.; Justitie gaat ervan uit dat de moord kort daarna is gepleegd. Voor
het geld van de weduwe opent Louwes in eerste instantie een privérekening in
plaats van een stichtingsrekening. Eind 2003 worden DNA-sporen en een
bloedvlekje van hem aangetroffen op de blouse van het slachtoffer. In 2006
worden een tweede bloedvlekje en nog enkele sporen gevonden. DNA van anderen dan
Louwes en Wittenberg ontbreekt.; De rechtbank van Zwolle sprak Louwes in maart
2001 vrij. Het hof van Arnhem veroordeelde hem in december 2001 tot twaalf jaar.
Belangrijk bewijs was toen een mes, gevonden in een portiek, dat via een
geurproef door een politiehond aan Louwes was gekoppeld. In juli 2003 oordeelde
de Hoge Raad dat de zaak moest worden heropend - uit DNA-onderzoek was gebleken
dat sporen van zowel Louwes als het slachtoffer op het mes ontbraken. Nadat wel
DNA van Louwes op de blouse van het slachtoffer was gevonden, bekrachtigde het
hof van Den Bosch begin 2004 het eerdere vonnis. De DNA-sporen laten volgens het
hof "redelijkerwijs geen andere uitleg [toe] dan dat deze moeten zijn ontstaan
bij het plegen van het delict".Vandaag dient Louwes' nieuwe herzieningsverzoek
bij de Hoge Raad.; De klusjesman heeft het gedaan; Michael de J. uit Deventer is
een bekende van de weduwe. Volgens een interview met hem in dagblad De Stentor
was hij eerder huisvriend dan klusjesman. Hij is nooit officieel van de moord
verdacht. Wel is hij in 1999 verhoord door de politie. Hij en zijn vriendin
legden wisselende verklaringen af over zijn alibi. In 1999 zeggen ze dat ze 23
september vanaf half 5 (vriendin) of half 8 (Michael) samen thuis geweest zijn.
Het tijdstip dat de vriendin noemt is strijdig met telefoongegevens waaruit
blijkt dat Michael om 19.20 uur nog naar huis heeft gebeld. Dit jaar vertellen
beiden aan de politie dat ze vanaf half acht de avond doorbrachten in een soos.;
Maurice de Hond is ervan overtuigd dat De J. de moord heeft gepleegd. Hij
baseert dit op onderzoek door hemzelf en andere particulieren en op spontane
getuigenverklaringen. De J. heeft De Hond aangeklaagd wegens smaad en eist
schadevergoeding en een spreekverbod.; Het Openbaar Ministerie hoort in 2006
twee van de door Maurice de Hond aangedragen getuigen, alsmede Michael de J. en
zijn vriendin. Op basis daarvan en van het strafdossier concludeert het OM onder
meer: dat niet zeker is dat De J. al voor de vondst van het lichaam wist dat de
weduwe dood was; dat hij dat misschien wel eerder dan 28 september wist, maar
dat het toen ook al breder bekend was; dat het in 2006 door Michael en zijn
vriendin opgegeven alibi strookt met de telefoongegevens en dat hun verklaringen
verder niet meer zijn te toetsen. Op last van de rechter werd vorige week het
graf doorzocht. Er werd geen mes gevonden. Gisteren bleek dat DNA in het
nagelvuil van de vermoorde weduwe niet overeenkomt met dat van Michael de J.

GRAPHIC: 1511BINlouwes, Ernest Louwes in juli 2003, na zijn tijdelijke
vrijlating, thuis in Lelystad., Foto Sake Elzinga
1511BIN1handschrift
1511BIN1mes

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              17 of 130 DOCUMENTS



                                NRC Handelsblad

                               November 10, 2006

SECTION: MEDIA; Blz. 17

LENGTH: 683 woorden


Actualiteiten

Netwerk. Aandacht voor de vraag hoe de verzorgingsstaat beter kan functioneren
en welke keuzes een nieuw kabinet moet maken bij de verdeling van het
belastinggeld. Ned.2, 19.25-19.55u.

Nederland kiest. Rechtstreeks uit het Haagse café Dudok debat over strafrecht in
theorie en praktijk met oud-minister van Justitie Piet Hein Donner (CDA) en Fred
Teeven, kandidaat-Kamerlid voor de VVD en oud-officier van justitie. Ned.2,
22.15-22.50u.

documentaire

In search of lost worlds. Eerste deel van een drieluik over archeologische
bodemschatten uit de Oude Wereld die nog steeds begraven liggen. Vanavond over
Piramesses, de magnifieke hoofdstad van het rijk van farao Ramses II, die in
oude teksten wordt beschreven als de mooiste stad van het oude Egypte, en waar
eeuwenlang geen spoor van is teruggevonden. België 2 (Canvas), 20.50-21.45u.

Seconds from disaster: Skywalk collapse. In 1981 breken in het Hyatt-hotel in
Kansas City enkele loopbruggen los. Ze komen op de toeschouwers eronder terecht,
met als gevolg 114 doden en 186 gewonden. Hoe kwam dit? National Geographic,
22.00-23.00u.

praatprogramma

RTL Boulevard. In het laatste deel van de uitzending maakt prinses Laurentien
bekend wie de AKO Literatuurprijs 2006 heeft gewonnen. Zij was dit jaar
juryvoorzitter. De genomineerden voor de prijs zijn Stefan Brijs (De
Engelenmaker); Hans Münstermann (De Bekoring); Joris Note (Hoe Ik Mijn Horloge
Stuksloeg); Frits van Oostrom (Stemmen Op Schrift); Dimitri Verhulst (De
Helaasheid Der dingen) en Christiaan Weijts (ART. 285b). RTL4, 18.35-19.30u.

De wereld draait door. Voorzitter van NOC*NSF Erica Terpstra geeft commentaar op
het Nationaal Sportdebat en welke lijsttrekker er volgens haar het meest opkomt
voor de sportbelangen. Verder de presentatoren Cees Geel en Bridget Maasland die
bij Talpa in de voetsporen treden van Barend & Van Dorp met hun talkshow Het
Land van Maas en Geel. En schrijfster en seksuologe Goedele Liekens gaat een
gesprek aan over de penis met tafelheer Marc Marie Huijbregts. Ned.3,
19.30-20.30u.

Pauw & Witteman. Gast is o.a. de winnaar van de AKO Literatuurprijs die eerder
op de avond in het programma RTL Boulevard bekend werd gemaakt. Verder voormalig
minister van Economische Zaken Herman Heinsbroek over het verkiezingsprogramma
dat hij samen met Sven Kockelmann voor de KRO gaat maken. Ned.1, 23.00-23.55u.

informatief

The perils of the motorway pitstop. Tankstations zijn berucht vanwege hun
slechte service, dure voedsel en verouderde faciliteiten. De bedrijven zijn nu
bezig met een vernieuwing, maar verandert er eigenlijk wel zoveel? BBC2,
20.00-20.30u.

Dossier 2300: 200 kilo afvallen...en dan! Portret van Connie Jackson, de
Amerikaanse vrouw die tweehonderd kilo kwijtraakte. RTL4, 22.55-23.55u.

kunst & drama

Simon Schama's power of art: David. Serie over acht meesterwerken uit de
kunstgeschiedenis. In 1789 verklaarde Jacques-Louis David dat kunst niet voor de
machthebbers gemaakt moest worden, maar de gewone man moest opvoeden. In z'n
werk zette David zich in voor de Franse Revolutie en maakte hij een beroemd,
propagandistisch schilderij van de moord op de gewelddadige journalist Marat.
BBC2, 22.00-23.00u.

One night stand: Shahram en Abbas. Korte Nederlandse tragikomedie uit 2006 van
Remy Van Heugten over twee Iraanse asielzoekers die besluiten zich uit te geven
voor homostel om zo hun kansen te verhogen om tot de asielprocedure te worden
toegelaten. Het valt de avonturier Sharam en de serieuze journalist Abbas echter
als rechtgeaarde hetero's niet mee hun façade tot het eind toe vol te houden.
Met Hossein Mardani, Nader Farman, Cecile Heuer e.a. Ned.2, 23.20-24.00u.

sport

Wereldbeker schaatsen Heerenveen. Live verslag van de eerste dag van de 500
meter (mannen en vrouwen), de 1000 meter (vrouwen) en de 1500 meter (mannen). De
presentatie is in handen van Dione de Graaff en de analyse komt van Ria Visser
en Bart Veldkamp. Ned.1, 15.50-20.00u.

Eredivisie live: NAC Breda - Heerenveen. Rechtstreeks verslag van de wedstrijd
tussen NAC Breda en Heerenveen. Oud-trainer Willem van Hanegem analyseert de
wedstrijd. RTL7, 19.55-22.10u.

LOAD-DATE: November 10, 2006

LANGUAGE: DUTCH; NEDERLANDS

GRAPHIC: 1011VAN1circus, In het consumentenprogramma Keuringsdienst van Waarde
aandacht voor het cholesterolverlagende vetzuur Omega 3 dat vooral in vette vis
te vinden is. Van Omega 3 worden domme mensen slim, sombere mensen vrolijk,
stijve mensen lenig en lelijke mensen mooi. Maar is dat wel waar? Ned.3,
20.30-21.00u.
1011VAN1vis, Eerste aflevering van de zevendelige serie Waltz met Aart
Staartjes, Theo Maassen, Koen Wouterse en Barry Atsma in een drama over het
zieltogend wereldcircus Waltz. Directeur Willy Waltz (Aart Staartjes) kampt met
gezondheidsproblemen maar wil van geen ophouden weten. Pas als hij in het
ziekenhuis ligt, beseft hij dat er krachten zijn waar hij niet van kan winnen.
Ned.2, 21.00-21.52u., Foto Victor Arnolds

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              18 of 130 DOCUMENTS



                                NRC Handelsblad

                                November 4, 2006

'Politiek incorrect, als het even kan';
Journalist Cees Grimbergen over de discussie in tv-programma Rondom 10

BYLINE: Door Tom Rooduijn

SECTION: MEDIA; Blz. 58

LENGTH: 933 woorden

DATELINE: Hilversum, 4 nov.

SAMENVATTING:

Discussieprogramma Rondom 10 bestaat dit seizoen 25 jaar. Cees Grimbergen
presenteerde sinds 1999 al bijna 200 afleveringen. Grimbergen: "Wij zijn uniek
in het stelselmatig aan het woord laten van de gewone burger."

VOLLEDIGE TEKST:

Door Tom Rooduijn

"Wij proberen ons te onderscheiden van die stroom aan babbelprogramma's. Dat
rondpompende circus van steeds dezelfde gezichten. Niet wéér die gratis mening."

Dat zegt Cees Grimbergen, presentator van Rondom 10, het wekelijkse
discussieprogramma van de NCRV. "Nederland is een meningenland. Iedereen is
geneigd elkaar uit te leggen hoe de dingen verbeterd kunnen worden, zeker in
deze verkiezingstijd. In talkshows en in kranten, maar ook op internet is het
ventileren van de eigen mening opgerukt. Een behoorlijk debat is echter
uitzonderlijk.

"Ik wil helderheid brengen in dit meningentijdperk. In Rondom 10 nemen we steeds
de feiten als uitgangspunt. Wij streven ernaar eerst zoveel feiten aan te
leveren dat je met een discussie over het onderwerp echt verder komt. Dus niet
allerlei feiten en feitjes, rijp en groen, min of meer willekeurig opgedist die
de kijker in verwarring achterlaten. Aan de andere kant proberen we te voorkomen
dat het uitleg-tv wordt."

Rondom 10 ging in september 1981 van start en werd achtereenvolgens
gepresenteerd door Henk Mochel, Hans Sleeuwenhoek en Violet Falkenburg. Sinds
januari 1999 presenteerde Grimbergen een kleine 200 afleveringen van het
discussieprogramma. Dit seizoen viert Rondom 10 het 25-jarig jubileum - een
opmerkelijk hoge leeftijd voor een dergelijk programma. Onlangs tekende de
betrokken gastheer van Rondom 10 voor twee jaar bij. "De wereld verandert niet
wezenlijk zonder dit programma", zegt Grimbergen, "maar vergelijk het nut ervan
met dat van een opinieweekblad. Het beschrijft en bespreekt de werkelijkheid.
Als het even kan op een politiek incorrecte manier."

Een consequente lijn bij Rondom 10 vormt de confrontatie van gezagsdragers met
burgers. Grimbergen: "Tweeënhalve maand na de moord op Theo van Gogh hadden we
premier Balkenende in de uitzending. Hij ging in debat met burgers over de
problemen van de integratie, en de omgang tussen allochtonen en autochtonen.
Deze problematiek hebben wij de afgelopen acht jaar consequent aan de orde
gesteld, misschien wel in vijftig, zestig afleveringen. Uitzendingen met vragen
als: hoe houden we de sluimerende spanningen zodanig in toom dat de haat het
niet gaat winnen? In die zin zijn we marktleider in het integratiedebat.
Bovendien vind ik het de functie van Rondom 10 mensen in dit debat altijd met
elkaar in gesprek te houden."

Maar ook medische of ethische vraagstukken passeerden de revue. "Wij zijn uniek
in het stelselmatig aan het woord laten van de gewone burger. En dan niet op de
manier van het debatprogramma Lagerhuis: laat maar leeglopen. Onze gasten zijn
na grondige research geselecteerd. Ze zijn goed voorbereid, kennen de zaak goed
en kunnen goed argumenteren." Grimbergen constateert dat op de Nederlandse
televisie vaak - uit gemakzucht - weldenkende deskundigen worden uitgenodigd om
vervolgens "over de hoofden van de betrokkenen heen" een kwestie te behandelen.
"Bijvoorbeeld door de tbs-problematiek aan te snijden met een forensisch
psychiater en een Kamerlid. Dat zouden wij nooit doen. Bij ons komen ook de
tbs'ers, de slachtoffers, de omwonenden van de kliniek en de afgebrande
therapeut aan het woord. Zo'n aflevering is dan het resultaat van grondig
speurwerk door onze redacteuren."

Maar toch kan het eindresultaat tegenvallen. "Over de uitzending van afgelopen
zaterdag, die hufterig gedrag aan de kaak stelde, waren we als redactie niet
tevreden. Tja, het blijft mensenwerk." Wanneer beschouwt Grimbergen een
uitzending als geslaagd? "Als er een ideale balans ontstaat tussen feiten en
beleving. En ik heb ontdekt dat een live-uitzending vrijwel altijd beter
uitpakt. Toen ik begon was het semi-live, namen we het de avond tevoren op en
monteerden we er altijd zo'n tien minuten uit. De 160 afleveringen die ik daarna
live heb gedaan, waren eerlijker, directer en spannender. Ik zie dan zowel bij
de gasten als bij mijzelf meer scherpte. Daarnaast is het nu eenmaal zo dat de
emotie door tv het best wordt overgedragen. Dus probeer je in elke uitzending
een verbinding te maken tussen de emotie en de feiten. Echte mensen, met een
verhaal waarin je hun ziel hoort spreken, doen het op televisie beter dan de
trefzekere deskundige. Die komt bij ons óók aan bod, maar nooit als clichématige
toevlucht."

De redactie van Rondom 10 streeft ernaar steeds onderwerpen aan te snijden die
op dat moment leven. Maar Rondom 10 bracht ook een uitzending over 'intelligent
design' - een christelijke wetenschapsopvatting over de schepping die de
Darwintheorie weerspreekt. En onlangs nog een programma over 'durfkapitalisten',
een onderwerp over een weliswaar interessante economische ontwikkeling maar met,
aldus de presentator, in potentie een hoog abstractieniveau. "Toch geen
onderwerpen waarvoor je een breed publiek verwacht - zoals je dat evenmin doet
bij een thema als de teloorgang van de liefde in de geïndividualiseerde
maatschappij. Toen hebben we besproken in hoeverre het toenemend aantal
echtscheidingen en éénoudergezinnen gepaard gaan met de afname van de factor
onbaatzuchtigheid en onvoorwaardelijke liefde. De kijkcijfers van dergelijke
programma's bleken vaak zelfs boven het gemiddelde van 460 duizend kijkers uit
te komen. Voor de zaterdag niet slecht, want we moeten opboksen tegen het grote
amusement. Dat vervult ons met trots, al doen we nooit een knieval omwille van
de kijkcijfers."

LOAD-DATE: November 4, 2006

LANGUAGE: DUTCH; NEDERLANDS

NOTES: Rondom 10, iedere zaterdag om 21.10 op Ned. 2; Twintig jaar discussie;
Een debatprogramma is een uitzending, liefst live uitgezonden, waarin vaak
deskundigen worden ondervraagd over een actueel, maatschappelijk of algemeen
menselijk onderwerp.; De VPRO zond de afgelopen decennia een aantal grote
debatten uit over actuele maatschappelijke thema's, meestal gepresenteerd door
Annemarie Grewel. Moeder aller debatprogramma's was Een groot uur U,
gepresenteerd door Koos Postema, die in de jaren zeventig omstreden onderwerpen
aansneed. Bij dezelfde omroep ondervroeg Marcel van Dam later 'op socratische
wijze' deskundigen over de ethische grenzen van hun vak in het programma De
Achterkant van het Gelijk. Opvolger hiervan was Het Lagerhuis, met debatten over
actuele onderwerpen met deskundigen én een forum van 'gewone mensen'.

GRAPHIC: 0411VAN3debat, Antifascisten demonstreerden in september bij de studio
van Rondom 10, in het Amsterdamse Felix Meritis, toen Constant Kusters van de
Nederlandse Volksunie te gast was voor een uitzending over Extreem Rechts., Foto
Rein van Zanen, WFA
0411VAN3grimbergen, Grimbergen: "Geen knieval voor de kijkcijfers., Foto Hans
Hoogervorst

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              19 of 130 DOCUMENTS



                                NRC Handelsblad

                                November 4, 2006

Brein in uitvoering;
Gerichte training heeft grote invloed op de hersenen

BYLINE: Niki Korteweg

SECTION: WETENSCHAP & ONDERWIJS; Blz. 41

LENGTH: 2748 woorden

SAMENVATTING:

Als je maar wilt, dan kun je 't! Zweverige therapeuten en bikkelharde trainers
roepen het al jaren, maar nu stapelen ook de bewijzen in de wetenschap zich op.
Het brein is maakbaar.

Niki Korteweg

VOLLEDIGE TEKST:

Genieën worden gemaakt, niet geboren. Toen een handvol psychologen dat pakweg 25
jaar geleden begon te roepen, wilden weinig mensen eraan. Geniale mensen moeten
geboren zijn met een bijzonder brein, met speciale genen, was het gangbare idee.
En veel mensen denken dat nog steeds. Maar het hersenonderzoek komt de laatste
jaren de psychologen tegemoet. Dankzij hersenscanners en andere steeds
geavanceerdere onderzoekstechnieken stapelen de aanwijzingen zich op dat het
brein letterlijk verandert door gerichte oefening. Ons brein is niet, zoals lang
gedacht, een statische klomp cellen die in de loop van het leven geleidelijk
afsterft. Het vormt zich naar de eisen van de omgeving en ons gedrag.

Dat kinderbreinen enorm flexibel zijn was al langer bekend. Als een
hersenchirurg bij kinderen voordat ze vijf jaar worden een complete linker
hersenhelft wegneemt om ernstige epilepsie-aanvallen te stoppen, kunnen die
kinderen toch nog leren praten, lezen en schrijven. Normaal gesproken voert de
linkerhersenhelft die taalfuncties uit, maar bij de geopereerde kinderen neemt
de rechter helft ze over.

De laatste jaren is duidelijk geworden dat het brein zich ons hele leven lang
kan blijven aanpassen en zelfs vernieuwen. Hersendelen die we vaak gebruiken,
kunnen groeien. Delen die we niet aanspreken, kalven af of worden overgenomen
door gebieden die meer capaciteit nodig hebben. Nieuwe cellen kunnen worden
aangemaakt, en van minuut tot minuut worden nieuwe verbindingen aangelegd,
versterkt, verzwakt, of afgebroken.

&quotJe gedrag verandert hele communicatienetwerken in je brein, en daardoor
verandert je gedrag weer. Het is een vicieuze cirkel. Dat is een heel nieuw
inzicht", vertelt neuro- en ontwikkelingspsychologe Margriet Sitskoorn in haar
werkkamer in het Universitair Medisch Centrum Utrecht. Aanstaande maandag [6
november] verschijnt haar boek Het maakbare brein bij Uitgeverij Bert Bakker.
Gebruik je hersens en word wie je wilt zijn is haar praktische boodschap.

dikker

Een belangrijke aanwijzing voor het aanpassingsvermogen van het brein leverde
het veelgenoemde onderzoek bij Londense taxichauffeurs van de Britse
hersenonderzoekster Eleanor Maguire in 2000. Die taxichauffeurs moeten de hele
plattegrond van Londen uit hun hoofd kennen voordat ze aan het werk mogen. Een
gedeelte van het hersengebied waar het geheugen zetelt, de hippocampus, was bij
volleerde chauffeurs veel groter dan bij mensen die geen taxichauffeur waren.
Hoe langer de chauffeurs dit beroep al hadden, des te groter was het gebied.

Ook bij musici zijn hersendelen die belangrijk zijn bij het spelen van muziek
groter dan bij mensen die geen muziek spelen. Dat ontdekten Gottfried Schlaug
van de Harvard Medical School en verschillende andere hersenonderzoekers eind
jaren negentig. Hoe langer of intensiever een musicus had getraind, hoe groter
de gebieden waren. Bovendien bleek dat voor elk instrument weer andere gebieden
vergroot waren.

De bevindingen doen vermoeden dat het leren van een uitgebreide stadsplattegrond
of een ingewikkelde muzieknotatie het hersengebied waarin die informatie wordt
opgeslagen doet groeien. Maar onomstotelijk is dat nog niet. Het zou ook kunnen
dat die vergrote hersengebieden maken dat mensen ervoor kiezen om taxichauffeur
of violist te worden.

Een van de eerste studies die wel duidelijk laat zien dat bij mensen door
training hersengebieden groeien is die waarin mensen leren jongleren. De Duitse
hersenvorser Bogdan Draganski beschreef in 2004 dat na drie maanden
jongleertraining hersengebieden voor het registreren van beweging gemiddeld drie
procent dikker waren. Geen van de drie genoemde onderzoeken laat overigens zien
of de hersengebieden groeiden doordat er nieuwe cellen waren aangemaakt. Het zou
ook kunnen dat bestaande hersencellen meer uitlopers kregen, of dat er meer
ondersteunende cellen bij kwamen.

Andere onderzoeken laten zien dat hersengebieden andere functies kunnen
overnemen wanneer hun oorspronkelijke functie vervalt, bijvoorbeeld wanneer een
arm is geamputeerd.

omgeving

Het brein is dus kneedbaar, zonder ingrepen met een mes, pillen of elektronica,
gewoon door ons gedrag. Maar hoe ver die maakbaarheid gaat, en tot waar de
invloed van genen reikt, daarover lopen de meningen uiteen. Vooral wanneer het
gaat over mensen die topprestaties leveren. Het is het eeuwige nature-nurture
debat: is genialiteit aangeboren, of aangeleerd?

Voor Sitskoorn staat de maakbaarheid van het brein als een paal boven water.
&quotGenen zijn heel erg belangrijk, laat daar geen twijfel over bestaan. Maar
de laatste tijd wordt steeds duidelijker dat genen zonder interactie met de
omgeving behoorlijk aan kracht verliezen. Je kunt door een genetische opmaak
gevoelig zijn voor depressie of schizofrenie, maar je krijgt het pas door een
interactie van je genen met je omgeving." Die omgeving omvat alles en iedereen
waar iemand in aanraking mee komt.

Hetzelfde lijkt op te gaan voor genialiteit. De meest succesvolle sporters,
musici, kunstenaar, schakers en wetenschappers hebben een paar dingen gemeen,
ontdekten onderzoekers die zich op het onderwerp stortten. En dat is niet een
uitzonderlijk hoog IQ. Ze hebben vrijwel altijd ouders of verzorgers die hen aan
alle kanten ondersteunen, en minimaal een inspirerende coach of mentor. Boven
alles delen ze de uitzonderlijk hoeveelheid uren die ze in alle eenzaamheid
gewijd hebben aan het oefenen van hun vaardigheden.

Anders Ericsson, hoogleraar psychologie aan de Florida State University,
bestudeert al tientallen jaren experts en hun topprestaties op allerlei
gebieden. Hij ontdekte dat de tien beste violisten van het conservatorium in
Berlijn er op hun twintigste een slordige 10.000 oefenuren op hadden zitten.
Gemiddelde conservatoriumstudenten oefenden 8000 uur op hun viool, en studenten
van de muzieklerarenopleiding kwamen tot 5000. Toegewijde amateurs halen
gemiddeld zo'n 2000 uur. Dezelfde relatie tussen het aantal trainingsuren en het
prestatieniveau is ook aangetoond voor pianisten, schaakspelers, wiskundigen,
onderzoekers, kunstenaars en atleten.

Eerder liet Ericsson zien dat willekeurige studenten een superieur geheugen
kunnen ontwikkelen. Hij leerde hen technieken om goed getallenreeksen te kunnen
onthouden in hun langetermijn geheugen, en een uitgebreid werkgeheugen te
ontwikkelen. Na honderden trainingsuren konden de meest volhardende studenten
getallenreeksen van 80 tot 100 getallen reproduceren nadat iemand die één keer
had opgelezen. Ongeoefende mensen komen gemiddeld niet verder dan zeven
getallen.

Zijn resultaten doen Ericsson concluderen dat iedereen een expert kan worden op
een gebied naar keuze, welke genen hij ook heeft. Pianovirtuoos, topatleet of
schaakgrootmeester: voor iedereen die minimaal tien jaar achtereen dagelijks
vier, vijf uur gericht traint onder begeleiding van een coach, zit dat er in.
Ericsson zelf is de belichaming van zijn eigen theorie: in juni van dit jaar
verscheen onder zijn redactie het lijvige Cambridge Handbook of Expertise and
Expert Performance. Hét bewijs dat na jaren van hard werken dit een volwaardig
vakgebied is, en hij een expert.

aangeboren

Naast ontelbare uren bloed, zweet en tranen, welwillende ouders en veeleisende
coaches, hebben toppresteerders nog iets gemeen: een enorme motivatie en
doorzettingsvermogen. Die rage to master is volgens psychologe Ellen Winner van
het Boston College in de Verenigde Staten wèl aangeboren. &quotEen normaal kind
kun je niet drie uur per dag achter de piano zetten, dat wordt opstandig", zegt
ze aan de telefoon. Winner bestudeert ook al jaren begaafde kinderen, en komt
tot een andere conclusie dan Ericsson. &quotEr zijn een heleboel aanwijzingen
dat training het brein kan veranderen, en het gedrag kan veranderen, waardoor je
op veel hogere niveaus kunt komen dan je voor mogelijk hield", vertelt ze.
&quotMaar dat wil niet zeggen dat je door training ieder gewenst niveau kunt
halen. Ik denk dat er biologische grenzen zijn, en aangeboren verschillen in
talent."

Begaafde kinderen laten volgens Winner vaak al voor iedere vorm van training
zien dat ze uitzonderlijk zijn. &quotKleine kinderen beginnen liedjes uit te
zoeken op de piano, tekenen dingen die ze op die leeftijd normaal gesproken nog
niet kunnen, of zijn gefascineerd door getallen."

Winner vermoedt dat getalenteerde kinderen geboren zijn met een uitzonderlijk
brein dat bijzonder snel dingen kan leren op het gebied waar het kind in
uitblinkt. Samen met muzikantenbreinspecialist Schlaug volgt ze nu een groep
jonge kinderen die al dan niet muzieklessen nemen. &quotOver twee jaar zal
blijken wie van de kinderen muzikaal talent heeft, en dan kunnen we gaan
onderzoeken of hun brein er voor de training al anders uitziet", vertelt ze.

Vorig jaar publiceerden Schlaug en Winner de testresultaten en hersenscans van
de kinderen voordat zij met de lessen begonnen. Ze vonden geen verschillen
tussen de twee groepen. Dat betekent volgens Winner niet dat er geen individuele
verschillen zijn. &quotAls we straks gericht kunnen kijken naar de hersenscans
van getalenteerde kinderen, zouden we een aanzet naar de verschillen in het
volwassen muzikantenbrein kunnen vinden."

Met een onderdeel van de maakbare experttheorie is Winner het wel eens. &quotHet
is duidelijk dat training onze grenzen kan verleggen. Pianostukken die musici
vroeger als verschrikkelijk moeilijk bestempelden, vindt men tegenwoordig niet
meer moeilijk. En de muzieklesmethode voor jonge kinderen die de Japanner
Shinichi Suzuki ontwikkelde, laat zien dat alle kinderen veel meer met muziek
kunnen dan we ooit hadden gedacht. Maar ik vind het een beetje dwaas te zeggen
dat het allemaal training is, en geen aanleg. Net zoals het niet alleen maar
aanleg kan zijn."

Aanleg of niet, nurture-aanhangers als Sitskoorn denken dat een gebrek aan drive
niet een aangeboren beperking hoeft te zijn. &quotOok doorzettingsvermogen is te
leren, net zo goed als lezen en schrijven", zegt Sitskoorn. &quotAls je iets
wilt bereiken en je hebt het nog niet, zul je daar op moeten trainen, naast alle
andere vaardigheden die je nodig hebt om je doel te bereiken." Belangrijk is
volgens Sitskoorn dat iemand een doel kiest dat hij leuk vindt. &quotDan ben je
meer gemotiveerd en heb je meer doorzettingsvermogen."

Motivatie opbrengen, keuzes maken, aandacht richten, en het uitstellen van
bevrediging zijn allemaal functies van de prefrontale cortex, die achter het
voorhoofd ligt. Vooral belangrijk zijn de verbindingen van dit gebied naar
hersengebieden die gevoelig zijn voor beloning. Maar hoe iemand moet trainen om
een doorzetter te worden, is nog niet duidelijk, hoewel iedere topcoach er zo
zijn trucjes voor zal hebben.

Dat motivatie en doorzettingsvermogen je ver kunnen brengen, heeft Sitskoorn
gezien bij Nederlandse topsporters die in het UMC Utrecht kwamen revalideren na
hersenschade. &quotMensen bij wie dertig procent van hun brein aantoonbaar kapot
was, deden binnen zes maanden hun sport weer!" vertelt ze. &quotNiet op
topniveau, maar zelfs daar kwamen ze na enige tijd weer aardig in de buurt.
Volgens het boekje kán dat helemaal niet, maar het lukte ze toch, omdat ze heel
gedreven, dag in, dag uit, gingen trainen."

Betekent dit dat alles weer goed kan komen na een hersenbloeding, als je je maar
hard genoeg inzet? &quotNee", benadrukt Sitskoorn, &quoter zijn natuurlijk
beperkingen. En wat bij de ene patiënt werkt, hoeft bij de ander niet te werken.
Maar de lat van wat bereikbaar is, ligt wel veel hoger dan de meeste mensen
denken. Kijk, ben je blind, dan kun je geen kunstschilder worden. Heb je geen
benen, dan wordt marathonlopen moeilijk. Maar marathon-rolstoelen wordt een
optie."

aandacht

Intensieve training kan mensen heel ver brengen. Die training moet wel gericht
zijn op de punten die verbeterd moeten worden om het beoogde doel te bereiken.
Een coach is daarbij onmisbaar. Bovendien moet de training met aandacht
gebeuren. Zodra een handeling geautomatiseerd is, verandert er in het brein
niets meer.

Voor verschillende hersenaandoeningen zijn nu therapieën in ontwikkeling die
door middel van gericht en geconcentreerd herhalen de hersenen moeten hervormen.
Bijvoorbeeld voor schizofrenie, manisch-depressiviteit, en autisme. Voor angst-
en dwangneuroses, bewegingsstoornissen door hersenschade en het voorkomen van
dementie worden zulke therapieën al breder toegepast. Maar het onderzoek staat
nog in de kinderschoenen.

De Amerikaanse psycholoog Edward Taub van de University of Alabama in Birmingham
loopt al 48 jaar mee in het onderzoek. Hij was met zijn omstreden apenonderzoek
een van de grondleggers van de huidige inzichten in het manipuleerbare brein.
Hij vertaalde die inzichten in gedragstherapieën voor mensen die bijvoorbeeld
een arm niet meer kunnen bewegen als gevolg van een hersenbloeding. Zijn
constraint-induced movement therapy houd in dat de nog goed werkende arm twee
weken lang in zijn bewegingen wordt beperkt door een mitella. De slechte arm
moet de patiënt dan juist intensief gebruiken. Sommige patiënten kunnen zo jaren
na een hersenbloeding nog hun ledematen weer leren gebruiken. Maar bij veel
anderen werkt het niet.

Een andere pionier in het onderzoek naar de flexibiliteit van hersenen is
Michael Merzenich. Hij is rotsvast overtuigd van de verregaande maakbaarheid van
het brein. In de jaren tachtig lieten hij en zijn medewerkers zien dat
geïnactiveerde hersengebieden van volwassen apen snel ingezet werden voor andere
functies. Aan de Universiteit van Californië, San Francisco dokterde hij onder
andere therapieën uit voor kinderen met taal- en leesstoornissen zoals dyslexie.
Hij benaderde de stoornis niet als een visuele stoornis, maar als een
gehoorsstoornis. Hij trainde de kinderen door ze urenlang heel langzaam
uitgesproken woorden te laten horen. De uitspraaksnelheid schroefde hij steeds
op, totdat de kinderen de letters in gewone spreektaal konden onderscheiden. Ook
voor dit onderzoek geldt: veel kinderen met die stoornissen hebben er baat bij,
maar een hele groep niet.

Merzenich is ook wetenschappelijk directeur van Posit Science, een Californisch
bedrijf dat een computerprogramma ontwikkelde waarmee ouderen hun hersens gezond
en efficiënt kunnen houden. Die dubbele pet maakt dat sommige
collega-onderzoekers de objectiviteit van zijn resultaten met argwaan bekijken.
Het computerprogramma bestaat uit een reeks oefeningen die de snelheid verhogen
waarmee mensen twee geluiden kunnen onderscheiden. In augustus dit jaar
publiceerden hij en zijn medewerkers de effecten van de training (Proceedings of
the National Academy of Sciences, 15 augustus). Acht weken lang dagelijks een
uur oefenen maakte dat de verwerkingssnelheid van de hersenen met veertig
procent toenam, en het geheugen op verschillende punten verbeterde.

hersentumor

Merzenich is lang niet de enige die zich op de breinfitnessmarkt begeeft. Op
veel plaatsen worden dergelijke programma's ontwikkeld. Ook in het
NeuroCognitief Centrum Nederland, waar Sitskoorn directeur van is, loopt een
onderzoek naar de effecten van een trainingsprogramma dat lichamelijke
activiteit met hersengymnastiek op de computer combineert. &quotZowel
lichaamsbeweging als cognitieve stimulatie bevordert de aanmaak van nieuwe
zenuwcellen en van nieuwe verbindingen tussen zenuwen", legt ze uit. &quotWij
trainen bijvoorbeeld mensen die stoornissen hebben door een hersentumor, en
kijken of hun geheugen, aandacht, en planvermogen daardoor verbeteren."

De komende decennia zal duidelijk worden in welke mate, en hoe we ons brein
kunnen manipuleren. Maar volgens Sitskoorn kunnen we met de prille inzichten nu
al ons voordeel doen. Ze wil af van het gemak waarmee mensen zeggen: 'Dat kan ik
nu eenmaal niet', of 'Niemand bij ons in de familie kan dat'. &quotDaarmee
sluiten we heel veel mogelijkheden die we hebben bij voorbaat uit. Je genen
geven je een voorsprong, of een achterstand, maar daar hoef je je niet bij neer
te leggen. Binnen de beperkingen is heel veel mogelijk."

Het academische gebakkelei over genialiteit zal nog wel even doorgaan, maar voor
de gewone man en vrouw en hun kinderen is de boodschap duidelijk. Voor wie dat
wil valt het brein veel meer te vormen, en valt veel meer te bereiken dan ooit
voor mogelijk werd gehouden. Niet door &quotTsjakka!" te roepen, maar door te
trainen, trainen, trainen.

LOAD-DATE: December 2, 2008

LANGUAGE: DUTCH; NEDERLANDS

NOTES: 'Je hoeft je niet bij je genen neer te leggen'; Boek over brein; Margriet
Sitskoorn is neuropsycholoog en ontwikkelingspsycholoog. Zij doet onderzoek naar
de relatie tussen gedrag en brein. Ze is hoofd van de Cognitive Neuroscience
Unit van het Universitair Medisch Centrum Utrecht, en directeur van het
NeuroCognitief Centrum Nederland.; In haar boek beschrijft Margriet Sitskoorn de
wetenschappelijke inzichten in de veranderlijkheid van het levende brein. In zes
hoofdstukken laat ze zien hoe ons dagelijks gedrag de hersenen kan veranderen,
en zelfs aanzetten tot zelfvernieuwing. De toon van het boek is afwisselend
wetenschappelijk en populair, met hier en daar een onverwacht jolige uithaal.
Eerst komt de ingewikkelde anatomie van het brein aan bod. Vervolgens trekt een
stoet kleurrijke personen voorbij, zoals de violiste die haar hersenen opnieuw
vormde, de jongen die door kippen werd opgevoed, en de man die door hard
studeren een rekenwonder werd. Deze en talloze andere voorbeelden illustreren
hoe het gebruik van zintuigen, de motoriek, onze emoties en onze cognitieve
vaardigheden de hersenen veranderen. En hoe op hun beurt hersenen ons gedrag
bepalen. Ook aan bod komen de gevoelige periodes vroeg in het leven, waarin het
brein aan bepaalde stimuli blootgesteld moet worden om sommige gedragingen te
ontwikkelen. De optimistische boodschap is dat het brein voor veel zaken het
leven lang open blijft staan voor verandering.; Het maakbare brein. Gebruik je
hersens en word wie je wilt zijn.; Uitgeverij Bert Bakker, Amsterdam. Prijs:
17,95 euro.

GRAPHIC: 0411WEThersenengroot
0411WEThersenlamp
0411WEThersennoot
0411WETherseninstructiekopke
0411WEThersenlezen

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              20 of 130 DOCUMENTS



                                NRC Handelsblad

                                November 3, 2006

SECTION: OPINIE; Blz. 7

LENGTH: 362 woorden


Tarief 'gewone' advocaat al probleem voor burger

In NRC Handelsblad van 28 oktober stelt advocaat C. Drion dat sprake is van een
'groot maatschappelijk probleem', omdat de bijstand van een topadvocaat door de
hoge uurtarieven alleen is weggelegd voor grote bedrijven. Uit onderzoek van
rechtsbijstandverzekeraar DAS blijkt dat het probleem niet beperkt is tot
topadvocaten.

Bij rechtsbijstandverzekeraars in Nederland wordt een deel van de zaken
uitbesteed aan een advocaat van buiten de verzekeraar, meestal omdat de wet
verplichte procesvertegenwoordiging door een advocaat voorschrijft.
Rechtsbijstandverzekeraars zijn daarmee een grootverbruiker van
advocatendiensten. DAS heeft in een steekproef bij dossiers die zijn uitbesteed
aan externe advocaten het gedeclareerd uurtarief gemeten. Gemiddeld komt dit uit
op 219 euro. In deze zaken is de cliënt een particulier of een ondernemer uit
het MKB die zélf zijn advocaat heeft uitgezocht. De advocaat heeft geen
afspraken met DAS over het tarief. Deze steekproef geeft daarom een
representatief beeld van de uurtarieven die door de gemiddelde advocaat in
rekening worden gebracht aan de gewone burger die rechtsbescherming zoekt.

Drion concentreert zich in zijn artikel op de topadvocaten. Die halen hun omzet
voor het grootste deel zeker niet uit juridische hulp voor particulieren en
kleinere MKB-ondernemers.

Het maatschappelijk probleem is dan ook groter dan Drion stelt. De gewone burger
heeft namelijk al problemen met de uurtarieven van 'gewone' advocaten.
Topadvocaten hebben toptarieven, richten zich op de top van de markt en zijn
meestal gespecialiseerd in rechtsgebieden die voor particulieren en MKB'ers niet
of minder relevant zijn. Rechtsbijstandverzekeraars wijzen al langer op de hoge
tarieven in de Nederlandse advocatuur en de problemen die die voor de burger met
zich meebrengen.

Een andere vormgeving van het procesmonopolie zou de burger kosten besparen.
Helaas heeft het kabinet onlangs besloten om geen wijzingen aan te brengen in
het wettelijke procesmonopolie van de advocatuur, door het standpunt van de
Commissie Advocatuur in deze over te nemen.

Jan Moerland

DAS Rechtsbijstand

Directeur Legal Services

LOAD-DATE: November 3, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              21 of 130 DOCUMENTS



                                NRC Handelsblad

                                October 30, 2006

SECTION: Opinie; Pg. 7

LENGTH: 382 words


Het bericht 'Topadvocaat ontoegankelijk door toptarief' (NRC Handelsblad, 28
oktober) veronderstelt dat het hier alleen tarieven van topadvocaten betreft.
Dat is onjuist.

Ondergetekende is bezig met het afwikkelen van een 'relatie', een
privé-aangelegenheid. Wederpartij heeft vertrek uit de woning geëist en
gewonnen. De kosten van deze niet gewenste juridische procedure bedragen ruim
zesduizend euro, zijnde twee maandsalarissen (netto).

Ondergetekende meent nog een en ander te mogen verrekenen met ex: meest recente
nota van de advocaat: 946 euro. Specificatie: twee telefoongesprekken met
cliënt, drie e-mail berichten en één brief. Dertig procent van mijn netto
maandinkomen.

Het betreft hier een klein advocatenkantoor (geschat 15 advocaten) en een senior
medewerker (geen partner) die drie dagen per week voor zijn cliënten beschikbaar
is (meestal). Ik verdien te veel voor een pro-deoadvocaat en te weinig om mij
een stagiaire te kunnen veroorloven.

Ronald van Bueren

Amsterdam

Volgens advocaat C. Drion zijn topadvocaten zo duur geworden dat ze
ontoegankelijk zijn geworden voor gewone burgers en bedrijven (NRC Handelsblad,
28 oktober).

Hij vergeet dat de 'topadvocaten' (wat en wie is een topadvocaat eigenlijk) en
de 'toptarieven' waarover hij spreekt betrekking hebben op tien procent of
minder van de verleende bijstand door advocaten. Het zal daarbij eerder gaan om
fusies en transacties van grote bedrijven dan om het oplossen van bijvoorbeeld
een juridisch probleem van een particulier of ondernemer in het MKB.

Drion gaat voorbij aan het feit dat bijstand op kosten van de overheid
(gefinancierde rechtshulp) wordt verleend door een zeer groot aantal advocaten.

De kosten van zodanige bijstand voor de laagste inkomensgroepen zien op een
eenmalige eigen bijdrage van 90 euro of zelfs 13,50 euro bij een advies.

Dat hieraan geen aandacht wordt besteed, omdat gefinancierde rechtshulp 'niet
sexy' schijnt te zijn: het zij zo, maar dit miskent de werkelijkheid.

Diegenen die niet in aanmerking komen voor gefinancierde rechtshulp, kunnen op
betalende basis terecht bij een advocaat, welke géén ambtenaar is, maar een
ondernemer met vaste lasten, personeelskosten en dergelijke.

Ook dan liggen de gehanteerde uurtarieven zelden zo extreem hoog als Drion
stelt.

P.A. Beekman

advocaat, Leiden

LOAD-DATE: October 30, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              22 of 130 DOCUMENTS



                                NRC Handelsblad

                                October 28, 2006

Topadvocaat ontoegankelijk door toptarief;
'Maatschappelijk probleem'

SECTION: Binnenland; Pg. 3

LENGTH: 390 words

DATELINE: Den Haag, 28 okt.


Topadvocaten zijn zo duur geworden dat alleen de zeer rijken of grote bedrijven
hen kunnen inhuren. De diensten van topadvocaten zijn "volstrekt ontoegankelijk"
geworden voor gewone burgers of bedrijven.

Dit schrijft de advocaat C. Drion in een commentaar in het Nederlands
Juristenblad. Hij spreekt van een "werkelijk groot maatschappelijk probleem".
Senior advocaten vragen volgens Drion uurtarieven van 325 euro, maar een
"meervoud daarvan" is volgens hem geen uitzondering. Als gevolg van de
winstaandelen van zogeheten "volledig delende partners bij de grotere kantoren"
zijn hun jaarinkomens volgens Drion "diverse malen hoger" dan het inkomen van de
minister-president.

Drion schrijft zijn commentaar naar aanleiding van een publieksonderzoek van de
Orde van Advocaten eerder deze maand. Daaruit bleek dat 88 procent van de
ondervraagden de advocaat ziet als iemand die 'veel' verdient en 28 procent als
'duur'. Drion noemt het verbazingwekkend dat advocaten buiten schot blijven in
de maatschappelijke discussie over topinkomens. "Hoe zou de maatschappij
reageren wanneer bijvoorbeeld de beste medisch specialisten alleen nog voor de
allerrijksten hun diensten zouden verlenen"

De commerciële advocatuur is zo bezig geld te verdienen dat ze tekortschiet in
haar publieke verantwoordelijkheid om de burger toegang tot het recht te bieden.
Volgens hem besteedt de beroepsgroep noch het kabinet enige aandacht aan de
toegang voor de burger tot die delen van het recht die in handen zijn gekomen
van onbetaalbare specialisten. De grote commerciële kantoren negeren het
probleem.

De mogelijkheid voor de burger om met een beroep op artikel 13 van de
Advocatenwet via de deken toegang te krijgen tot een topadvocaat, is volgens hem
in de praktijk een dode letter. Drion is een in IT-recht gespecialiseerde
advocaat en partner bij het kantoor Kennedy van der Laan in Amsterdam.

Er zou volgens Drion naar analogie van de code-Tabaksblat ook voor de advocatuur
een gedragscode moeten komen die de advocatuur verplicht het probleem zelf op te
lossen. Drion meent dat kantoren verplicht moeten worden een deel van de omzet
te reserveren voor gespecialiseerde hulp aan cliënten voor wie dat nu
onbereikbaar is. De Orde van Advocaten zou veelverdieners ook een hogere
ledenbijdrage kunnen vragen om zo met een fonds de toegang tot het recht te
verbeteren.

LOAD-DATE: October 28, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              23 of 130 DOCUMENTS



                                NRC Handelsblad

                                October 28, 2006

SECTION: Voorpagina; Pg. 1

LENGTH: 183 words


Rotterdam, 28 okt. Rotterdam kan na een ingrijpende hervorming van zijn
bouwtoezicht drie keer meer inspecties uitvoeren, waardoor veiligheidsrisico's
sterk zijn gereduceerd. Dit blijkt uit een interne evaluatie van proefprojecten.
De bouwsector wil daarom zulke hervormingen elders stimuleren. Pagina 2

Den Haag, 28 okt. Topadvocaten zijn zo duur dat hun diensten "volstrekt
ontoegankelijk" zijn voor gewone burgers of bedrijven. Advocaat C. Drion spreekt
in het Nederlands Juristenblad van een "werkelijk groot maatschappelijk
probleem".Pagina 2

Teheran, 28 okt. President Bush wil dat de internationale gemeenschap de
inspanningen "verdubbelt" om Iran af te houden van atoomplannen. Iran zegt dat
het een tweede net van centrifuges heeft. Pagina 5

Willemstad, 28 okt. De Antilliaanse Stichting Overheid Accountantsbureau heeft
de jaarrekening 2001 van Curaçao afgekeurd. De accountantscontrole vond voor het
eerst plaats. Pagina 25

Rome, 28 okt. Wielrenner Ivan Basso mag weer aan profkoersen meedoen. De
Italiaanse bond heeft de aanklacht tegen de van doping verdachte coureur
ingetrokken.Pagina 11

LOAD-DATE: October 28, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              24 of 130 DOCUMENTS



                                NRC Handelsblad

                                October 28, 2006

Leer van het verleden - en zoek daarbij niet  de emotie, maar  streef simpel
naar kennis

BYLINE: Hans Goedkoop

SECTION: Opinie & Debat; Pg. 15

LENGTH: 3074 words


We zijn de moderniteit ingerend als een stripfiguur die blindelings vooruit holt
tot hij merkt dat hij luchtledig boven een ravijn hangt. Help! Aandacht voor de
geschiedenis moet houvast bieden.

Bij aanvang van het academisch jaar 1982-83 werden eerstejaars geschiedenis aan
de Universiteit van Amsterdam verwelkomd met een openingscollege. Dat ging
ongeveer zo:

U bent hier met 300 eerstejaars, een abso-luut record, en wij vragen ons af wat
u hier komt doen. Wellicht hoopt u na uw studie op een baan aan onze faculteit
of in het onderwijs. Maar die baan heb ik al, of een collega van mij die ook nog
lang geen 65 is, en andere banen zullen er niet komen, want de samenleving hecht
niet aan geschiedenis. Geschiedenis richt zich op het verleden en de samenleving
richt zich op de toekomst.

Wellicht heeft u zich al verzoend met de werkloosheid die u wacht, maar denkt u
dat u hoe dan ook van de geschiedenis zult leren. Dat de samenleving hoe dan ook
van de geschiedenis kan leren. Dat is een misverstand. Het enige wat de
geschiedenis ons leert, is dat men er geen fluit van leert.

Na drie kwartier mochten de propedeuten de zaal weer uit, met de ziel onder de
arm. Het was natuurlijk leuk bedoeld, maar al met al gaf de spreker ons geen
argument waarom je dan wél geschiedenis moest gaan studeren. Misschien wist hij
dat zelf ook niet goed meer.

Dat was de sfeer, nog geen vijfentwintig jaar geleden. En pas als je die geest
van toen oproept, besef je wat een wonder zich sindsdien aan de historische
cultuur voltrokken heeft.

Het begon nog voor het einde van dat propedeusejaar, 1983. In ons land ging De
naam van de roos van Umberto Eco, een verhaal dat in de hoge Middeleeuwen
speelde, plotseling in tienduizenden exemplaren over de toonbank. Al snel
volgden Montaillou van Emmanuel Le Roi Ladurie, een flink wetenschappelijk
betoog in dezelfde sfeer, en Het parfum van Patrick Süskind, een roman die
gesitueerd was aan de vooravond van de Franse Revolutie. Boek na boek liet ons
een ver verleden zien als pittoresk, bizar, betoverend, en we kregen er geen
genoeg van.

Gaandeweg verschoof de aandacht naar een meer nabij verleden. In de jaren
negentig was er een golf aan biografieën, meest van negentiende- en
twintigste-eeuwse helden, en een golf van alles wat zich laat omschrijven met de
woorden Geert en Mak. Er kwamen ook historische Bouquetreeksuitgaven, een
onderschat deel van de historische boekenmarkt. Mensen gingen ook zelf aan de
slag en stapten archieven binnen om hun stamboom uit te zoeken. Verenigingen
voor lokale geschiedenis bloeiden. Re-enactment kwam op, het heropvoeren van
historische gebeurtenissen in kostuum.

Ook de overheid is inmiddels aangestoken. De Tweede Kamer voert debatten over
ons historisch bewustzijn, of wij dat nog hebben, en zo niet hoe erg dat is. Ze
debatteert zelfs over de manier waarop musea het kunnen verbeteren en slaat met
de vuist op tafel als het kabinet daar niet genoeg mee doet. Geschiedenis zou
moeten worden ingezet om nieuwkomers in te burgeren en oudkomers bij te
spijkeren, om de cohesie van de samenleving te bevorderen en nog veel meer.
Onder bijna algemene instemming ontving onderwijsminister Van der Hoeven deze
maand de langverwachte Canon van Nederland, de vijftig elementen uit ons
nationaal verleden die wij allen zouden moeten kennen.

Zo heeft de slinger van de tijdgeest nu het andere uiterste bereikt,
geschiedenis gaat over hier en nu en ons. Wat is er gebeurd, dat we nu
schijnbaar vanzelfsprekend vinden wat we vijfentwintig jaar geleden even
vanzelfsprekend afwezen

Het eerste wat opvalt, is dat vakhistorici in die ontwikkelingen nauwelijks een
rol hebben gespeeld. Ze zaten erbij en keken ernaar als kippen naar het onweer.
In de jaren tachtig vormden historici een in zichzelf gekeerd gezelschap, dat
met scepsis en vervreemding naar de buitenwereld keek. En naar zichzelf, want
het was triest gesteld met hun vertrouwen in de mogelijkheden van het vak.
Geschiedenissen van complete tijdperken en rijken schreven ze niet meer, dat was
hoogmoed. Het verleden heette zo complex te zijn dat er geen grote lijn meer in
te vinden was. Het enige waar nog over te schrijven leek waren de losse korrels
- deelstudies voorzien van kanttekeningen over de onkenbaarheid van alles.

Ook van buiten de universitaire muren kwamen er signalen dat geschiedenis niet
veel meer kon betekenen. Voor het publiek bestond er weliswaar een Tweede
Wereldoorlog die het denken over goed en kwaad beheerste, maar daarvóór leek er
nooit veel gebeurd te zijn. De samenleving zat al sinds de wederopbouw in een
kringloop van geestdriftige moderniseringen, die veel van wat traditie en
historie was verzwolgen had. Van de boerenstand en kleine middenstand tot aan de
zuilen en de kerken en God zelf - de jaren zeventig en tachtig waren het moment
waarop ze onherroepelijk werden verdoemd tot het museum.

Het voornaamste dat overbleef van de geschiedenis was een schoolvak. Maar het is
merkwaardig om je kinderen te leren wat je zelf net hebt ontdaan van zijn
betekenis, dus driemaal raden hoe het daarmee afliep. History is more or less
bunk, had Henry Ford ooit al gezegd, als voorvechter van een Amerikaans soort
moderniteit, en hij kreeg ook bij ons gelijk. We waren door en door modern
geworden.

Maar misschien lag daarin juist wel het begin van de herrijzenis van de
geschiedenis. In die jaren zeventig en tachtig brachten economische recessies
het geloof in de moderniteit net een gevoelige slag toe. Premier Ruud Lubbers
begon in 1982 als minister-president aan zijn sanering van de welvaartsstaat.
Nederland heette 'ziek' te zijn, onzekerheid greep om zich heen. We voelden aan
dat we de moderniteit in waren gerend als een stripfiguur die blindelings
vooruit holt tot hij merkt dat hij luchtledig boven een ravijn hangt, en ineens
was er een dringende behoefte aan een terugweg.

Terwijl de vakhistorici nog tot de nek toe zaten ingegraven in hun scepsis, was
het daarmee de gewone burger die in een soort wilde actie aan de basis het
voortouw nam om de geschiedenis weer tot leven te roepen. Geschiedenis als
volksbeweging.

Zo begon de slingerbeweging, maar die kreeg haar vaart vervolgens van iets
anders. Deze nieuwe historische belangstelling betekende ook een nieuw soort
belangstelling. Ze ging niet uit van kennis, inzicht, voeling met het verleden,
want dat was het punt nou juist, dat was er allemaal steeds minder. Ze ging uit
van het gebrek dat daaraan was ontstaan. Ze ontstond niet vanuit een historisch
besef, maar vanuit een historisch gemis en een verlangen om daar iets aan te
veranderen.

Dat vroeg vervolgens om een specifieke nieuwe vorm van geschiedbeoefening.
Eentje die niet alleen vertelde over toen, maar ook over de lijnen tussen toen
nu, zodat de breuk met het verleden overbrugd kon worden. Een geschiedschrijving
die pendelde tussen de tijden - en die kwam er ook. Denk aan een boek als In
Europa van Geert Mak, geschreven als een hedendaagse reis langs plekken waar
ooit geschiedenis werd geschreven. Of aan Plaatsen van herinnering, de nieuwe
reeks, naar Frans model, die iets soortgelijks doet door de 'ankerplaatsen' te
bezoeken van de vaderlandse geschiedenis.

Met die benadering werden de gangbare verhoudingen omgekeerd. Het ging er niet
meer om of wij betekenis aan het verleden konden meegeven maar, omgekeerd, of
het verleden ons aan een betekenis kon helpen. Zoals romanschrijver Frans
Kellendonk het in de jaren zeventig al zei, in een onovertroffen typering van de
menselijke kwetsbaarheid uit zijn debuut Bouwval: 'Wij hebben de geschiedenis
meer nodig dan de geschiedenis ons nodig heeft'.

Vanuit dat inzicht werd het in de jaren negentig zowaar weer mogelijk te
overwegen dat er van geschiedenis te leren valt. Wij mensen baseren ons gedrag
nu eenmaal op een inschatting van onze situatie en die maken we op grond van
intuïties en ervaringen en vooroordelen, dus op grond van inzichten uit ons
verleden. Zo doen we het als individu, als groep, als maatschappij. Waar zouden
we van leren als het niet van het verleden is

Dat is de intuïtie die wij de afgelopen vijfentwintig jaar weer hebben
terugveroverd op de hoogmoed van de moderniteit. We doen het ermee, met de
geschiedenis, want we hebben niet anders, we beseffen het als nooit tevoren nu
tot ons is doorgedrongen wat we allemaal al aan geschiedenis zijn kwijtgeraakt.
We klauwen ons dus vast aan wat er nog te achterhalen valt. Het verleden dat we
hadden afgedankt als dood gewicht, roepen we terug als een onmisbare bron van
levenskracht.

Het hinderlijke van de lessen die we uit het verleden trekken is natuurlijk wel
dat het soms de verkeerde blijken. Dat is het tragische van ieder heden en het
ironische van iedere geschiedenis, en daarin schuilt een onontkoombare moraal,
te weten dat de dingen altijd ingewikkelder en tegenstrijdiger zijn dan je
denkt. Dat elk gelijk een achterkant heeft, elke blik een dode hoek vertoont, en
dat je dus ook weer niet al te snel moet zijn met lessen trekken. Het is de
hogere moraal van mensen die belangstellen in het verleden omdat ze met argwaan
kijken naar de trotse overtuigingen van hun eigen tijd.

Toch zijn er onder deze mensen ook die nog een stap verder willen gaan in hun
moraal. Ze hechten niet aan het vitale van gedachten en verbazing, ze willen
lessen trekken waar je iets aan hebt, in die zin dat je er een plan van aanpak
van kunt maken.

Die houding, op zichzelf van alle tijden, dook met onverhoedse kracht op in het
jaar 2002. Europa raakte uit de gratie en de Nederlandse identiteit, of het
gebrek eraan, kwam op de voorgrond. Pim Fortuyn pikte dat thema op en bracht
daarbij ook de geschiedenis in het spel, op een manier waarop het in de
naoorlogse Nederlandse politiek niet eerder was gedaan. Hij maakte die typisch
hedendaagse pendelbeweging tussen heden en verleden. Aan de ene kant verwees hij
naar de jaren vijftig, aan de andere kant bepleitte hij juist verdere
modernisering van ons land, en dat zodanig dat het meer werd dan een
tegenstrijdigheid. Hij koos de jaren vijftig als een sfeerschets voor het soort
hervormingen waaraan hij dacht. Geschiedenis als instrument voor de vooruitgang
van de natie.

Dat raakte de tijdgeest blijkbaar op een zenuw, want sindsdien is het een
leidmotief geworden in het Nederlandse nieuws. Premier Balkenende claimt een
'VOC-mentaliteit', voormalig VVD-leider Van Aartsen riep op tot
'neopatriottisme', en ook andere opiniemakers historiseren mee. Vooral waar het
gaat over de toekomst van de nieuwe Nederlanders. Die behoren in hun
burgerschapsvorming de verzuiling mee te krijgen, de Verlichting door te maken,
de geboorte- of juist sterfdag van Willem van Oranje uit het hoofd te leren en
zo mogelijk nog verder terug te gaan, want volgens Paul Cliteur ligt bij de
Grieken en Romeinen pas ons ware 'vormingsideaal'. Bij de democratie van het
Athene onder Pericles vooral, dat trots was op de superioriteit van zijn
beschaving en daar toch humaan bij bleef.

Het punt van die historiseringen is alleen wel dat je de feiten niet moet willen
checken. Want dan vind je, om maar iets te noemen, dat de democratie van Athene
onder Pericles zo'n veertigduizend burgers kende, die in al hun humaniteit zo'n
driehonderdduizend buitenstaanders onder de plak hielden, voor wie het
onmogelijk was door te dringen tot het burgerschap. Grootscheepse slavernij, als
lichtend voorbeeld voor de multiculturele samenleving van vandaag.

Je kunt je daarom afvragen of dit nog wel met geschiedenis te maken heeft. Dit
soort verwijzingen naar het verleden kan geweldig effectief zijn als retorische
manoeuvre, zoals Fortuyn besefte, en je kunt dat desgewenst vitaal noemen. Maar
een vitaliteit van het verleden is het niet. Er wordt daar niets ontdekt, er
komt geen vonkje van verrassing of ontroering af, het dient uitsluitend om gezag
te geven aan een wensdroom over onze samenleving. Het wordt als het ware ingezet
ter heiliging, zoals dat ook wel met de Bijbel wordt gedaan. Het is het Laatste
Woord, hier past geen tegenspraak, en daarmee slaat de slinger van de tijd
definitief door. Geschiedenis wordt een geloof.

Het is verleidelijk om dat geloof te ironiseren. Ooit, toen we nog in tradities
leefden, hadden we een God die orde aan de samenleving gaf en mensen met elkaar
verbond - religie komt per slot van religare, wat Latijn is voor verbinden. Die
God hebben we de bons gegeven, maar dat geeft niet, want nu hebben we iets
anders dat misschien wel net zo goed werkt. Als dat geen ironie van de
geschiedenis is.

Maar het zou te makkelijk zijn om dat geloof daarmee op afstand te houden. Want
elementen ervan zijn ook te vinden bij minder vergaande vertegenwoordigers van
de historische revival van de afgelopen vijfentwintig jaar - en eigenlijk bij
iedere interessante omgang met geschiedenis. Without God only history remains,
zoals de Amerikaanse theoreticus van de geschiedenis Hayden White ooit zei. Na
God is de geschiedenis de enige vorm van religare die we over hebben, dus we
moeten die ook weer niet integraal weggooien. Het gaat erom te achterhalen waar
dat zinnig is en waar niet meer. Waar zit 'm de ontsporing

Daar is over nagedacht door Pierre Nora, de grote Franse onderzoeker van moderne
omgangsvormen met het verleden, tevens aartsvader van boekenreeksen als Plaatsen
van herinnering. De kiem van de ontsporing ligt voor hem al aan het begin van
die historische beweging van de laatste decennia. Doordat die uitging van
verlangen en gemis, persoonlijke gevoelens, werd geschiedenis beleefd in steeds
persoonlijker termen. Het ging erom er voor jezelf iets uit te halen. Het
verleden moest als een herinnering worden, alsof je erbij was geweest. Meer dan
om histoire gaat het hier om mémoire.

Die verschuiving bracht vervolgens ook een nieuw idee van waarheid met zich mee,
aldus Nora. Want de historische waarheid is natuurlijk mooi, maar die van de
persoonlijke ervaring voelt net even hoger. Het verleden dat je niet
interesseert, negeer je. Het verleden dat je wel interesseert, laad je op met
gevoelens en gedachten die nauw verbonden zijn met wat je als je identiteit
beschouwt. In een losvaste verhouding tot de feiten, niet gehinderd door
gevestigde interpretaties, schep je een geschiedenis die in de eerste plaats
getuigt van je behoeften, in de tweede plaats pas van een mogelijke
werkelijkheid van vroeger.

Ook in ons land zie je signalen voor dat schrikbeeld. Naast parlementariërs en
andere opiniemakers zijn er meer sociale groepen die hun eigen,
identiteitsbevestigende variant van de geschiedenis scheppen. Voor creolen staat
daarin de slavernij centraal, voor Indische Nederlandse de kolonisatie, voor
vrouwen weer een andere vorm van onderdrukking. Al die versies hebben het gelijk
van de emotie en houden zich dus ongevoelig voor kritiek van buitenaf. Wat heeft
een ander te vertellen over jouw 'herinneringen'

In die situatie blijft van 'religare' weinig over. Iedereen verbindt zichzelf
naar hartelust met een geschiedenis van eigen makelij, maar weinigen verbinden
zich nog met elkaar. De visies bieden tegen elkaar op, het beeld verbrokkelt en
verpulvert. Het verleden biedt ons heden geen houvast, het dreigt integendeel te
worden meegesleurd in de verwarring van het heden en daar nog aan bij te dragen.
Het ontpopt zich onbedoeld juist als modern, al te modern, en de conclusie lijkt
dus gerechtvaardigd dat die ooit zo enthousiast begonnen burgerliefde voor
geschiedenis een averechtse draai neemt. Er is weliswaar een groot verlangen
naar geschiedenis en daaruit groeit ook een oprechte belangstelling voor
geschiedenis, maar het is twijfelachtig of je ook kunt spreken van een groeiend
inzicht in geschiedenis. Dat brengt ons aan de meest recente variant van de
historische belangstelling van het moment, die voor een canon. In de jaren na
Fortuyn ontstond die onder intellectuelen die ook in het onderwijs weer aandacht
wilden voor geschiedenis. Zij streefden daarbij naar een herwaardering van wat
gemeenschappelijk is aan de geschiedenis, de collectieve hoogte- en
dieptepunten, en ze keerden zich daarmee tegen de groeiende verwildering van een
historische belangstelling die vooral wordt ingezet om een identiteit te dienen.
Doel was de terugkeer naar een bovenpersoonlijk perspectief, een hiërarchie van
het belangrijke en onbelangrijke, een standaard voor, bijvoorbeeld, elke
Nederlander.

Het idee sloeg aan. Er kwam een commissie van onpartijdige signatuur - en met
een verrassende samenstelling. Voor het eerst in al die vijfentwintig jaar
historische actie aan de basis ging het initiatief weer naar een groepje
hooggeleerde academische historici. Met onder hen een medewerker van de
Universiteit van Amsterdam die in 1982, jawel, een openingscollege gaf voor
eerstejaars.

Die man moet in de afgelopen vijfentwintig jaar een tikje van de tijdgeest
hebben meegekregen, want hij tekent in het eindrapport van de commissie voor de
overtuiging dat er van geschiedenis wel degelijk te leren valt, ja dat een canon
zelfs kan bijdragen tot burgerschap. 'Niet als vehikel voor nationale trots; wel
als een canon die betrokkenheid oproept'. Maar uiteindelijk blijft de commissie
dicht bij haar academische huis. Doel van de canon is eenvoudig kennis.

En ziedaar, na vijfentwintig jaar. Ineens is dat weer een verfrissende gedachte.
Kennis. Waarom Daarom. Want je kunt van het verleden willen leren, maar dan zul
je het eerst moeten kennen en op waarde schatten. Dat is het paradoxale. Als je
het tot instrument wilt maken voor het heden, zul je het eerst recht moeten
doen, ook in aspecten die zich niet helemaal instrumenteel laten maken. Het is
het enige wat kan voorkomen dat het religare van de geschiedbeoefening de
absurdistische trekken krijgt van een geloofsbeoefening.

De commissie laat daarbij alleen wel één vraag open. Zijn wij burgers nog over
te halen om die kennis te verwerven, zomaar om de kennis zelf We zijn eraan
gewend geraakt ons eigen spoor te trekken en snel resultaat te zien van ons
verlangen het verleden te benutten voor onszelf. Dat past ook bij ons onderwijs
en bij het calculerende karakter van de samenleving, alles in en om ons heen
neigt naar een hapklare bevrediging van onze hoogsteigen behoeften. Stappen wij
daar straks gedwee van af

Er is in elk geval een stok achter de deur, want without God only history
remains. Als we ook die niet meer in ere houden, blijft er weinig houvast voor
ons over.

Soms laat het historische beeld allereerst je eigen behoeftes zien

Bron hernieuwde aandacht is niet historisch besef, maar historisch gemis

LOAD-DATE: October 28, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              25 of 130 DOCUMENTS



                                NRC Handelsblad

                                October 28, 2006

Een mens zonder gezicht is een ding;
VLOET

SECTION: LEVEN & CETERA; Blz. 55

LENGTH: 972 woorden


Een blik wormen is er opengetrokken, in Groot-Brittannië, door de uitspraken van
de voormalige minister van Buitenlandse Zaken Jack Straw over de nikab.
Politici, commentatoren en gewone burgers hebben zich met verve in het debat
gemengd, maar niet iedereen heeft zich even behoedzaam uitgedrukt als Straw. De
Britse Commissie voor Rassengelijkheid heeft al gewaarschuwd voor
'nikab-rellen', die erger zullen zijn dan de rellen in Noord-Engeland vijf jaar
geleden. Ik moet het nog zien gebeuren. Ondertussen zijn er nog maar weinig
mensen die geen mening over het onderwerp hebben.

"Wat vind jij er eigenlijk van?" vraagt een vriend die schrijft voor een
uitermate politiek correct Brits tijdschrift. "Ik vind dat Jack Straw zich heel
persoonlijk en voorzichtig heeft uitgelaten", antwoord ik. "Nee", zegt hij, "ik
bedoel de sluier zelf." Ah, de hamvraag. Makkelijker is het om een oordeel te
geven over het debat. Want wat vind ik eigenlijk? Iedereen in de openbare ruimte
mag dragen wat hij of zij wil. Scholen, bedrijven en de overheid zijn een ander
verhaal. Maar toch, elke keer als ik zo'n zwarte gedaante zie, gaat er een klein
schokje door me heen nog voordat ik er goed en wel over na kan denken. In het
Westen lopen alleen leden van de Ku Klux Klan met een laken over hun kop. En een
zwart laken is eng. Dan is er ook nog het schrikbeeld dat je zelf zo weggestopt
zou kunnen worden.

"Ja maar", zegt mijn vriend, "als je het die vrouwen zelf vraagt, zeggen ze dat
ze er zelf voor gekozen hebben, vanwege hun religie." Wat heeft religie, denk ik
in stilte, nou te maken met een klederdracht die overduidelijk is bedacht door
vrouwenhatende mannen die hun bezit zo goed mogelijk willen opbergen? Op die
keuzevrijheid valt overigens ook wel wat af te dingen als het gaat om de
conservatievere geloofsgemeenschappen in Groot-Brittannië. "Maar", vervolgt hij
dan, "ik beken dat ik, los van alle rationele overwegingen, ook die huivering
voel."

Laten we die gênante huivering nu voor de grap eens niet wegzetten als doorsnee
middle class islamofobie. Want wat heeft het eigenlijk te maken met religie? Bij
mij in de buurt loopt een man rond, vermoedelijk geestelijk gestoord, die zich
van top tot teen heeft gehuld in lange donkere gewaden. Alleen aan zijn gestalte
kun je zien dat het om een man gaat. Uit zijn hoge Afrikaanse hoofdtooi steken
nog net wat dreadlocks, maar verder is er niets van hem te zien. Zelfs geen
ogen: zijn hele hoofd is in een soort zwarte tulband gezwachteld. Hoe hij zijn
weg weet te vinden is me een raadsel. Af en toe staat hij stil en draait dat
blinde, gezichtsloze hoofd langzaam opzij, alsof hij ergens naar kijkt. De
eerste keer dat ik dit zag, kreeg ik een weeïg gevoel in mijn maag en de
instinctieve aandrang weg te rennen. Zelfs mensen die hem geregeld op straat
tegenkomen, lopen nog altijd met een wijde boog om hem heen.

Ook eng: rubberen SM-maskers die alleen de neusgaten vrij laten. Van mens tot
object, tot ding, en dat is ook precies de bedoeling.

Het is een heel basaal biologisch gegeven dat mensen, van baby af aan,
onherroepelijk op de gezichten van anderen zijn gericht. Dat zit zo in onze
hardware dat we vanzelf overal gezichten in gaan zien, in huizen, bloemen, de
maan, wolken. Auto's hebben ogen als koplampen. Het zonnetje lacht. Voor de
filosoof Emmanuel Lévinas, die vond dat de westerse filosofische traditie te
weinig aandacht had voor het idee van 'de Ander', vormde het 'gelaat' een
cruciaal onderdeel van zijn denken. Wanneer wij iemand ontmoeten, doet 'het
gelaat van de Ander' een appel op ons. Het spreekt onze verantwoordelijkheid en
medemenselijkheid aan. Lévinas' filosofie heeft ook een religieuze component:
het goddelijke openbaart zich uitsluitend via het gelaat van de Ander.

Interessant genoeg klinkt dit terug in een artikel in The Guardian dat een jonge
islamitische vrouw aan het woord liet: "Er is geen echte reden waarom je een
nikab zou moeten dragen. Allah gaf ons gezichten en we zouden die gezichten niet
moeten verbergen. We should celebrate our beauty."

De nikab is niet alleen een symbool van afscheiding, het ís een afscheiding, net
zo goed als een gordijn dat is. Het maakt vrouwen tot dingen, ontmenselijkt.
Daarom gaat de vergelijking met andere vormen van religieuze uitingen - joodse
pijpenkrullen, een kruis of een sikh-tulband - ook zo totaal mank.

Maar een symbool is het ook, en wel een politiek symbool van zelfgekozen
segregatie en een afwijzing van westerse waarden. Het is het meest zichtbare
symbool van mislukte integratie, wat waarschijnlijk alle politieke aandacht
verklaart.

Hoe is het anders te verklaren dat er zich op dit moment een commissie buigt
over de juridische aspecten van een algemeen verbod op het dragen van boerka's
in Nederland? Ik heb een boerka op zolder liggen. Cadeautje van iemand die in
Afghanistan was geweest. Boerka's zijn blauw, met een soort geweven gaasje voor
de ogen. Je ziet er niets in, en ademhalen wordt behoorlijk lastig. Ook oogt de
lichte stof nogal brandgevaarlijk. Nu wil ik me niet laten voorstaan op mijn
exclusieve garderobe of zo, maar als er naast mij nog tien mensen zijn in
Nederland die een boerka bezitten, laat staan dragen, dan ben ik heel, heel
verbaasd.

Had de regering niet op z'n minst de moeite kunnen nemen om de juiste
terminologie te hanteren?

Ik ben heel benieuwd op welke grond de regering het dragen van welke
klederdracht dan ook in de openbare ruimte denkt te kunnen verbieden. En waarom
zo'n verbod 'voor de hand' ligt, zoals vice-premier Zalm zei. En welke westerse
waarden daarmee gediend zijn. Een ding is zeker: we worden het lachertje van
Europa. Maar het ís tenslotte ook best geestig, deze poging tot symboolpolitiek.
Alles is blijkbaar beter dan het afschaffen van het bijzonder onderwijs of het
anderszins aanpakken van de falende integratie zelf.

corine vloet

LOAD-DATE: November 16, 2006

LANGUAGE: DUTCH; NEDERLANDS

NOTES: Elke keer als ik zo'n zwarte gedaante zie, gaat er een klein schokje door
me heen

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              26 of 130 DOCUMENTS



                                NRC Handelsblad

                                October 21, 2006

Debat in verkiezingscampagne verarmt door     het nihilisme van de politieke
klasse

BYLINE: Jos de Beus

SECTION: Opinie & Debat; Pg. 17

LENGTH: 2158 words


Lijsttrekkers, parlementaire  journalisten en campagnestrategen denken ten
onrechte dat 'de gewone man' niet geïnteresseerd is in inhoudelijke debatten
over belangrijke onderwerpen. En dus zitten politici bij Paul de Leeuw en
presenteert premier Balkenende straks RTL Boulevard. Over het dreigende verval
van een politieke cultuur.

Verkiezingen van de Tweede Kamer: ze heten dé feestdag te zijn van de
parlementaire democratie. Maar de voorpret is van korte duur als kiezers worden
ondergesneeuwd door onbetrouwbare peilingen, als politici elkaar vliegen gaan
afvangen of met modder gaan gooien. Campagneleiders en campagneverslaggevers
willen rondom de kandidaten graag spanning creëren, afgewisseld met vermaak. Ze
vergeten dat Nederland helemaal geen behoefte heeft aan gemanipuleerde spanning.
Het land heeft sinds pakweg de opkomst van Fortuyn (herfst 2001) geen ogenblik
van verveling meer gekend.

Nu zijn campagneleiders en -verslaggevers per definitie kort van memorie. Voor
hen telt vooral de vraag welke lijsttrekker op de golf van recent gestegen
vertrouwen van bedrijven en consumenten wint of verliest. De kandidaat die
sneller dan de rivaal het televisiescherm haalt, blijft verkiesbaar. De
kandidaat die in persoonlijk contact de kiezer wil overtuigen, verspilt kostbare
hulpbronnen die beter kunnen worden ingezet voor media-optredens met een groot
bereik. Wie laag staat in de peilingen wordt niet uitgenodigd of krijgt niet de
tijd het eigen verkiezingsprogramma te verdedigen. Dat lot treft D66, EénNL, de
afsplitsingen van de LPF, de SGP, de Partij voor de Vrijheid en, in mindere
mate, GroenLinks (GL).

En dat terwijl de verkiezingsstrijd zich maar op één onderwerp zou moeten
toespitsen: de politieke stabilisering van een gebroken samenleving.

Als de campagne serieus zou zijn, zou het moeten gaan over vragen als: hoe
moeten de machtsverhoudingen na 22 november komen te liggen in het kabinet Hoe
wordt het gemoed van de bevolking afgespiegeld in de partijverhoudingen binnen
de volksvertegenwoordiging Hoe gaan onze beleidsmakers de sociale problemen te
lijf en de uitvoeringsproblemen in het openbaar bestuur En hoe kan ons
internationale imago opgevijzeld worden, bijvoorbeeld na het 'nee' tegen het
Europees grondwettelijk verdrag Een campagne die helemaal nergens over gaan zien
er heel anders uit: politici op de bank bij Paul de Leeuw of een
minister-president die op 16 november RTL Boulevard gaat presenteren.

De machtsvraag concentreert zich op twee mogelijkheden. Enerzijds zou Nederland
na 22 november kunnen doorgaan met het betrekkelijk gematigde en deels
succesrijke conservatisme dat werd gelanceerd door christen-democraten en
liberalen onder leiding van Balkenende. In dit geval wordt het nakende afscheid
van het progressieve levensgevoel en rechtsbewustzijn uit de jaren zestig en
zeventig voltooid.

Anderzijds zouden de kiezers het zakelijke, in enkele steden (Amsterdam,
Nijmegen, Utrecht) al beproefde egalitarisme van PvdA-fractieleider en
lijsttrekker Bos aan de macht kunnen brengen, met of zonder Marijnissen (SP) en
Halsema (GL). In dat geval keert een traditie van degelijk staatsbeheer terug -
een traditie waarin Drees, Den Uyl, en Kok voorgingen.

Maar in een serieuze verkiezingsstrijd kan je niet om de vraag heen of er een
derde opwelling van populisme komt na Fortuyn en Verdonk, of dat de gevestigde
partijen worden beloond voor de manier waarop ze de kloof tussen kiezers en
gekozenen hebben gedicht. Ze hebben immers samengewerkt met neopopulisten - bij
ons geen cordon sanitaire. De praktijk van grensbewaking en inburgering is veel
strenger geworden.

Echte verkiezingen brengen ook een doorbraak in het overheidsbeleid: ofwel wij
gaan eindelijk de blijvende gelukseffecten incasseren van de neoliberale
strategie van nabootsing van markten, vermindering van ambtenaren, inschakeling
van adviseurs en tussendoor managers, ofwel wij krijgen bewindslieden met een
fris mandaat die de keten van hypes, schandalen en incidenten rondom neoliberaal
wanbeleid doorbreken. Bewindslieden dus die een einde maken aan de
voortschrijdende bemoeizucht van Kamerleden met de bedrijfsvoering van de
Nederlandse Spoorwegen, het openbaar ministerie of de publieke omroepen. Die de
uitvoerende capaciteiten van overheidsinstellingen en ambtenaren herstellen met
behulp van bepaalde rolmodellen - denk daarbij aan de nationale recherche, de
vinexwijken, de heringerichte Veluwerandmeren.

Ten slotte dragen zulke verkiezingen bij tot opheffing van het internationale
gezichtsverlies van Nederland. Ze scheppen een tegenwicht tegen stemmen in
buitenlandse hoofdsteden die met de zegen van geachte waarnemers als Geert Mak,
Simon Kuper en Ian Buruma verkondigen dat 'Nederlandse toestanden' niet langer
synoniem zijn met pacificatie. Zij kunnen een dam opwerpen tegen het misverstand
dat Nederland een afgelegen delta zou zijn geworden - een delta in de ban van
een verleden vol bekrompenheid, zuinigheid, lompheid, antisemitisme, en
fanatisme onder moslims en vrijzinnigen tegelijk. Door dergelijke verkiezingen
kunnen politici en bestuurders opstaan die een Europees jawoord weten te geven
in de grensoverschrijdende discussie over vernieuwing van het Verdrag van Nice
(2000) na de mislukking van het Europees grondwettelijk verdrag.

Ook de onbestemdheid van de buitenlandse politiek van Nederland krijgt zo de
aandacht die zij verdient met vragen als: Hoe bevordert een NAVO-bewind over de
opium- en claneconomie van Afghanistan de wereldvrede Hoe stoppen we de vlucht
van menselijk kapitaal uit Afrika met goedvinden van gewetenloze regeringen ter
plaatse Waarom zaten we in Irak, maar gaan we niet naar Soedan Hoe beteugelen of
verslaan we verstoorders van de mondiale rechtsorde, of het nu fundamentalisten
zijn (de Talibaan, Saoedi-Arabië), communisten (Noord-Korea), nucleaire
expansionisten (India, Iran, Israël, Pakistan), of onverbeterlijke imperialisten
(de vaste leden van de Veiligheidsraad) Hoe versterken we de Verenigde Naties na
Kofi Annan

In de aanloop naar de stembus dreigt echter iets anders te gebeuren. Het gros
van de lijsttrekkers, campagnestrategen en parlementaire journalisten maakt
elkaar wijs dat de spreekwoordelijke 'gewone mensen' helemaal niet zitten te
wachten op een antwoord op grote vragen. Ze beweren dat u en ik moe zijn van de
bedreigingen en alarmerende boodschappen sinds 11 september 2001. De modale
kiezer wil optimistische verhalen en harde beloften horen over verbetering van
beleid en wat dat betekent voor de eigen leefwereld: de premie van de
ziektekostenverzekering, de veiligheid van gezin en bezit, de benzineprijs
enzovoort.

Maar een eenvoudige analyse van actuele strijdpunten leert dat er een
vervlechting bestaat tussen de 'eigen' leefwereld en de buitenwereld, tussen de
hoop van de burger en haar of zijn vrees. Het thema internationalisering
bijvoorbeeld raakt ieders belang. De meeste verkiezingsprogramma's zien de
samenhang tussen herstel van concurrentievermogen en innovatie, vermindering van
armoede en sociale ongelijkheden, Europese samenwerking, en bestrijding van
congestie. Ze trekken de lijn door naar de beroepsbevolking gedurende haar hele
levensloop, dus naar de kwaliteit van ons onderwijs in alle fasen en soorten,
naar de mobiliteit van werknemers en beroepen, en naar de voorzieningen voor
ouderen (de regeling van de vergrijzing). Waarom denken campagnevoerders dat
kiezers aan geheugenverlies en wensdenken lijden, en deze verbanden niet willen
erkennen en begrijpen

De thema's integratie en beschaving (alias respect) raken ieders hartstocht. Ook
hier gaat het niet om abstracties, over pluralisme en neutraliteit van het
recht, maar over alledaagse klachten en noden. Alle lijsttrekkers leggen een
verband tussen de wereldwijde migratiestroom en arbeidsmarkt enerzijds en het
onbehagen van stedelingen tegen islamisering en van jonge generaties immigranten
tegen betutteling anderzijds.

Mede door het debat over de culturele canon begint het ook tot lijsttrekkers
door te dringen dat Nederland kampt met een dubbele sociale kwestie. Naast de
scheidslijn tussen wit en zwart (segregatie) is er nog de scheidslijn tussen
goede en slechte smaak (neerwaartse nivellering).

Een niet te verwaarlozen deel van het weldenkende electoraat voelt zich bedreigd
door de opkomst van een getatoeëerde klasse en haar toegenomen beslag op de
publieke ruimte en de commercie. De mishandeling van ambulancebroeders,
verplegers, sociale dienstverleners door overspannen lieden wordt thans breed
uitgemeten, maar de vrees voor verval van de beschaving zit veel dieper. Het
lijkt alsof de bovenlaag zich vandaag even vervreemd waant van de democratie als
de achterban van Fortuyn gisteren. In de universitaire wereld bijvoorbeeld is er
niemand meer die nog gezag toekent aan ministers, staatssecretarissen en
Kamerleden op het gebied van hoger onderwijs. (De ontzetting wordt totaal
wanneer blijkt dat rampzalige onderwijswetten worden bedacht door afgestudeerden
uit de eigen faculteit.)

Waarom blijft dit onbehagen tijdens deze verkiezingsstrijd onbespreekbaar Waarom
wekken campagnevoerders de indruk dat het geen zin heeft een openbaar
bondgenootschap te smeden tussen lagere groepen, middengroepen en hogere groepen
Dat was toch de reden van bestaan der volkspartijen

Het thema van de uitvoering van wet-en regelgeving raakt onze principes. De
concrete kwaliteit van bijvoorbeeld de belastingdienst, de veiligheidsdiensten
en de rechterlijke macht hangt nauw samen met ons staatsrecht en politieke
stelsel. Het gaat om gelijkwaardigheid van cliënten, evenredigheid, verdiensten
van ambtenaren en behoorlijk bestuur.

De Nationale Conventie heeft begin oktober allerlei belangwekkende voorstellen
gedaan over de deelname van burgers, de kabinetsformatie, de werking van het
parlement, de macht van de premier, de status van de Grondwet en die van de
Europese bestuurslaag. Soms passen die voorstellen bij de tekst van
verkiezingsprogramma's, soms gaat de Conventie veel verder.

Waarom hebben de campagnevoerders het thema van de staatsvernieuwing meteen maar
zelf in de la gestopt uit vrees voor gevestigde deelbelangen - gelijk een Woody
Allen, die eens een kereltje speelde dat zelf zijn bril kapottrapt zodra hij een
bende grotere jongens op zich af ziet komen

Ik volg de campagne van lijsttrekkers en televisiemakers, tot aan de
ontbijtbetogen van Rutte (VVD) op het internet. Het veelbelovende begin van de
Algemene Beschouwingen is nu al verzand in een loze titanenstrijd tussen
Balkenende en Bos, gesodemieter vanwege het prutswerk van
kandidaatstellingscommissies (de Armeense kwestie) en stamtafelgeklets op alle
netten (straks nog Nederland kiest erbij in plaats van Nova).

Het is erger dan een misdaad - om Talleyrand te citeren - dat lijsttrekkers hun
belangrijke meningsverschillen over fundamentele thema's en vragen weigeren uit
te spelen. Het is een blunder.

Een titanenstrijd tussen CDA en PvdA is loos omdat hij hun twee-partijenkabinet
even waarschijnlijk als onwenselijk maakt. De persoonlijke en inhoudelijke
tegenstellingen zullen toenemen, zodat een vechtkabinet zou ontstaan - let wel:
géén kabinet dat ten strijde trekt om weerbarstige problemen op te lossen, maar
een kabinet met ministers die elkaar bevechten tot de immobiliteit erop volgt.
Dit vechtkabinet zou naar de hoogte van Drees (1948-1958) reiken maar in feite
afzakken naar een diepte ergens tussen Lubbers III (1989-1994) en Van Agt II
(1981-1982). De desbetreffende partijen zouden de komende maand moeten uitleggen
onder welke voorwaarden ze samen het algemeen belang van stabilisering zouden
willen dienen.

Maar mijn verwijt richting de makers van politieke televisie is minstens zo
groot. Ik verwacht een faire weergave van belangrijke programmatische bijdragen
van alle partijen. Ik wacht op een overzicht van de belangrijkste problemen van
het land, de denkbare oplossingen en de kosten en baten van de partijplannen.
Maar wat ik tot nu toe zie, zijn onvoorbereide vraaggesprekken, zwak
gemodereerde debatten, opgelegde leukigheden, opgeblazen levensbeschrijvingen
van partijleiders en eindeloze peilingen. Iedere keurige journalist
overschreeuwt zichzelf op jacht naar kijkers uit de getatoeëerde klasse. Op deze
manier worden alle politici gedemoraliseerd zonder dat ze dat mogen laten
merken.

De politieke televisie heeft nog een maand de tijd om te verhinderen dat men
eindigt op een een deerniswekkende laatste plaats achter de collega's uit
omringende landen. Anders moet elke correctie van het campagne-nihilisme komen
van de dag- en weekbladen, met een beetje hulp van Buitenhof, Rondom Tien en
mogelijk P-Side. De kwaliteitspers moet zeker in staat worden geacht een
waakhond te blijven van het oplettende publiek. Maar zij kan het zichtbaar
dreigende verval van de politieke televisie nooit voor honderd procent
vereffenen.

Deel van de kiezers voelt zich bedreigd door opkomst van de getatoeëerde klasse

Te veel moeilijke thema's worden in een la gestopt of genegeerd

LOAD-DATE: October 21, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              27 of 130 DOCUMENTS



                                NRC Handelsblad

                                October 18, 2006

Voor het OM is bijna alles weer openbaar;
OM-topman wil samenleving meer betrekken bij werk van justitie

BYLINE: Rinskje Koelewijn

SECTION: Binnenland; Pg. 2

LENGTH: 1056 words

DATELINE: Den Haag, 18 okt.


Onder Harm Brouwer opende het OM zijn deuren. Brouwer praat met de pers, nodigt
experts uit, wil van burgers weten hoeveel straf een crimineel verdient.
"Burgers beleven strafbare feiten anders dan wij."

Harm Brouwer is nu twee jaar voorzitter van het college van procureurs-generaal,
de top van het Openbaar Ministerie. En in die tijd is er veel veranderd. Na de
eerste 'super-pg' Arthur Docters van Leeuwen, kwam Joan de Wijkerslooth. Die
gooide alle deuren van het Openbaar Ministerie dicht. Het OM werd onbenaderbaar,
onpeilbaar en onvoorspelbaar. Toen kwam, in april 2004, Harm Brouwer,
oud-bedrijfsjurist van Philips, oud-rechter en voormalig hoofdofficier uit
Leeuwarden. Hij trok zich de kritiek aan. Brouwer: "Onze lijn was altijd: alles
is openbaar, tenzij. Maar dat kwam neer op: wij zijn gesloten, tenzij."

Hij wil het anders. Gisteren presenteerde hij de toekomstvisie van het OM:
'Perspectief op 2010', met daarin de prioriteiten voor de komende vier jaar.
Natuurlijk zal het OM altijd moord en diefstal vervolgen, maar daarnaast worden
er 'onderwerpen' genoemd waar extra aandacht, geld en mankracht op gezet wordt.
Vrouwenhandel bijvoorbeeld, hennepteelt, en cybercrime.

Dat het OM prioriteiten vaststelt, is niet nieuw. Maar niet zonder trots zegt
Harm Brouwer, dat er dit jaar voor het éérst vooraf gesproken is met experts, in
'experts-meetings'. Horeca-ondernemers, winkeliers, verzekeraars en
wetenschappers mochten komen vertellen wat zij belangrijk vinden dat het OM
doet. Wat Brouwer betreft kan de 'dialoog met de samenleving' niet ver genoeg
gaan. Brouwer zal de aanwijzing waarin staat wat persofficieren mogen vertellen,
verruimen. Het OM moet met advocaten niet "rollend over straat" de zaken
uitvechten, maar "opener en assertiever communiceren". Ook de 'gewone' burger
moet inspraak krijgen. Brouwer: "Kijk naar wat minister Pechtold heeft gedaan
met het burgerforum voor het kiesstelsel." Brouwer wil met burgers bijvoorbeeld
discussiëren over de straffen voor veelvoorkomende criminaliteit: geweld,
bedreiging, diefstal. Nu hanteert het OM een puntensysteem. Een geweldsdelict
staat voor, zeg, tien punten. Is er een wapen gebruikt, dan stijgt het aantal
punten. Heeft de verdachte een ambtenaar van de sociale dienst geslagen, dan is
dat meer punten. Het totaal aantal punten leidt automatisch tot een
standaardstraf: een boete, of gevangenisstraf. Maar op dat puntenstelsel is
kritiek, zegt Brouwer. "Burgers beleven strafbare feiten anders dan wij met ons
puntenstelsel." Voormalig LPF-Kamerlid Joost Eerdmans heeft er vaak over
geklaagd, al vond hij dat straffen vooral te láág zijn. Brouwer: "Maar soms
komen we juist ook te hoog uit." Samen met burgers wil hij een nieuw
strafsysteem ontwikkelen. "De rechters denken na over de invoering van
lekenrechtspraak, burgers die de rechter assisteren. Waarom zouden wij dan
stilzitten"

Uit de expertmeetings zijn voor het OM nieuwe prioriteiten gekomen. De aanpak
van fraude is er een van. Fraude tussen burgers onderling, en fraude tussen
burgers en de overheid. "Tien jaar geleden waren we geschokt dat enveloppen met
girobetaalkaarten uit de brievenbus werden gehengeld. Nu worden hele girale
geldstromen omgeleid." En daarmee komt hij meteen op een andere prioriteit: de
cybercrime. "Ik had drie jaar geleden geen idee van hacking en phishing en dat
je met virussen mensen kon afpersen." En, geeft hij toe, niet alleen hij, maar
het hele OM loopt achter de ontwikkelingen aan. "Er schijnen complete
programma's te bestaan om onopgemerkt boekhoudfraude te plegen."

Twee andere prioriteiten zijn ook niet los van elkaar te zien. De aanpak van
jonge criminele allochtonen én de bestrijding van discriminatie. Dat het vooral
jonge Marokkanen en Antillianen zijn die overlast geven, dat "durven we nu wel
hardop te zeggen". Maar als het OM ze wil aanpakken, dan moeten ze
tegelijkertijd wel een eerlijke kans krijgen. Dus zal er extra geld gaan naar de
meldpunten voor discriminatie. Geen stageplek vanwege je buitenlandse achternaam
Direct aangifte doen en vervolgen.

Nog een thema waar het OM niet voorop loopt: ontneming. Criminelen treffen waar
het het meest pijnlijk is: in hun portemonnee. Geld afnemen, auto's en huizen in
beslag nemen. Tot nu toe is het met de zogeheten 'pluk-ze'-wetgeving nauwelijks
gelukt om crimineel geld en goed af te pakken. Maar vanaf nu, kondigt Brouwer
aan, zal er in elke grote zaak, een aparte 'vermogensspeurder' meelopen met de
officier van justitie die de zaak behandelt. Een grote zaak is als het gaat om
100.000 euro of meer crimineel geld. Inmiddels is er in de zaak tegen Willem
Holleeder, verdacht van afpersing, ook een speurder toegevoegd.

Brouwer raakt, na de ontvouwing van zijn plannen, enthousiast van zijn openheid.
Hij bedenkt ter plekke een nieuw plan. Tegen de verzamelde pers: "Zullen we, als
de Holleeder-zaak is afgerond, eens praten over hoe wij dat als OM hebben
beleefd" Dat zal wel 2010 worden.

Financiële fraude: pagina 15

Harm Brouwer: 'Maurice de Hond heeft een zevenklapper aangekondigd' Opiniepeiler
Maurice de Hond wil dat het graf van de in 1999 vermoorde weduwe Wittenberg
wordt geopend. Volgens De Hond ligt in het graf het moordwapen verstopt, dat
daar is neergelegd door de 'echte dader'. De Hond is ervan overtuigd dat de man
die nu vastzit voor de moord, Ernest Louwes, onschuldig is. De echte dader zou
de klusjesman van de vermoorde weduwe zijn, Michaël de J. OM-topman Harm Brouwer
zei gisteren dat het OM vooralsnog niet van plan is de grafsteen te lichten.
"Wij hebben respect voor De Hond, hij gelooft oprecht dat de verkeerde is
veroordeeld." Eerder deed het OM, op verzoek van De Hond, aanvullend
sporenonderzoek, onder andere naar een bloedvlek op de blouse van de weduwe.
Maar uit dat onderzoek kwamen juist meer aanwijzingen dat Louwes wél de
moordenaar was. Brouwer: "De Hond heeft toen een zevenklapper aangekondigd. Hij
zou elke week met een nieuw feit komen, net zolang tot er koppen rollen. Deze
week is het de verklaring van de gepensioneerde beheerder van de begraafplaats
die de klusjesman iets heeft zien doen bij het graf. Het is echt niet zo dat wij
als OM brullend van het lachen naar de website van De Hond kijken waar hij nou
weer mee komt. We nemen het serieus. Maar wij hebben alleen te maken met de
advocaat van de verdachte, zijn herzieningsverzoek loopt nog."

LOAD-DATE: October 18, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              28 of 130 DOCUMENTS



                                NRC Handelsblad

                                October 16, 2006

Volop voetbalsprookjes in Europa

BYLINE: Guus van Holland

SECTION: Sport; Pg. 16

LENGTH: 756 words

DATELINE: Rotterdam, 16 Okt.


Kleine clubs als Racing Genk, Alemannia Aachen en Reading beleven een sprookje.
Ook buiten het veld binden ze het volk.

Wanneer een kleine club boven verwachting het seizoen is begonnen, wordt al gauw
over een sprookje gesproken. Vervolgens 'duurt het sprookje voort' of 'komt een
einde aan het sprookje'. In de Nederlandse competitie zijn zo FC Groningen,
Heracles en Excelsior hoofdrolspelers in een sprookje geweest. In Engeland
kennen we nu Reading, zoals vorig jaar Wigan. In Duitsland is nu sprake van 'het
sprookje' van Alemannia Aachen en in België dat van Racing Genk.

Genk staat nu op de positie die door de jaren heen door de geronommeerde en
rijkere clubs als Anderlecht, Club Brugge en Standard Luik wordt ingenomen. Aan
de kop dus, na de verrassende overwinning van twee weken geleden in Brussel nota
bene op Anderlecht. Gisteren handhaafde Genk zich aan de kop door een stevige
overwinning op Bergen, 4-1. De ploeg van trainer Hugo Broos dankte het goede
resultaat vooral aan oud-Ajacied Tom Soetaers die twee maal scoorde. De
verwachting is dat het sprookje van Genk, dat de laatste jaren wel vaker boven
verwachting aan de top stond, weer zal worden uitgeblazen door olifant
Anderlecht. Maar vooralsnog is de volksclub uit de mijnstreek goed op dreef.
Veel Belgen sympathiseren met de club uit het Fenix-stadion, omdat het zich
afzet tegen de 'asociale cultuur' van het rijke voetbal en zich onderscheidt
door socialiserende programma's voor het gewone volk. Voetbal in Genk is daarom
voor iedereen feest.

Alemannia Aachen, vorig seizoen gepromoveerd naar de Eerste Bundesliga,
handhaaft zich keurig in het spoor van Bayern München, Werder Bremen en Schalke
04. In het oude Tivoli-stadion is het ook een feest wanneer Alemannia speelt.
Een sociaal bewogen club ook. Wie de website aanklikt, wordt meteen
geconfronteerd met de tekst Rassismus hat bei uns keinen Platz, en met Eine
Stimme gegen Rechts, Fans und Sponsoren gegen Rassismus. Vorige week kreeg Erik
Meijer, de Nederlandse spits die zijn laatste spelersjaren bij Alemannia sleet
en nu assistent is van trainer Michael Frontzek, op Tivoli een memorabel
afscheid waar oud-ploeggenoten als Hans van Breukelen, Gerald Vanenburg, Ronald
Waterreus en voormalige Duitse internationals opdraafden.

Alemannia Aachen won vrijdag met 3-1 de uitwedstrijd van Mainz 05 en staat nu in
de spannende Duitse competitie één punt achter Werder Bremen, dat met 6-0 van
Bochum won, Schalke, dat met 3-2 uit van Hamburger SV won, en Bayern München dat
belager Hertha BSC met 4-2 van zich afschudde. Bij Bayern scoorde spits Roy
Makaay, nadat hij de afgelopen weken door trainer Felix Magath een paar maal was
bekritiseerd.

Reading FC begon voortvarend aan zijn eerste seizoen in de premier League.
Zaterdag verloor de club weliswaar met 1-0 van Chelsea, waarbij doelman Cech van
Chelsea een schedelbasisfractuur opliep door een ongelukkige actie van
Reading-speler Stephen Hunt. Maar het sprookje van Reading is nog niet voorbij
als het aan de clubleiding ligt. Het Madejski-stadion, dat slechts 24.000
toeschouwers kan bevatten, wordt uitgebreid naar 38.000. Supporters en de
bevolking van het stadje Reading mogen tot 20 oktober hun wensen kenbaar maken
over de verbouwing van het stadion. Want in Reading wil men boven alles dat voor
het volk het sprookje voortduurt.

Komend weekeinde ontvangt Reading Arsenal, dat langzaam maar zeker in goeden
doen raakt. Na het sprookjesachtige doelpunt van Robin van Persie, twee weken
geleden, deed nu Thierry Henry weer van zich spreken. In het Emirates-stadion
scoorde Henry op een weergaloze wijze. Hij stuurde met een technisch hoogstandje
twee verdedigers van Watford de verkeerde kant op, om vervolgens met veel effect
de bal langs de de Watford-keeper te plaatsen. Maar het doelpunt van Van Persie
blijft van ongekende schoonheid. De BBC riep de treffer van de Nederland uit tot
'goal of the month'. Arsenal won met 3-0 en rukt nu op naar de top, waar
Manchester United en Chelsea staan, gevolgd door de andere Engelse sprookjes,
van Bolton (2-1 winst bij Newcastle) en Portsmouth (2-0 zege op West Ham
United).

Over voetbalsprookjes gesproken. Nog één: in de Turkse competitie staat
Manisaspor bovenaan. Na 9 wedstrijden heeft de club maar liefst zes punten
voorsprong op het grote Fenerbahçe. Manisaspor Vorig seizoen maakte de club uit
het provinciestadje Manisa haar debuut in de hoogste klasse. De club is niet
alleen bekend door het voetbal. Na voetbal wordt er intensief gebridged bij
Vestel Manisa. Bijnaam van Manisaspor: de Tarzans.

LOAD-DATE: October 16, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              29 of 130 DOCUMENTS



                                NRC Handelsblad

                                October 12, 2006

Kwetsen moet altijd kunnen - of toch niet

BYLINE: Karin de Mik

SECTION: Binnenland; Pg. 2

LENGTH: 548 words

DATELINE: Leeuwarden, 12 okt.


Waar Janmaat in de jaren tachtig nog voor werd veroordeeld, mag nu gezegd
worden. Waar liggen de grenzen van vrije meningsuiting

Emile Ratelband noemde Turkse randgroepjongeren drie jaar geleden "tuig van de
richel". Om daaraan toe te voegen: "Doodschieten moet je ze." Tot een
veroordeling kwam het niet. Kamerlid Leen van Dijke (RPF) vergeleek in de jaren
negentig homo's met dieven. De rechtbank sprak hem vrij. Kamerlid Hans Janmaat
(Centrumdemocraten) beloofde begin jaren tachtig de multiculturele samenleving
af te schaffen, als zijn partij aan de macht zou komen. Hij werd veroordeeld.
Hoe ver reikt de wettelijke vrijheid van meningsuiting Gaat die vrijheid
(artikel 7 van de Grondwet) boven het antidiscriminatiebeginsel (artikel 1) Die
vraag stond gisteravond centraal op een gefingeerd politiek tribunaal in de
rechtszaal van het Paleis van Justitie in Leeuwarden.

De rechtszitting was opgezet door het Friese Discriminatiemeldpunt Tumba, dat
drie 'rechters', had ingehuurd: advocaat-generaal Geert Knigge van de Hoge Raad,
Louise Mulder van de Commissie Gelijke Behandeling en de Leeuwarder advocaat
Evert-Jan Rotshuizen, die allen op persoonlijke titel spraken. De stelling was:
'De Nederlandse overheid blijft in gebreke door geen rangorde aan te brengen in
grondrechten. Vrijheid van meningsuiting gaat boven het
antidiscriminatiebeginsel'. Als aanklagers fungeerden Afshin Ellian, publicist
en wetenschapper, en Meindert Fennema, hoogleraar politieke theorie. De
verdediging werd gevormd door officier van justitie Tom Wolters en jurist
Carolina de Fey van het Landelijk Bureau ter bestrijding van
Rassendiscriminatie.

Volgens de aanklagers is vrijheid van meningsuiting onbegrensd en gaat die boven
het antidiscriminatiebeginsel. Behalve wanneer er wordt aangezet tot geweld en
wordt opgeroepen tot uitsluiting. Artikel 1 is vooral gericht op
overheidshandelen. "Een burger die zegt: 'Ik heb een hekel aan joden', zou dan
onbestraft blijven", stelde Fennema. In dit verband was de veroordeling van
Janmaat achteraf "een schokkend arrest met een slechte motivering". De
hoogleraar, die Janmaat toen in de media verdedigde, onthulde dat hij niet als
getuige à decharge voor hem durfde op te treden. "Dit zou mijn positie als
intellectueel vernietigd hebben en ik was bang om vervolgd te worden. Niemand
kwam toen op voor de vrijheid van meningsuiting van Janmaat."

De verdediging was tegen het aanbrengen van een rangorde in Grondwetsartikelen.
Wolters en De Fey maakten een onderscheid tussen kwetsen ('Jij bent een
klootzak') en onnodig kwetsen. "Dat laatste gebeurt als je iemand aanspreekt op
persoonseigen kenmerken, zoals huidskleur of geslacht. 'Ik heb een hekel aan
moslims' is onnodig kwetsend", vond De Fey.

De aanklagers wierpen tegen dat christenen en moslims een grotere vrijheid
hebben om te discrimineren dan gewone burgers. "Zij mogen anderen beledigen
omdat ze zich kunnen beroepen op de bijbel of de koran." Ellian en Fennema
vonden dat iedereen de ander mag kwetsen. "Kwetsen is buitengewoon subjectief.
Door de uitspraak 'De koran is een belediging voor de mensheid' voelt de een
zich wel gekwetst en de ander niet." De uitspraak van het tribunaal: de vrijheid
van meningsuiting stopt bij het beledigen van kwetsbare groepen en moet
strafbaar worden gesteld.

LOAD-DATE: October 12, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              30 of 130 DOCUMENTS



                                NRC Handelsblad

                                October 10, 2006

Co Westerik verbeeldt geluk van de gewone man

BYLINE: Sandra Smets

SECTION: Kunst; Pg. 11

LENGTH: 658 words


Een man met een boerse kop pakt zijn fiets om de winderige dijk op te rijden.
Een vrouw met stevige knuisten fileert verse vis in een marktkraam. Enkele
stadslui zitten in de tram, ze mogen naar huis, waar het eten op hen wacht. Dit
is het beeld van de opgeruimde jaren vijftig, vooral gepropageerd in de jaren
vijftig zelf. Noeste arbeid. Geruite tafelkleden. Kinderen die buiten spelen. We
kennen de sfeer uit de boeken van Simon Vestdijk, uit de films van Bert
Haanstra, én uit de schilderijen van Co Westerik (1924). Al in de jaren vijftig
vond Westerik een eigen realistische stijl om het doodgewone leven van de
doodgewone mens te verbeelden. Een eerste grote overzichtstentoonstelling in het
Haags Gemeentemuseum laat zien hoe Westerik al een halve eeuw de schoonheid van
het alledaagse meester is.

Die schoonheid zit hem in licht en lucht. Op Westeriks schilderijen ligt de
horizon laag, zodat de blauwe hemel alle ruimte krijgt. Kleine vlekjes van
temperaverf maken de atmosfeer van de gezonde, warme buitenlucht bijna voelbaar.
De mensen die de polderlandschappen bevolken, schildert hij met dezelfde
vlekkerige toets. Dat maakt ze er niet mooier op. Behalve pigmentvlekjes en
pokkenprikken hebben ze blauwe aders die kronkelen over hun bleke gezichten of
handen. Als er meer bloot vlees is te zien, is dat het vlees dat zich doorgaans
in grote katoenen onderbroeken hult - Westerik doet niet aan verleiding. De
mensen in zijn wereld geven een kind een aai of turen over de uitgestrekte
polder. Klein geluk. Al het andere is bijzaak.

Nog meer dan op zijn schilderijen staat de mens centraal in Westeriks
tekeningen: daar verdwijnt de omgeving bijna helemaal. Terwijl Westerik tijdens
het schilderen nog wel frictie opzoekt, met de lelijke koppen of de bekende
vinger die zich snijdt aan gras, tekent hij veel vrediger. Een aquarelletje van
twee jaar geleden toont een eenzame hond tussen een paar grassprietjes. "Woe-ah"
zegt de bruine vlek zachtjes.

Vier jaar geleden exposeerde Westerik in zijn woonhuis in Rotterdam recente
tekeningetjes. Deze intieme opzet was eigenlijk mooier dan het zoveel grotere
overzicht in Den Haag. De volle museumzalen en lange rijen prenten vormen een
overkill. De schifting had strenger gemogen. Er zitten een paar vlakke, mindere
tekeningen tussen. De opstelling is deels chronologisch, maar die volgorde is
niet zo van belang. Westeriks werk van nu verschilt niet wezenlijk van dat uit
de vroege jaren vijftig. "Waarom een goed ding veranderen" moet hij hebben
gedacht.

Wars van alle kunstmodes is Westerik altijd aan zijn eigen realisme blijven
vasthouden. De zaaltekst zegt bijna verontschuldigend dat hij anders was dan
zijn figuratief werkende leermeester Kees Andrea, maar die mededeling is
overbodig. Westerik is intussen bekender dan Andrea en heeft zelf als
academiedocent aardig wat volgelingen in het Haagse. Zijn gevoel voor lesgeven
is af te zien aan de documentaire die in het museum draait. Westerik filmt de
verschillende stadia van het schilderij Plant plukken uit 1987. Hij staat erbij
als voor het schoolbord: "Zo ver ben ik met dit schilderij. En, we gaan ermee
door." Duidelijk articulerend wijst hij op schaduwen en plekken waar de
plukkende vingers nog iets lichter moeten worden. "'t Stelt allemaal niks voor,
mensen."

Die bescheidenheid klinkt banaal, maar of hij nu praat of schildert, zijn
alledaagsheid pakt wel de essentie van het leven. Zijn bloemen lijken, net als
bij Mondriaan, symbolen van tijdelijkheid en eeuwigheid. Met bloemen, gras of de
dagelijkse routine van gewone mensen geeft Westerik de kern van het bestaan
weer. Exemplarisch voor zijn eenvoud is het aquarelletje van zijn muze, uit
1971. Terwijl hij zit te tekenen staat een meisje naast hem. Ze leunt op zijn
hoofd om met de andere hand onder haar voet te krabben.

Meer is het niet en meer hoeft ook niet.

Overzichtstentoonstelling van Co Westerik in het Haags Gemeentemuseum (Foto NRC
Handelsblad, Vincent Mentzel)

LOAD-DATE: October 10, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              31 of 130 DOCUMENTS



                                NRC Handelsblad

                                October 10, 2006

Co Westerik verbeeldt geluk van de gewone man

BYLINE: Sandra Smets

SECTION: Kunst; Pg. 11

LENGTH: 658 words


Een man met een boerse kop pakt zijn fiets om de winderige dijk op te rijden.
Een vrouw met stevige knuisten fileert verse vis in een marktkraam. Enkele
stadslui zitten in de tram, ze mogen naar huis, waar het eten op hen wacht. Dit
is het beeld van de opgeruimde jaren vijftig, vooral gepropageerd in de jaren
vijftig zelf. Noeste arbeid. Geruite tafelkleden. Kinderen die buiten spelen. We
kennen de sfeer uit de boeken van Simon Vestdijk, uit de films van Bert
Haanstra, én uit de schilderijen van Co Westerik (1924). Al in de jaren vijftig
vond Westerik een eigen realistische stijl om het doodgewone leven van de
doodgewone mens te verbeelden. Een eerste grote overzichtstentoonstelling in het
Haags Gemeentemuseum laat zien hoe Westerik al een halve eeuw de schoonheid van
het alledaagse meester is.

Die schoonheid zit hem in licht en lucht. Op Westeriks schilderijen ligt de
horizon laag, zodat de blauwe hemel alle ruimte krijgt. Kleine vlekjes van
temperaverf maken de atmosfeer van de gezonde, warme buitenlucht bijna voelbaar.
De mensen die de polderlandschappen bevolken, schildert hij met dezelfde
vlekkerige toets. Dat maakt ze er niet mooier op. Behalve pigmentvlekjes en
pokkenprikken hebben ze blauwe aders die kronkelen over hun bleke gezichten of
handen. Als er meer bloot vlees is te zien, is dat het vlees dat zich doorgaans
in grote katoenen onderbroeken hult - Westerik doet niet aan verleiding. De
mensen in zijn wereld geven een kind een aai of turen over de uitgestrekte
polder. Klein geluk. Al het andere is bijzaak.

Nog meer dan op zijn schilderijen staat de mens centraal in Westeriks
tekeningen: daar verdwijnt de omgeving bijna helemaal. Terwijl Westerik tijdens
het schilderen nog wel frictie opzoekt, met de lelijke koppen of de bekende
vinger die zich snijdt aan gras, tekent hij veel vrediger. Een aquarelletje van
twee jaar geleden toont een eenzame hond tussen een paar grassprietjes. "Woe-ah"
zegt de bruine vlek zachtjes.

Vier jaar geleden exposeerde Westerik in zijn woonhuis in Rotterdam recente
tekeningetjes. Deze intieme opzet was eigenlijk mooier dan het zoveel grotere
overzicht in Den Haag. De volle museumzalen en lange rijen prenten vormen een
overkill. De schifting had strenger gemogen. Er zitten een paar vlakke, mindere
tekeningen tussen. De opstelling is deels chronologisch, maar die volgorde is
niet zo van belang. Westeriks werk van nu verschilt niet wezenlijk van dat uit
de vroege jaren vijftig. "Waarom een goed ding veranderen" moet hij hebben
gedacht.

Wars van alle kunstmodes is Westerik altijd aan zijn eigen realisme blijven
vasthouden. De zaaltekst zegt bijna verontschuldigend dat hij anders was dan
zijn figuratief werkende leermeester Kees Andrea, maar die mededeling is
overbodig. Westerik is intussen bekender dan Andrea en heeft zelf als
academiedocent aardig wat volgelingen in het Haagse. Zijn gevoel voor lesgeven
is af te zien aan de documentaire die in het museum draait. Westerik filmt de
verschillende stadia van het schilderij Plant plukken uit 1987. Hij staat erbij
als voor het schoolbord: "Zo ver ben ik met dit schilderij. En, we gaan ermee
door." Duidelijk articulerend wijst hij op schaduwen en plekken waar de
plukkende vingers nog iets lichter moeten worden. "'t Stelt allemaal niks voor,
mensen."

Die bescheidenheid klinkt banaal, maar of hij nu praat of schildert, zijn
alledaagsheid pakt wel de essentie van het leven. Zijn bloemen lijken, net als
bij Mondriaan, symbolen van tijdelijkheid en eeuwigheid. Met bloemen, gras of de
dagelijkse routine van gewone mensen geeft Westerik de kern van het bestaan
weer. Exemplarisch voor zijn eenvoud is het aquarelletje van zijn muze, uit
1971. Terwijl hij zit te tekenen staat een meisje naast hem. Ze leunt op zijn
hoofd om met de andere hand onder haar voet te krabben.

Meer is het niet en meer hoeft ook niet.

Overzichtstentoonstelling van Co Westerik in het Haags Gemeentemuseum (Foto NRC
Handelsblad, Vincent Mentzel)

LOAD-DATE: October 10, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              32 of 130 DOCUMENTS



                                NRC Handelsblad

                                October 7, 2006

SECTION: Opinie & Debat; Pg. 14

LENGTH: 2703 words


Onder de titel 'Ook gewone burgers kunnen rechtspreken' (Opiniepagina, 2
oktober) pleit Anton van Hooff ervoor de burger toegevoegd rechter te laten
zijn. Maar of een burger recht kan spreken, zou de vraag niet moeten zijn. Het
gaat erom of de burger dat beter kan. En daarvoor is het pleidooi van Van Hooff
te mager. Zo beperkt hij zich tot de strafrechtspraak en dan nog vooral de
strafoplegging. En rechtspreken is veel meer. Het privaat-, bestuurs- en
belastingrecht laat hij buiten beschouwing. Ook het lezen en begrijpen van een
moderne wet, een minimale eis, die je mag stellen aan iemand die je belangen in
een geschil beoordeelt, is iets anders dan het lezen van een roman. En hoewel ik
niet tot de beroepsgroep van rechters behoor, zie ik mijn belangen toch liever
beoordeeld door een professional met kennis van zaken en voldoende tijd dan door
een goedwillende leek, waar van maar afgewacht moet worden of hij zijn
bereidheid om zich de noodzakelijke kennis eigen te maken, realiseert.

Mr. E.A. van Munster

Alkmaar

Anton van Hooff bepleit wederinvoering van juryrechtspraak en geeft daarbij te
kennen dat hij niet weet waarover hij praat. Hij is dan ook geen jurist, maar
classicus en verbonden aan de Radboud Universiteit. Hij kwalificeert de
juryrechtspraak zonder enige verdere argumentatie als "democratisch" en hij
vergeet dat rechtspreken een vak is als een ander, dat op de universiteit en in
de rechterlijke opleidingen geleerd wordt, en dat door professionals behoort te
worden gedaan. Ook een medische ingreep behoort niet door leken te worden
uitgevoerd. Met democratie heeft dat niets te maken.

De juryrechtspraak is in Nederland ingevoerd ten gevolge van de Franse
bezetting, en is niet in 1816 maar al direct na het einde van die bezetting in
1813 afgeschaft, gelijktijdig met het wurgen en geselen. Sindsdien is in de
Grondwet (thans artikel 114) verankerd, dat de berechting van strafbare feiten
is voorbehouden aan de rechterlijke macht. Deze Grondwet is langs democratische
wijze tot stand gekomen, en er is geen enkele reden om dit systeem te wijzigen.

Het is een groot goed, dat een verdachte alleen veroordeeld kan worden door een
daartoe opgeleide jurist, en niet door een leek, die zich kan laten leiden door
de waan van de dag, politieke inzichten en willekeur. Tot welke dwaze taferelen
juryrechtspraak in de Verenigde Staten kan leiden, wordt goed uitgebeeld in de
film 12 angry men.

Dolph Boddaert

Bergen

Een wereld van verschil blijkt er te bestaan tussen de opvattingen van de Franse
presidentskandidaat Sarkozy (Opiniepagina, 3 oktober) en de Nederlandse
lijsttrekkers. Sarkozy komt met een voorstel om de EU uit het slop te halen. De
Nederlandse lijsttrekkers en de partijen die zij vertegenwoordigen zwijgen
hierover. Terwijl de Franse presidentskandidaat zijn nek uitsteekt en een
voorstel doet om de inmiddels sterk vergrote Europese Unie bestuurbaar te maken,
spreken Nederlandse lijsttrekkers over onderwerpen als een spreektoets voor
peuters en de wijze van vergoeding van kinderopvang.

Onze minister van Buitenlandse Zaken grijpt de mogelijkheid niet aan om over het
voorstel in gesprek te komen en Nederland in de internationale fora weer een
plaats te geven, maar zegt 'bot'weg dat hij er niets in ziet. Daarmee blijft
Nederland outsider en naar binnen gekeerd.

Waar blijven Nederlandse politici die de moed hebben hun nek uit te steken en
een baanbrekende weg voor de toekomst uit te leggen Het wordt de hoogste tijd
dat in Nederland een wind gaat waaien die de spruitjeslucht verdrijft!

W. IJ. Aalbersberg

Wageningen

In NRC Handelsblad van 3 oktober staat op de Achterpagina een artikel over de
fantasiewereld van computer games. Hoewel in het artikel wordt gemeld dat deze
games verslavend zijn, wordt daarentegen ook beweerd dat deze verslaving niet
gevaarlijk is. Ook wordt gesteld dat verslaafde gamers niet vervreemd raken van
hun werkelijke omgeving. Onderzoeker Aupers zegt: "het zijn meestal
hoogopgeleide jongeren die er gewoon vrienden en een studie op nahouden".

Bij onze particuliere kliniek in Amsterdam hebben we al ettelijke van dergelijke
verslaafde gamers behandeld, en krijgen we dagelijks tientallen telefoontjes en
e-mails van verontruste ouders uit de hele wereld die zich ernstig zorgen maken
over hun verslaafde zoon. (Een enkele keer benadert een gamer ons zelf met een
vraag om hulp, maar de meesten realiseren zich niet hoe ernstig hun verslaving
is). Sommige van deze jongeren hebben al 3 jaar hun slaapkamer niet verlaten,
anderen dreigen met zelfmoord als de computer wordt uitgezet, en veel gamers
spelen meer dan 15 uur per dag, waardoor ze hun school verwaarlozen, vrienden
kwijtraken en uiteindelijk ook van hun familie vervreemden. Daarbij verwaarlozen
veel gamers hun lichaam door niet of nauwelijks te eten en te drinken, zich niet
te wassen en in een fles onder hun bureau te urineren. Het beeld dat wij van
verslaafde gamers hebben, verschilt dus hemelsbreed met dat van Aupers.

Precieze cijfers over het aantal zwaar verslaafde gamers ontbreken nog, maar uit
de ervaring bij onze kliniek is gebleken dat er wel degelijk een behoorlijk
percentage jonge gamers is dat ernstig verslaafd raakt en daarbij dezelfde
symptomen als drugsverslaafden vertoont. Excessief gamen is een ernstig en nog
zwaar onderschat probleem, en door dit soort artikelen ontstaat ten onrechte een
beeld dat dergelijke games niet gevaarlijk zijn. De opmerking van onderzoeker De
Nood: "wie zich gelukkig voelt in Second Life voelt zich ook gelukkig in het
echte leven", is zelfs gevaarlijk, omdat het gamers en hun ouders het idee kan
geven dat je van dergelijke games gelukkig wordt.

Eefje Brugman

Smith and Jones, afdeling games verslavingen, Amsterdam

Met het vertrouwen op de markt wordt het wantrouwen van de burgers gevoed, zo
kan de lezing van Dorien Pessers, (Opinie & Debat, 23 september) worden
samengevat. De opgeroepen tegenstelling tussen het warme bad van de rechtsstaat
ten opzichte van de naargeestige wereld van de bedrijfsmatige aanpak en
prestatieprikkels voegt echter weinig toe.

Wat opvalt is dat de keuze om bepaalde taken meer bedrijfsmatig aan te sturen,
te kiezen voor verzelfstandiging of zelfs aan te sturen op privatisering niet
wordt ingegeven door visie maar door opportunistische, merendeels financiële
overwegingen (gezondheidszorg). Het resultaat is halfslachtigheid (NS). Terwijl
niemand het onzinnig vindt om kritisch te kijken naar overheidsinvesteringen of
kwaliteit van dienstverlening.

Er zijn twee lessen die getrokken moeten worden uit de ontwikkelingen sinds de
jaren zeventig. Les 1 is om niet zwart-wit te denken in termen van publiek en
privaat. Bedrijfsmatige aanpak kan ervoor zorgen dat er meer gebeurt voor
hetzelfde belastinggeld. Als we de lijn van Pessers volgen zou iedere
verbetering van dienstverlening aan de burgers door (bedrijfsmatige) prikkels,
slechts gewantrouwd moeten worden.

Tweede les is om meer visie te tonen bij het beslechten van
ordeningsvraagstukken. Het wantrouwen wat Pessers beschrijft wordt niet zozeer
gevoed door de 'triomf van de economische orde' maar door de ondoorzichtige
verschijningsvorm van de overheid. Indien je vindt dat een bepaalde dienst beter
uit de voeten komt in een private omgeving dan moet je die relatie ook voorop
zetten, en niet alles nog eens half over een politieke boeg gooien, zoals nu
vaak gebeurt.

Jan-Coen van Elburg

Werkzaam bij adviesbureau RebelGroup

Met alle respect, maar de verkiezing van The Lord of the Rings tot 'beste film
ooit' door ruim 10.000 filmliefhebbers (NRC Handelsblad, 2 oktober) is absurd.
Wacht, voordat u mij uitmaakt voor elitaire filmfan die alleen maar moeilijke
films van Dreyer en Godard waardeert: de meeste films in de top-20 vind ik zelf
ook goed. Maar er zijn betere! Niemand maakt mij wijs dat de genoemde film van
Peter Jackson mooier en belangrijker is dan - ik noem maar enkele titels;
l'Avventura van Antonioni, Wilde Aardbeien van Bergman, De Man van Marmer van
Wajda, Im lauf der Zeit van Wenders, Hiroshima mon Amour van Resnais, Tokyo
Story van Ozu.

De meeste van de inzenders zullen deze rolprenten nooit gezien hebben. Kunnen ze
daar iets aan doen Weinig. Deze films zijn niet te zien in bioscoop of filmhuis;
de televisie laat ze links liggen. Maar hoe kun je nu spreken van 'beste film
ooit', als je het grootste deel van de filmgeschiedenis buiten beschouwing laat
De oudste film uit uw top-20 dateert uit 1972! Uw filmredactie echter bestaat
uit 'kenners' die beter zouden moeten weten. Die geeft bij monde van Dana
Linssen als commentaar op de verkiezing - en hier zit een tweede absurditeit -
'tevreden' te zijn over het feit dat Citizen Kane van Orson Welles (door critici
lange tijd beschouwd als de beste film) eindelijk van de eerste plaats
verdrongen is. Linssen probeert vervolgens recht te buigen wat krom is. Namelijk
dat Lord of the Rings, hoe fraai ook, de beste film aller tijden zou zijn. De
filmprofessionals die dat verdedigen, lijden aan een schrijnend gebrek aan
filmcultuur.

P.W.H. Janssen

Maartensdijk

Ondernemer Sturkenboom wil een islamitisch ziekenhuis opzetten in Rotterdam,
waar de islamitische cultuur in acht wordt genomen (NRC Handelsblad, 28
september). Zo'n speciaal ziekenhuis lijkt mij onnodig.

In Nederland zijn er van oudsher al verschillende gelovigen, o.a. christenen,
katholieken, Jehova's getuigen en joden. Deze gelovigen hebben verschillende
gebruiken en gewoontes, en toch ligt iedereen bij ziekte in hetzelfde
ziekenhuis. Verpleegsters en medepatiënten houden rekening met elkanders geloof.
Waarom een uitzondering maken voor moslims

Het ziekenhuis heeft als doel dat de patiënt beter wordt, men ligt er niet om
zijn of haar geloof uit te oefenen. Voor een ziekenhuis moet men geen
onderscheid maken tussen de geloven. Dat is ook niet het geval bij rijke en arme
mensen. Een ieder heeft recht op gelijke behandeling en het geloof is er niet
voor om een tweedeling te maken in de ziekenhuizen.

Daarnaast is het goed voor de contacten tussen de gelovigen. Men krijgt op die
manier meer respect voor elkaar. Door een speciaal ziekenhuis ontstaat er juist
een grotere kloof tussen gelovigen.

Jantine Haverkamp (16 jaar)

Lochem

Het is het nogal verwonderlijk dat Marc Rutte, voorman van onze liberalen, met
het voorstel komt om driejarigen te screenen op hun taalontwikkeling. Dit past
niet in het liberale denken, maar is verder (zie ook alles wat er in de media al
over geuit is) ook niet het resultaat van een zorgvuldige afweging van de
nuttigheid en maakbaarheid van de toets en daarmee van vroegtijdige opsporing en
oplossing van gesignaleerde problemen, voor zover die derhalve al te signaleren
zijn.

Het artikel van redacteur Japke-D. Bouma in NRC Handelsblad van 30 september,
laat nogal wat twijfels zien rond de maakbaarheid en nuttigheid van de toets,
maar laat ook de kernachtergrond zien. Het is geen taaltoets. Het is een
allochtonentoets. Zonder dit echt te zeggen richt de liberale VVD zich met dit
voorstel op allochtone kinderen met een overmaat aan regeldrift en bovendien
onkundig van gezondheidskundige en wetenschappelijk aspecten hierbij.

Vooropgesteld: de taaltoets is geen nuttige en maakbare functie als onderdeel
van het huidige consultatiebureau. Wat wel kan, maar dat kan nu ook al, is
doorverwijzing bij een vermoeden van problemen op het taalontwikkelings- of
spraakterrein. Daarna kan een deskundige het oppakken. Dan laat ik nog even de
vraag rusten, of het wel nuttig en mogelijk is dit al bij een kind van drie jaar
te doen.

Onder valse voorwendselen van de algemene volksgezondheid presenteert de
liberale VVD een idee, dat eigenlijk een vervroegde inburgeringscursus en toets
is. Die vallen onder de verantwoordelijkheid van minister Verdonk. Want als je
geen behoorlijk Nederlands spreekt word je uitgezet of niet-genaturaliseerd of
zoiets.

Inburgeren op je derde. Dat is pas een vroegtijdige oplossing na die
vroegtijdige signalering. En waar kunnen we driejarigen straks nog meer allemaal
op screenen Abject.

H. van Weerd

's-Hertogenbosch

In zijn beschouwing 'Staatsrecht is ook politiek' (Opiniepagina, 26 september)
besteedt J.M. Bik aandacht aan het leerstuk van de ministeriële
verantwoordelijkheid in verband met het voorzitterschap van Pieter van
Vollenhoven van de Onderzoeksraad voor de Veiligheid. Hij vindt het opmerkelijk
dat in het parlement en de media weinig vragen worden opgeworpen over de
verenigbaarheid van dit voorzitterschap met zijn lidmaatschap van het koninklijk
huis. Het gaat over het leerstuk van de afgeleide ministeriële
verantwoordelijkheid die meebrengt dat de ministers verantwoordelijk zijn voor
de kritiek die hij op hen heeft losgelaten. In de media is misschien weinig over
dit onderwerp geschreven - ik heb geen onderzoek daarnaar gedaan - maar toch ook
niet niets. In Trouw is al op 15 september een stuk over dit onderwerp te vinden
onder de titel 'Van Vollenhoven dupe van tandeloos leerstuk', geschreven door
ondergetekende. Daarin wordt betoogd, dat het leerstuk in ons tegenwoordige
staatsrecht niet bestaat. Om deze afgeleide verantwoordelijkheid in te voeren is
een wet nodig, en die is er tot op heden niet. Het gaat immers om inperking van
grondrechten, en die restricties moeten voldoen aan het Europees
mensenrechtenverdrag. Een van de voorwaarden die dat verdrag stelt, is dat de
beperking noodzakelijk is in een democratische samenleving. Een monarchie is
niet eens een noodzakelijk kwaad, en het tegendeel van democratisch.

H.U. Jessurun d'Oliveira

Amsterdam

Het artikel 'De natuur, die gun je iedereen' (NRC Handelsblad, 28 september)
signaleert terecht dat kinderen steeds minder geïnteresseerd zijn in de natuur.

Voor zeven natuurbeschermingsorganisaties was dit reden om anderhalf jaar
geleden de WILDzoekers op te richten, een actieve natuurclub van jongens en
meiden van 8 tot 16 jaar.

Het artikel legt echter vrij eenzijdig de nadruk op de rol van het onderwijs.
WILDzoekers gelooft dat een aanbod dat aansluit bij de belevingswereld van
jongens en meiden juist niet afhankelijk hoeft te zijn van ouderwetse
natuureducatie. In de klas krijg je al zoveel te horen over wat je zou moeten,
zowel de leraren als de leerlingen. Wij denken dat die oude visie van 'grote
mensen' die jou als jongen of meisje vertellen hoe belangrijk die natuur is zijn
beste tijd gehad heeft en misschien zelfs afstotend werkt. Het gaat inderdaad om
die topervaring, en die heb je niet in de klas. Wel als je mét de klas het bos
in gaat. Speelbossen en WILDzoekerswouden zijn wat we nodig hebben, niet het
zoveelste boekje of de zoveelste leergang.

Eerst de liefde, dan de nieuwsgierigheid, de verwondering, de fascinatie. Eerst
het hart, dan het hoofd en later als de kinderen groot zijn de herinnering. De
toekomstige herinneringen aan de natuur van de generatie van nu, dat is waar wij
een bijdrage aan wil leveren.

Astrid van den Broek, Hans Geluk

WILDzoekers, Wageningen

Prof. F.A. de Wolff pleit voor een universitair forensisch expertisecentrum
(Opiniepagina, 19 september). Volgens hem is er bij het NFI weinig gelegenheid
tot reflectie op het eigen functioneren en is voor contra-expertise zelfs
instemming nodig van het OM of de rechter.

De Wolff legt de vinger ook op een andere zere plek van het OM: "de neiging
zinsneden uit deskundigenrapporten te selecteren, die passen in een bepaald
beeld". Ik heb in de zaak-Lucia de B. herhaaldelijk gewezen op de (te stellige)
getuigenissen van (medische) deskundigen, die zoals De Wolff ook zegt "niet de
consequenties overzagen van hun - op zich correcte --formuleringen".

In het universitair forensisch expertsecentrum wil De Wolff specialisten uit de
verschillende vakgebieden onderbrengen. Een generalist mag daar ook niet
ontbreken. In een complexe zaak zoals bij Lucia de B. kan hij met de vereiste
distantie interfereren tussen de vakgebieden.

Van een aanklagende partij kan niet gevraagd worden om objectief de feiten aan
te dragen voor onderzoek. Het inventariseren van dossiers zou, evenals het
inschakelen van getuigendeskundigen, tot de taken moeten behoren van een
onafhankelijk forensisch centrum.

Met het door De Wolff beoogde instituut was het in de zaak-Lucia nooit tot de
fatale kettingreactie van foutieve interpretaties gekomen.

Metta de Noo

verpleeghuisarts, Diepenheim

LOAD-DATE: October 7, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              33 of 130 DOCUMENTS



                                NRC Handelsblad

                                October 7, 2006

ROEMEENSE ATTENTIES

BYLINE: DOOR TIJN SADÉE ; FOTOGRAFIE ZSOLT FEKETE ; met een bijdrage van MARK
KRANENBURG

SECTION: Magazine; Pg. 58

LENGTH: 7093 words


Het moet wel raar lopen als Roemenië op 1 januari, mét Bulgarije, geen lid wordt
van de Europese Unie. Op 20 oktober nemen de Europese regeringsleiders hierover
een definitief besluit. Maar is het land er wel klaar voor Correspondent Tijn
Sadée toog naar het Transsylvaanse stadje Târgu Mures op zoek naar het antwoord
op de vraag: hoe corrupt is Roemenië

Over het roze ceintuurtje golft haar zongebruinde buik. Het haar, in paarse en
rode tinten geverfd, heeft ze die ochtend nauwkeurig opgestoken. Zo gaat de
stenografe, wankelend op hoge hakken, door de gangen van de Curte de Apel, de
rechtbank in de Roemeense stad Târgu Mures. De wanden van haar krappe werkhok
zijn behangen met foto's van poezen die ze uit tijdschriften heeft geknipt.
'Pff', doet ze. En 'oei oei oei'. Want de stenografe is moe, ze heeft een
slapeloze nacht achter de rug. 'Maar het was een móóie nacht', verzekert ze.

In de belendende kamer zit haar baas:

Dan Oltean, de jonge officier van justitie. Hij heeft ter decoratie een paar
andere glossy's aan fiarden gescheurd. Foto's van Playboy- en Penthousemeisjes
bedekken de gaten in de muur en de roestplekken op de archiefkasten.

Ook Oltean (32) slaakt een diepe zucht. Hij heeft die nacht doorgewerkt. 'Ik
behandel jaarlijks zo'n 150 zaken, het dubbele van wat normaal is. Van de
fraude- en corruptiezaken doe ik alleen de kleintjes, daar waar het om maximaal
150.000 euro gaat.'

De stenografe komt met een dienblad binnen, schuift een stapel dossiers op
Olteans bureau opzij en zet kopjes koffie neer. Oltean deelt zijn werkkamer van
twee bij vijf meter met vier collega-officieren. 's Ochtends bellen ze elkaar
voor overleg: Ga jij naar kantoor Dan blijf ik wel thuis werken. 'Anders is het
geen doen', zegt Oltean. 'Als we allemaal komen, kun je je nauwelijks
concentreren.' Het meubilair is versleten, de drukknoppen op de felrode jaren
zeventig-telefoons blijven herhaaldelijk vastzitten. Alleen de computers op de
bureau's zijn fonkelnieuw. 'Dankzij een gift van de Europese Unie.'

Oltean is een produkt van 'wervelwind-Macovei', een verwijzing naar minister van
Justitie Monica Macovei die sinds haar aantreden in december 2004 pogingen doet
het rechtssysteem in Roemenië te hervormen. Die eis stelt de Europese Unie
waarvan Roemenië (22 miljoen inwoners) naar verwachting in januari 2007 lid
wordt. Om de toetreding veilig te stellen, bond minister Macovei de strijd tegen
corruptie aan. Vooral de corruptie binnen het justitiële apparaat zélf vormt een
groot probleem. Eén van de maatregelen van de minister was salarisverhoging van
de officieren van justitie. Sinds kort verdient Dan Oltean geen 600, maar 1000
euro per maand - bijna het vijfvoudige van het gemiddelde maandsalaris in
Roemenië. Oltean: 'De bedoeling is dat ik nu minder in de verleiding kom om me
te laten omkopen.'

'Zicem ca voi, facem ca noi': 'We praten jullie na, maar we doen het op onze
manier.' Het Roemeense gezegde geeft goed weer hoe de hervormingen in Roemenië
moeten worden ingeschat, zegt Smaranda Enache van de Liga Pro Europa. 'Het is
tot nu toe veel window dressing geweest. In theorie zijn er hervormingen binnen
het rechtssysteem. In de praktijk is er weinig veranderd. Slechts een klein
percentage van de corruptiezaken komt uiteindelijk onder de rechter. Daar gaat
een funest signaal van uit. Veel Roemenen denken: je kunt er dus mee wegkomen.'

Liga Pro Europa werd in 1989 in Târgu Mures opgericht, het was de eerste NGO in
Roemenië. Enache: 'Vanaf het begin hebben we integratie in Europa gezien als hét
vehikel voor het democratiseringsproces. Vraag je me nu: is Roemenië klaar voor
eu-toetreding Nee, we zijn niet voorbereid. Maar we moeten er wél bij. Als we
nog langer aan blijven modderen, is de kans groot dat er nog meer EU-projectgeld
wordt misbruikt. Haal je Roemenië nu aan boord, dan heb je als EU meer
controle.'

Plankgas

Over de tweebaanswegen aan weerszijden van de Piata Trandafirilor, het Plein van
de Rozen in het centrum van Târgu Mures, kun je sinds kort plankgas geven. Een
verdienste van burgemeester Dorin Florea die de boel liet asfalteren. Na de val
van dictator Nicolae Ceausescu in 1989 leek Târgu Mures het zelfde lot beschoren
als zoveel andere Roemeense provinciesteden: leegloop en verval, als gevolg van
sluiting van oude industrieën en staatsbedrijven. Maar burgemeester Florea wil
het tij keren. Dat hij daartoe 'hoogst onorthodoxe middelen' gebruikt, zoals
zijn politieke tegenstrevers beweren, is voor de meerderheid van de 160.000
inwoners geen probleem. 'Florea heeft charisma', vinden vriend en vijand. Die
eensgezindheid is niet erg typerend voor de multi-etnische stad in de Roemeense
landstreek Transsylvanië, die voor de helft wordt bewoond door Székely-Hongaren.
De Székely vestigden zich al in de vijfde eeuw in de regio en noemden hun stad
Marosvásárhely: marktplaats aan de rivier de Maros. Door de eeuwen heen heersten
Daciërs, Romeinen, Turken en Hongaren in het land van de Székely dat pas na de
Eerste Wereldoorlog, toen Hongarije Transsylvanië moest afstaan aan Roemenië,
onder Roemeens gezag kwam. Marosvásárhely werd Târgu Mures, en onder Ceausescu
werd er alles aan gedaan om de Hongaarse invloeden in de stad te minimaliseren.
Tienduizenden Roemenen uit de armste delen van het land werden onder dwang naar
Târgu Mures overgebracht. De stad die in de jaren zestig nog voor 74 procent uit
Hongaren bestond was in de jaren tachtig half Hongaars-half Roemeens.

In maart 1990, een paar maanden na de dood van Ceausescu, kwam het tot bloedige
rellen tussen de Roemenen en de Hongaren. Nog altijd lopen de lezingen uiteen
over wie verantwoordelijk was voor de eerste provocatie. De Hongaren, die de
straat opgingen voor meer autonomie Of toch de Roemenen, die wilden aantonen wie
er in het post-Ceausescu-tijdperk voorgoed de baas zou worden

Feit is dat van buiten de stad boeren, gewapend met hooivorken, naar het centrum
van Târgu Mures togen en er een slagveld aanrichtten. Er vielen drie doden en
honderden gewonden. Een parlementair onderzoek wees later uit dat burgemeesters
van omliggende dorpen hadden geholpen bij het vervoer van de relschoppers per
bus naar Târgu Mures. Tot op heden is de rol van agenten van de voormalige
Securitate nooit opgehelderd.

Het stadsbestuur kwam in handen van de umdr, de Democratische Unie van Hongaren
in Roemenië, de partij die de belangen behartigt van de Hongaarse minderheid.
Maar tien jaar later, in 2000, werd de treurige balans opgemaakt: het
stadsbestuur was totaal gecorrumpeerd, de wegen en parken lagen er nog net zo
verpauperd bij.

En toen was daar Dorin Florea - een Roemeense lefgozer. De directe verkiezingen
tot burgemeester won hij glansrijk en inmiddels is Florea halverwege zijn tweede
termijn. Dat hij gekleed gaat in strak gesneden Italiaanse maatpakken wordt
gewaardeerd, want uiterlijk vertoon is in Târgu Mures van groot belang. Zelfs
als je het vuilnis buiten zet, trek je je beste kleren aan, is er de regel.

IJzeren vier

Burgemeester Florea zetelt in een stadhuis van sprookjesachtige allure, gebouwd
in 1905 naar het voorbeeld van de Italiaanse renaissance-bouwkunst. Door het
raam van zijn ruime werkvertrek kijkt hij uit op de drukte beneden op straat. De
verkeerschaos is enorm. Een optocht van luid toeterende auto's rijdt een
bruidspaar rond. Jonge vrouwen paraderen trots, met de kin omhoog, langs de
terrasjes, langs de orthodoxe kathedraal en de katholieke kerk. Met veel gevoel
voor klasse, gehuld in pesterig uitdagende niemendalletjes.

Op de stoep voor het Cultuurpaleis maken Roma (zigeuner)-mannen zich breed.
Grote hoeden op het hoofd. Voor 100 dollar koop je ze in Amerika, zeggen ze
trots. 'Dat doe je maar één keer in je leven. En de hoed gaat alleen in bed af.'
De 'Gábors', worden ze genoemd, verwijzend naar een gangbare Hongaarse voornaam.
Na de deportatie van de Hongaarse joden tijdens de Tweede Wereldoorlog namen de
Gábors in Târgu Mures de positie van de joden als handelaren in.

Talloze mobiele telefoonwinkels en ook de filialen van Ing en Abn Amro zijn
gevestigd aan het centrale plein. Veel nieuwe bedrijfjes hebben alvast een
voorschot op de toekomst genomen: Eurocredit, Eurodent, Euro Invest, Euro Copy,
Euro Bet. Het gymnasium waar veel middenstandskinderen naar toe gaan werd
onlangs omgedoopt in het Europa Gymnasium - het bleef overigens bij die
naamsverandering; de scheiding op school tussen Roemeense en Hongaarse klassen
is nog steeds van kracht.

'Toch hebben we het voor elkaar gekregen', zegt burgemeester Florea. 'De
Roemenen en Hongaren leven hier weer in harmonie.'

Florea's opmars naar het stadhuis vertoont de sporen van een gemiddelde
politieke loopbaan in het postcommunistische Roemenië. Even, tussen 1996 en
2000, was hij aangesloten bij de Democratische Conventie van president Emil
Constantinescu, maar toen in 2000 de ex-communistische partij PSD van de oude
vos Ion Iliescu opnieuw aan de macht kwam, verschoot burgemeester Florea van
kleur en diende hij de PSD. Vier jaar later deed hij de politieke metamorfose
nog eens over, toen in december 2004 de PSD bij de verkiezingen verrassend werd
verslagen door de liberaal-democratische alliantie pd-pnl. En dus liep Florea
van de een op de andere dag over naar de pd. De alliantie geniet het voordeel
van de twijfel van de Europese Unie, die het vertrek van de oude kliek rond
Iliescu toejuichte. Het werd gezien als een 'morele revolutie', de grote
ommekeer waar de Roemenen, vijftien jaar langer dan de andere Oost-Europeanen,
op hadden moeten wachten. Eindelijk kon er worden begonnen met serieuze
onderhandelingen over Roemenië's integratie in de EU.

Nationaal virus

Maar hoe moest het dan met die corruptie Was dat probleem plots uit de lucht
Corruptie in Roemenië is nog altijd 'endemisch', volgens Transparency
International die in zijn rapporten een beeld schetst van een land waar
corruptie als een nationaal virus is doorgedrongen tot in ieders haarvaten. De
'corruptiewaakhond' maakt jaarlijks een corruptie-index op basis van enquêtes
onder academici, zakenmensen, economische en politieke analisten. In 2002
scoorde Roemenië een zeer magere 2,6 op een meetlat van 1 tot 10, waarbij 10
staat voor 'vrij van corruptie'. Het stond daarmee op de 77ste plaats op een
lijst van 102 landen, ver onder landen als Polen (plaats 45) en Turkije (64). In
2005 was de score maar marginaal verbeterd tot 3,0.

Heeft de EU zich, verblind door de euforie na de verkiezingen van december 2004,
wellicht verslikt

Over Târgu Mures hoeft Europa zich in ieder geval geen zorgen te maken, zegt
burgemeester Florea. 'Corruptie is vooral gerelateerd aan het juridische
systeem, en daar moeten nog hoognodig hervormingen worden doorgevoerd. Maar dat
is niet mijn taak. Ik moet de stad voorbereiden op de praktische kanten van
eu-toetreding. De infrastructuur verbeteren, de mentaliteit veranderen. Meer
transparantie, minder bureaucratie.'

Met felle gebaren zet hij zijn woorden kracht bij. En hij heeft haast, want hij
moet naar een congres voor jonge ondernemers en academici, over de gevolgen van
de integratie in Europa. 'Laten we het dáár over hebben, in plaats van over
corruptie', zegt hij geïrriteerd. 'En dan nóg: wat westerse waarnemers in
Roemenië als corruptie bestempelen, zien ze in hun eigen landen door de vingers.
Bij jullie heet het lobby.'

Tegen de wand van zijn werkkamer staan golfclubs. Ook al vind je in de wijde
omtrek geen fatsoenlijke golfbaan, zijn Big Bertha-driver en ijzeren vier
beloven veel. 'Ruim tachtig procent van de mensen in de stad heeft vertrouwen in
mij', zegt hij. 'Dat zal toch niet voor niets zijn'

De grootvizier

Schuin tegenover het stadhuis staat het majestueuze Hotel Concordia. Daar woont
Erman Yetkin, de Turkse general manager van de chemische fabriek Azomures, de
grootste werkgever van de stad. Tegenover het charisma van de burgemeester stelt
Yetkin een overdosis arrogantie waarmee hij zich in de stad niet populair heeft
gemaakt. De 'grootvizier' en de 'pasja', luiden zijn bijnamen. Vrienden zijn ze
niet, de burgemeester en Yetkin, daarvoor botsen hun ego's te hard. Maar
iedereen in Târgu Mures weet hoe de verhoudingen écht liggen: de burgemeester
heeft veel plannetjes, maar de grootvizier heeft de macht. Drieduizend
werknemers en hun gezinnen zijn van Yetkin afhankelijk.

Azomures was onder het communisme nog het op vier na grootste staatsbedrijf in
Roe- menië, maar raakte na 1989 in de versukkeling en werd als kwetsbare prooi
op de privatiseringsmarkt gedumpt. In 1998 werd het bedrijf door Turkse
investeerders overgenomen en sindsdien bewoont Yetkin met zijn geliefde de
presidentiële suite in Concordia. Behalve voor de doordeweekse gang naar de
fabriek komt Yetkin het hotel niet uit. Elke avond dineert hij er aan zijn vaste
tafel. In de weekenden poedelt hij in het binnenzwembad.

Azomures krijgt al jaren gas, water en stroom grotendeels gratis aangeleverd.
Die afspraak maakte Yetkin niet met de burgemeester - daarvoor moest hij
hogerop, naar hoofdstad Boekarest waar hij met de regering een lucratieve deal
sloot. Maar nu de nieuwe eu-regels over oneerlijke concurrentie eraan komen is
de overeenkomst niet langer houdbaar. In Boekarest willen ze er onder uit. En nu
dreigt Yetkin de fabiek te ontmantelen. Tegen normale energietarieven loont het
niet langer om Azomures in werking te houden. 'Als het moet tuig ik de fabriek
weer op in het goedkopere Egypte', zou Yetkin hebben gezegd. In de kroegen wordt
er over gespeculeerd, maar niemand weet met zekerheid wat er gaat gebeuren.

Brandewijn

Voor iemand als Horea Soporau, opgeleid tot ingenieur, was een toekomst bij
Azomures vanzelfsprekend geweest. Als chef controlekamer, op z'n minst. 'Ware
het niet dat hij het zonodig weer anders moest doen', klaagt zijn vrouw Dana
vanuit de keuken. 'Typisch Horea.'

Rond middernacht bakt Dana een zoveelste partij kaasflensjes voor bij de tsuica,
de Roemeense brandewijn. De helft van de woonkamer in hun flat aan de rand van
het centrum wordt in beslag genomen door een houten wandmeubel. Het is het enige
dat Horea (40) overhield uit de tijd dat hij voor een radiostation werkte. Het
waren de wilde jaren negentig, zegt Horea. 'Je pakte alles aan, handeltje hier,
handeltje daar, ik reed nog met vrachtwagens vol produkten naar Moldavië op en
neer. Sommigen van mijn generatie zijn toen verschrikkelijk rijk geworden.'

Horea en Dana ontmoetten elkaar toen ze studeerden, in de jaren tachtig. 'Een
gewéldige tijd', zegt Horea. 'Het enige perspectief dat je had was ingenieur in
een fabriek of een brave partijcommunist worden. Dus nam je het ervan, die
laatste jaren dat je nog in onschuld kon leven.' Dana herinnert zich de
slemppartijen bij vrienden thuis. 'Op tv was niets, behalve wat propagandistisch
gekraak van Ceausescu. We dansten avonden lang op Queen en op jazzmuziek. En je
las je een ongeluk. Wie een goed boek had bemachtigd, kopieerde het voor zijn
vrienden.'

Halverwege de jaren negentig had het nieuwe consumentisme in Roemenië voet aan
de grond gekregen. Horea en Dana, dertigers inmiddels, keken neer op de jeugd
die er als een blok voor viel. Horea: 'Ze hebben geen enkel respect meer voor
cultuur, ze lezen niet en zijn alleen geïnteresseerd in geld.' Maar zijn eigen
generatie deed het al niet veel beter, vindt hij. 'Wij lieten ons mét onze
culturele bagage net zo goed verleiden. De privatiseringen resulteerden in
roofkapitalisme. In die totale verwarring na 1989 kon je, mits je de goede
contacten had, veel geld verdienen. Dat is nu nog zo, maar de kleine jongens
spelen geen rol van betekenis meer. Het spel is geprofessionaliseerd en alleen
nog weggelegd voor de grote jongens met politieke macht.'

Van Horea's oude studiegenoten werkt nu maar een enkeling als ingenieur. 'In het
buitenland, wel te verstaan. Dat draagt enorm bij aan de chaos van het
dagelijkse leven hier: veel talent vertrok, en van wie bleef doet bijna niemand
iets waar hij voor opgeleid is.' Met die chaos en onzekerheid leer je leven,
zegt Dana. Onlangs werd hun tweede kind geboren, Alesandra. Dat betekende
regelmatig voor controle naar de dokter. 'Er is geen arts te vinden die níet
corrupt is', zegt Dana. Maar Horea vindt het woord corrupt verkeerd gebruikt.
'Ze laten zich onder de tafel door de patiënt betalen, ook al is die verzekerd.
Het is niet correct, maar begrijpelijk als je bedenkt dat het maandsalaris van
een dokter die lange dagen maakt 300 euro is.' De zeldzame arts die geen extra
'gift' vraagt wekt wantrouwen bij zijn patiënten. 'Dokter twijfelt kennelijk aan
zijn eigen kunnen'. Horea: 'Daarnaast maakt hij zich onmogelijk onder collega's.
Hij doorbreekt de regels van het spel.'

Als verzekerd gezin kregen Dana en Horea automatisch een arts toegewezen, maar
die heeft nooit tijd. Zoals iedereen die het zich kan veroorloven hebben ze een
privédokter ingeschakeld. Horea: 'Je betaalt veel, maar hij komt wel aan huis.
Maar wie naar het ziekenhuis moet heeft écht een probleem. Je komt pas aan de
beurt als je daar een contact hebt: een chirurg die bevriend is met de broer van
je buurman, zoiets. Alles in Roemenië draait om contacten.'

Dana werkt als financial controller bij farmaciegigant Gedeon Richter die een
vestiging in de stad heeft. Horea heeft zich op de politiek gestort. Hij
adviseert een lokale politicus van oppositiepartij PSD.

Horea: 'Ik doe onderzoek naar zijn imago en naar de niches in het electoraat.'
Dana vindt het maar niks: 'Hij doet dat werk gratis. Beláchelijk! Die man
belooft dat Horea voor zijn adviezen krijgt betaald zodra die resulteren in
winst bij de volgende verkiezingen.'

Horea slaat nog een tsuica achterover. 'Een politicus is als een vrouw, zeggen
wij in Roemenië. Allemaal éven onbetrouwbaar, op je eigen moeder na dan. En dan
nóg mag je nooit vergeten dat ook je moeder een vrouw is.' Nog een borrel later
zakt zijn stem. 'Dat maakt het leven hier zo vermoeiend. De politieagent met een
ambtenarensalarisje bouwt aan de rand van de stad een villa. Hoe kan dat Dat
weet je hier nooit. Je leeft in een samenleving waarin je niemand kunt
vertrouwen.'

Latino's

'Wij Roemenen zijn nu eenmaal latino's', luidt het gemakkelijke excuus. Een
serieuzere, gangbare verklaring is: corruptie in Roemenië heeft haar wortels in
de eeuwen waarin het land werd overheerst door de Turken. Wie een hoge positie
ambieerde moest daarvoor betalen. Om het geld terug te verdienen vroeg je de
mensen onder je om jóu weer te betalen. En zo ontstond er een piramide van
betaalde functies in het openbaar bestuur. Nepotisme, ook tijdens de decennia
van communistische dictatuur, verruwde de omgangsvormen. Met die mentaliteit
kunnen de Roemenen nog altijd maar moeilijk afrekenen.

Corruptie is een tweede natuur, zegt Smaranda Enache van de Liga Pro Europa. 'We
hebben de spelregels niet veranderd.

Het centralistische gezag houdt het in stand. Grote politieke partijen in
Boekarest zetten in het land hun burgemeesters neer. In ruil moeten die
burgemeesters lokaal campagnegeld inzamelen dat weer wordt teruggesluisd naar de
hoofdkwartieren in Boekarest.' De gewone burger heeft er geen zicht op.
Daarnaast heeft volgens Enache de Roemeen als erfenis uit het communisme teveel
ontzag voor autoriteiten overgehouden. 'Men is gewend aan de vernedering, het
wachten in de rij, het bijbetalen onder tafel. Een gang naar de rechter is
alleen voor welgestelden weggelegd. Een civiele zaak aanspannen kost al gauw een
paar maandsalarissen.'

Onafhankelijk weekblad

'De dertigers, díe hadden meteen na 1989 de operatie-'schone handen' in gang
moeten zetten', zegt Andrea Libeg. 'Maar zij raakten eveneens besmet, ze hebben
de spelregels overgenomen en zitten nu als veertigers aan de knoppen.'

In de achtertuin van een oud herenhuis drinkt Libeg (28) koffie met de redactie
van weekblad Punctul. Lege blikjes dienen als asbakken. Vier jonge redacteuren
hangen onderuit, in oude versleten fauteuils. Hoofdredacteur Marius Libeg,
Andrea's echtgenoot, neemt de kopij vlak voor de deadline nog een laatste keer
door.

Gezien hun reputatie als onafhankelijk en kritisch lijken de redacteuren van
Punctul bij uitstek geschikt om antwoord te geven op de prangende vraag: waar is
Marin Sandu, de chef van de Nationale Anticorruptie Afdeling Sandu moet in Târgu
Mures de anticorruptie-campagne van de regering op lokaal niveau uitvoeren. Met
extra budget en goed betaalde krachten runt hij zijn bureau, het DNA. Maar bij
DNA geeft al dagen niemand thuis. Pogingen om Sandu te ontmoeten blijven
vruchteloos. 'Vergeet het maar', lachen de redacteuren. 'Wat Sandu doet blijft
in nevelen gehuld. Hij is onaantastbaar en onbereikbaar. Zeker voor
journalisten.'

Met een collega lanceerde Marius Libeg in december 2004, net na de
machtswisseling in Boekarest, het weekblad Punctul, dat zich richt op de
provincie Mures, één van de in totaal 41 provincies in Roemenië. Ze hadden enige
journalistieke ervaring opgedaan bij een dagblad. Marius: 'Die krant was een
lakei van de lokale politiek. Verhalen die de uitgever commercieel niet goed
uitkwamen verdwenen in de prullenbak. We moesten dus iets nieuws beginnen.'

De euforie van december 2004 gaf Marius vleugels. Hij en zijn collega namen een
hypo- theek op hun huizen. Met 12.000 euro zijn ze begonnen. Marius: 'Onze
echtgenotes zijn de aandeelhouders, ieder voor vijftig procent. Bij een mogelijk
proces wegens smaad mogen ze de hoofdredactie oppakken, maar de eigenaren
blijven buiten schot.'

Eén van de eerste grote verhalen in Punctul leverde meteen een primeur van
formaat op. Binnen het staatsgasbedrijf Romgaz bleek, onder leiding van de
toenmalige minister van Economische Zaken, een speculantenclubje te opereren dat
zich verrijkte met ongeoorloofde controle op de gasleveranties. Marius: 'De
leiding van Romgaz, dat door de fraude miljoenen verlies leed, was zo blij dat
wij het hebben ontmaskerd dat ze nu wekelijks adverteren op onze voorpagina.'

De verhalen over corruptie voeren in zijn weekblad 'helaas' de boventoon.
'Iedere redacteur heeft zijn vocabulaire paraat. Een pile, daarmee duid je in
een artikel de tussenpersoon aan die 'iets heeft geregeld'. Mita zijn
steekpenningen. Gaat het om een onschuldig bedrag, dan zeg je o mica atentie:
een klein geschenk.'

Vanzelf corrupt

Zolang de salarissen in Roemenië laag blijven kun je met die artikelen nog
jaargangen Punctul vullen, zegt Marius' vrouw Andrea, eigenares van het
weekblad. 'Een ambtenaar die slechts 150 euro verdient Dan word je vanzelf
corrupt!' Ze maakt zich zorgen over de toetreding tot de eu. 'Roemenië is daar
helemaal niet klaar voor. We kunnen de concurrentie op de interne markt niet
aan.' Ondernemers ontbreekt het volgens haar aan geld om hun bedrijf 'eu-proof'
te maken zodat het voldoet aan de Europese milieu- en hygiënerichtlijnen.

Andrea is docente Engels aan de Petru Maior-universiteit, de grootste in de
stad. De Petru Maior kreeg de laatste jaren veel concurrentie van nieuwe
privé-universiteiten. 'Daar kopen kinderen van de nouveau riche hun diploma',
schampert Andrea. Ze stuit op haar universiteit op het probleem van de oude
garde die de deur naar veranderingen op slot houdt. Oudere professoren verdienen
goed, 1000 euro per maand. 'Maar ze laten zich bijbetalen voor extra colleges
die ze in de praktijk helemaal niet geven. Controle daarop is er niet, de
studenten weten van die extra colleges in ieder geval niets.'

Andrea ging verhaal halen bij de rector.

Ze was mede-opsteller van een brief waarin het onderwijssysteem werd gehekeld.
Maar ze werd weggehoond. Andrea: 'Het werd me duidelijk gemaakt dat ik mijn
mening binnen de muren van mijn docentenkamer gerust mocht ventileren. Maar
verder 'Wacht maar tot je zelf vijftig bent, dan mag je hetzelfde doen'.'

Daar heeft ze geen geduld voor. 'Je kunt emigreren, zoals honderdduizenden
jongeren al deden. Maar dat is puur egoïsme. Wij, de twintigers en dertigers,
moeten ons leven nu deels opofferen, zodat onze kinderen in een normaal land
kunnen leven. Maar daarbij hebben we de arrogantie van de EU niet nodig. Europa
ziet Roemenië als een nieuwe consumentenmarkt, als een land met goedkope
arbeidskrachten, de nieuwe slaven.'

'Het is te vroeg', zegt ook Marius. Vooral de economische middenklasse die zich
de laatste jaren langzaam omhoog werkte kan die dreun niet aan. 'Kijk naar
Hongarije. Ze zijn daar door de eu-toetreding onder de voet gelopen.' Maar
tegelijk hoopt Marius op de politiek-zuiverende werking van de eu.
'Zelfreiniging is er niet bij. Wij Roemenen hebben altijd een kracht van buiten
nodig gehad.

Iemand die zweepslagen uitdeelt en orde schept.'

Elena's bodybag

Eigenlijk heeft 'grootvizier' Erman Yetkin maar één echte vriend in Târgu Mures:
Florin Saltelechi, hoofd bewaking van Yetkins fabriek Azomures. Allebei zien ze
liever nog vandaag dan morgen de helft van de 3000 werknemers vertrekken. 'Hele
bedrijfsonderdelen zou ik willen afstoten, maar de Roemeense vakbonden maken het
me moeilijk', zegt Yetkin in zijn kantoor.

De productie van Azomures, dat hoofdzakelijk kunstmest maakt, daalde de laatste
jaren dramatisch door de ontstane chaos in de landbouw die na de
grootschaligheid onder het communisme versplinterd raakte. 'Veel amateurisme',
zegt Yetkin. Van de drie miljoen ton kunstmest die in het Ceausescu-tijdperk
jaarlijks werd geleverd, zet Azomures nu nog maar 800.000 ton af op de
binnenlandse markt. 'Enige hoop koester ik, nu veel Italianen in Roemenië
landbouwgrond kopen. Misschien dat die het gaan professionaliseren.' Florin
Saltelechi heeft een andere reden voor zijn slechte verhouding met het
Azomures-personeel. Hij moet ze controleren. 'We weten jou en je familie te
vinden', stond in een brief die hij onlangs kreeg thuisgestuurd. 'Het dreigement
komt van binnen het bedrijf', zegt Saltelechi. 'Ik ben ingehuurd om de fraude en
diefstal hier aan te pakken, en dan maak je veel vijanden.'

Het maagdelijk witte tenue dat om zijn afgetrainde sportschoollijf spant
contrasteert met het decor waar hij doorheen loopt. Links steken grauwe torens
vijftig meter de lucht in. De gele rookwolken die eraan ontsnappen verspreiden
een ondraaglijke stank. Rechts, op het terrein van de Instalatia de Amoniac,
loeien oude machines.

Saltelechi was soldaat toen hij tijdens de kerst van 1989 getuige was van de
executie van Nicolae en Elena Ceausescu. 'Ik hoorde de schoten, daarna moest ik
komen om het karwei af te maken. We gebruikten militaire bodybags. Ik was
verantwoordelijk voor het dichtritsen van de zak met Elena. Er stond een
helikopter klaar, daar heb ik haar naar toe gesleept.'

De overhaaste actie werd volgens Saltelechi met opzet uitgevoerd door mensen die
daarmee hun eigen verleden in de partij wilden afdekken. 'Dat besef drong pas
later door. Al die verhalen, we zullen het nooit weten.'

Toen hij door Yetkin werd ingehuurd voor de beveiliging stortte hij zich eerst
op de wortels van het kwaad: de beveiliging zelf. 'Het personeel stal op grote
schaal produkten en materialen van het bedrijfsterrein en betaalde daarvoor
mensen in de beveiliging. Die knepen dan een oogje dicht. Ik heb er schoon schip
gemaakt.' Vervolgens pakte hij het alcoholmisbruik aan en voerde adem- en
bloedtesten in. Veel werknemers die gewoonlijk dronken naar het werk komen moest
hij ontslaan.

'En nu ben ik dus de meest gehate werknemer hier. Uit pure pesterij houdt de
vakbond mijn salaris laag.' Gelukkig is daar Yetkin. Die schuift hem zo nu en
dan een 'mica atentie' toe. Saltelechi: 'Iets extra's, een cadeau. Geen auto. Zo
ver gaat het niet.'

Het kapsel van de prefect

Een fabrieksterrein verderop dendert over het kapotte asfalt een vrachtwagen van
Riethandel Jos van Rees uit het Nederlandse Genemuiden. Áchter een hek werken
mannen met ontbloot bovenlijf aan een nieuwe parkeerplaats van Frieslandfoods.
Zes gloednieuwe sluispoorten, waar de vrachtwagens kunnen worden geladen, zijn
al gereed. Met dank aan eu-projectgeld, meldt een billboard naast de
toegangspoort. Vier miljoen euro investeerde de EU in het moderniseren van de
productiecapaciteit van de Fabrica de Produse Lactate, het oude
staatszuivelbedrijf dat door het Nederlandse Frieslandfoods werd overgenomen.

Dit zijn de verhalen die Ciprian Dobre, de prefect van de provincie Mures, graag
vertelt. Buitenlandse investeerders komen onze kant op, zegt Dobre. 'Beierse
ondernemers waren laatst in Târgu Mures, en er kwam een diplomatieke delegatie
uit Italië op bezoek.'

Maar in de stad raken ze niet uitgepraat over de kleren en het kapsel van de
prefect. En over zijn seksuele geaardheid. Want: waarom is Dobre op z'n 38ste
nog steeds single Politiek en imago zijn een obsessie in het huidige Roemenië,
waar iedere avond politici in talloze talkshows hun recent aangeleerde
perceptiekunsten ten toon spreiden. De mannetjes- makers varen er wel bij. En de
media, vaak in handen van ondernemers met politieke belangen, verzorgen de
choreografie.

'Hoe belangrijk is voor u uw imago' luidt de eerste vraag van de verslaggeefster
van Punctul. Ze heeft die ochtend een interview met de prefect, en ze wil hem
uithoren over zijn ruzie met burgemeester Florea over de aanleg van een nieuwe
ringweg. Het project is voor de stad economisch van groot belang, maar het
conflict tussen de twee mannen zorgt voor onnodig uitstel. De burgemeester wil
de ringweg door een gebied waar bomen moeten worden gekapt. De prefect wenst een
andere route. Beiden hebben hun vrienden in de wegenbouw aan wie ze de klus
graag uitbesteden. Maar het probleem is: de vrienden van de burgemeester zijn
niet de vrienden van de prefect.

'Het is vooral een kwestie van imago dat de twee bezig houdt', zegt de
verslaggeefster van Punctul op de gang bij de prefect, als we wachten op haar
interview. 'Wie de ringweg binnensleept, wint stemmen in de stad.'

Iedereen in Târgu Mures kent het verhaal hoe Dobre door zijn verbitterde,
alleenstaande moeder werd opgevoed. Haar droom was een zoon die zou slagen, en
ze betaalde er letterlijk een hoge prijs voor: Ciprian Dobre studeerde in de
jaren negentig af aan één van de nieuwe, dure, privéuniversiteiten. Het project
van moeder is vooralsnog geslaagd. Zoon Ciprian is nu prefect - de directe
afgevaardigde van de regering in Boekarest. Maar de functie heeft in de
provincie zelf weinig uitstraling, dus nu ambieert hij het burgemeesterschap.
Over twee jaar zijn de lokale verkiezingen. 'Ruim driekwart van de scholen in de
provincie heeft geen drinkwater', zegt Dobre. 'Daar moet wat aan worden gedaan.'

Zijn gesprek met de verslaggeefster verloopt bizar. Of hij een conflict heeft
met de burgemeester 'Ben je mal.' Een half uur later zegt hij: 'De burgemeester
vertegenwoordigt een generatie machthebbers die door de Roemenen niet meer wordt
vertrouwd. Ík vertegenwoordig de nieuwe generatie.' Volgens Dobre heeft de
provincie Mures van corruptie geen last meer. Maar even later, als de ringweg
weer ter sprake komt, haalt hij fel uit naar burgemeester Florea die een
referendum over de ringweg organiseert. 'Dat had Florea beter kunnen doen aan de
vooravond van de bouw van dat peperdure kuurbadencomplex waartoe hij opdracht
gaf.'

Bij het afscheid vraagt de verslaggeefster naar de ervaringen van de prefect met
Marin Sandu, de chef van anticorruptiebureau DNA. 'Sandu wíe,' vraagt Dobre.
'Nooit van gehoord.'

Sandu bestaat écht, zegt de verslaggeefster buiten op straat, waarna ze de hoek
om gaat, richting redactielokaal.

Ze krijgt gelijk. Ruim een week na de allereerste poging tot een ontmoeting met
Sandu lijkt het er dan toch nog van te komen. Zijn echtgenote, die als
voorlichtster voor de burgemeester werkt, biedt haar hulp aan. Maar een dag
later staat Ileanu Sandu voor haar werkkamer op het stadhuis alsnog met een
teleurstellende mededeling. 'Mijn man is plots de bergen ingetrokken. Hij heeft
geen boodschap achtergelaten. Níets. Zijn mobieltje heeft hij uitgezet, ik krijg
'm niet te pakken.'

Wel heeft mevrouw Sandu een presentje onder haar arm: een gebonden exemplaar van
haar nieuwste roman. 'Het gaat over een schrijfster wier computer wordt gekraakt
door journalisten van het plaatselijke sufferdje', vertelt ze. 'Die krant
publiceert een manuscript waar de schrijfster nog volop aan werkte, maar dan in
een sterk aangepaste versie. Ze hebben er een sleutelroman van gemaakt. Fictieve
personages krijgen namen van mensen die werkelijk bestaan.'

Aan inspiratie geen gebrek, glundert Ileanu Sandu. 'Roddel en paranoia zijn de
Roemeen wel toevertrouwd. Door sommigen word ik op straat nagewezen als 'de
vrouw van verklikker Sandu'. Je went eraan.'

Smaranda Enache van de Liga Pro Europa noemt het 'een schande' dat uitgerekend
Marin Sandu het anticorruptiebureau DNA leidt. Enache: 'Hij en zijn vrouw Ileanu
speelden een sleutelrol bij de georkestreerde gevechten in de stad, in 1990. Het
koppel stond destijds dicht bij de Securitate. De enige zaak die Sandu tot nu
toe aanhangig heeft gemaakt is die tegen de vrouwelijke rechter Andrea Cuica.
Volgens Sandu is ze corrupt. Maar Cuica is juist een hervormingsgezinde
rechter.'

Eerst wijn

Het onderzoeken van de niche in het electoraat - met dat doel was Horea Soporau
maanden lang de straat opgegaan. Vanavond meldt hij zich bij zijn opdrachtgever
Alexandru Fratean, een lokale politicus van oppositiepartij PSD.

Fratean zit aan een grote houten tafel op de binnenplaats van zijn huis. Horea's
rapport, een dikke syllabus, ligt klaar. 'Maar eerst wijn', zegt Fratean, die in
het verleden directeur was van staatsbedrijf Romarm, Roemenië's wapenindustrie.
Een late vijftiger is hij nu, en hij draait volop mee in de politiek.

Fratean opent een fles Feteasca Neagra. 'Deze wijn wordt slechts bij
staatsbezoeken in Boekarest uitgeschonken. We hebben 'm ook gedronken bij het
huwelijk van onze dochter.'

Daarna is Horea aan de beurt. Hij licht zijn rapport toe. 'Nog maar 16 procent
van de Roemenen heeft vertrouwen in de politiek. Ze zijn het spektakel, het
populisme en de loze beloftes zat. Mijn advies: serieuze, zakelijke en nuchtere
politiek.'

Daar kan Fratean zich volledig in vinden.

'Ik zelf heb het initiatief al genomen, door een website te beginnen. Daarop kan
iedereen precies zien wat mijn plannen zijn en hoe ik die wil realiseren. In
alle openheid.'

Met het rapport weer onder zijn arm verlaat Horea het erf van de politicus en
stapt in zijn Dacia die van ellende bijkans uit elkaar valt. 'Fratean is een
redelijke man', zegt Horea. 'Dat hij me pas betaalt als hij bij de volgende
verkiezingen scoort, neem ik voor lief. Fratean heeft het ook niet al te breed.
Ik doe het voor het goede doel: er móet wat veranderen.'

Attila Albert is een nazaat van het adellijke Hongaarse geslacht Bethlen. In het
Ceausescu-tijdperk ging het grootste deel van de adel op de vlucht, Attila en
zijn ouders bleven. In 1992 - Attila was toen 24 - begon hij aan de keukentafel
van zijn huis in Târgu Mures met het maken van hairgel. 'Dat bestond in Roemenië
toen nog niet.'

Het bedrijfje groeide uit tot een middelgroot bedrijf in cosmetica en
farmaceutische produkten. De lol van het ondernemen, daar ging het hem om. Maar
die wordt hem meer en meer ontnomen. 'Corruptie is hier overal, het bepaalt mijn
leven volledig', zegt Albert. 'Om de paar weken verschijnen er weer ambtenaren
die zogenaamd de boeken of de hygiëne komen controleren. De vraag is: doe je mee
Betaal je de controleur Als je weet dat de concurrent het wél doet zit je met
een dilemma.'

Corruptie heeft de laatste jaren een ander gezicht gekregen, zegt Albert. '
Voorheen poeierde je zo'n controleur af met een fooi, het ging om kleine
corruptie. Maar het wordt nu op hoger niveau gespeeld. De belangen zijn groter,
en voor een kleine ondernemer is het onoverzichtelijk geworden.'

Albert ziet geen voordelen in de toetreding tot de Europese Unie. 'Er komen
westerse bedrijven onze kant op met veel kapitaal. Jong talent gaat liever voor
farmaciegigant Gedeon Richter werken dan voor mij. Gedeon Richter investeert in
human resources, ze bieden jongeren doorgroeimogelijkheden. Daar kan ik niet
tegenop.'

Of de Europese Unie een zuiverende werking zal hebben Albert: ' De gevels worden
opgepoetst. Dat kán nut hebben.'

Tabak

Voor de deur bij café Tutun, in de oude binnenstad van Târgu Mures, parkeert
Horea Soporau zijn auto. Cafébezoekers staan met volle glazen op straat. Tutun
(Tabak) is populair onder kunstenaars en intellectuelen, en die avond is een
voltallige klas van de theaterschool luidruchtig aanwezig. In hun midden
schittert de kogelronde acteur die afgelopen seizoen een onvergetelijke Falstaff
speelde.

De jonge officier van justitie Dan Oltean en zijn vrouw, actrice Melanie, zijn
er ook.

Dan heeft kringen onder zijn ogen. De zaak waar hij de afgelopen tijd aan werkte
heeft zijn zenuwen gesloopt. Een anonieme tip bracht hem op het spoor van twee
frauduleuze examinatoren van het Roemeense spoorwegbedrijf. Het duo is
verantwoordelijk voor de jaarlijkse examinering van de conducteurs in de
provincie Mures. Dan: 'Nu blijkt dat ze zich door de conducteurs laten betalen:
20 euro per examen, in ruil voor een gegarandeerde voldoende.'

Dan rekent voor: ruim 200 conducteurs maal 20 euro, en dat maal het aantal jaren
dat het duo opereert. 'De schatting is dat ze al tien jaar operationeel zijn. Zo
hebben ze samen een flinke buit te verdelen.'

De grootste moeite had Dan met het bewerken van de conducteurs. Hij moest ze
overtuigen van het nut van een gerechtelijk onderzoek. Ze zeiden: 'Wat doe je
nou moeilijk, zo doen we het al jaren, het gaat toch goed'

'Het zijn notabene mensen die verantwoordelijk zijn voor de veiligheid op het
spoor! Maar dáár hadden ze nog niet over nagedacht.' Dan heeft inmiddels honderd
conducteurs die hun medewerking aan het onderzoek hebben toegezegd. 'Ik moet er
méér hebben. Het gaat langzaam, maar ik kom er wel.'

HOE BEOORDEELT DE EUROPESE COMMISSIE KANDIDAAT-LID ROEMENIËRoemenië zit op het
goede spoor, concludeerde de Europese Commissie in mei van dit jaar in een
voortgangsrapportage over de toetreding van het land tot de EU. Zo waren
'aanzienlijke stappen gezet op het gebied van de hervorming van het justitiële
systeem', oordeelde de Commissie. Als voorbeeld noemde het rapport de invoering
van het principe waarbij strafzaken aan willekeurige rechters worden toebedeeld.
'Het heeft de onpartijdigheid van het justitiële systeem versterkt', zegt het
rapport.Daarnaast werd de opheffing toegejuicht van het 'Directoraat-generaal
Bescherming en Anti-corruptie', de gedeeltelijk gemilitariseerde
veiligheidsdienst van het ministerie van Justitie. Ook was de Commissie te
spreken over de strijd tegen de corruptie. Er zijn onderzoeken ingesteld naar
fraudezaken op hoog niveau, waarna vier hooggeplaatste Roemenen in staat van
beschuldiging zijn gesteld. Volgens Krisztina Naga, woordvoerder van Europees
Commissaris Olli Rehn, verantwoordelijk voor de uitbreiding, is op veel
terreinen verdere 'vooruitgang' geboekt.Maar er was ook kritiek. Zo vroeg de
Commissie om een herziening van de salarisstructuur voor overheidspersoneel. Dat
is, aldus Brussel, 'van belang voor de beroepsethiek van het
ambtenarenapparaat'. En het tempo van de justitiële hervormingen moet worden
vastgehouden 'om te zorgen voor verdere tastbare resultaten'.De Europese
Commissie vormt de spil in de besluitvorming rond de toetreding van Roemenië. Op
26 september presenteerde de Commissie in Straatsburg het laatste
voortgangsrapport over de vorderingen van het land. Later deze maand, op 20
oktober, hakken de regeringsleiders van de 25 lidstaten van de Unie in het Finse
Lahti de knoop door. De regeringsleiders zullen vooral bekijken of Roemenië de
belangen van andere landen in de Unie kan schaden. De grenzen zijn immers
weg.Het eindrapport van het dagelijks bestuur is gebaseerd op diverse bronnen.
Allereerst betrekt men informatie van de 'missie' van de Europese Unie die in
Boekarest is gevestigd, nadat het land in 2001 de status van kandidaat-lid had
gekregen. Dit bureau, geleid door een hoge Britse ambtenaar van de Europese
Commissie, rapporteert over de voortgang van de hervormingsmaatregelen.Maar het
Directoraat uitbreiding van de Europese Commissie in Brussel maakt ook gebruik
van de in het land gevestigde non-gouvernementele organisaties en van 'peer
reviews' van deskundigen uit de lidstaten van de Unie. Zij bekijken in hoeverre
de uitvoering van de Roemeense wetgeving in overeenstemming is met de Europese.
Het zijn tenslotte de 25 commissarissen die de bewoordingen van het
uiteindelijke politieke oordeel formuleren.De Nederlandse VVD-europarlementariër
Jeanine Hennis Plasschaert is al sinds 2004 tegenstander van de wijze waarop de
toetreding van landen als Roemenië en Bulgarije als haast voldongen feit wordt
gepresenteerd. Zij is niet tegen het Roemeense lidmaatschap, maar wel tegen de
manier waarop de Europese Commissie en de regeringsleiders de criteria hanteren.
'In eerste instantie wordt gedaan of deze heilig zijn en onaantastbaar. Maar je
ziet telkens weer dat er uiteindelijk, op het moment suprême, niet aan de
criteria wordt vastgehouden', zegt zij. 'Dat komt omdat het een politiek project
is.'Volgens Hennis Plasschaert is Roemenie nog niet rijp voor toetreding tot de
Unie. 'De corruptie is er echt ongelooflijk. Het gerechtelijk apparaat zit er
nog vol met corrupte rechters. Ik heb grote bewondering voor de nieuwe minister
van justitie, Monica Macovei. Ze doet er alles aan om het systeem te veranderen,
maar stuit op een muur van verzet. Er is nog een lange strijd te leveren en
daarom vind ik het zo achterlijk dat er al van te voren een datum vaststond
waarop Roemenie zou kunnen toetreden.'In haar fractie is zij één van de weinige
critici. Tegenstemmen kan ze niet omdat het Europees Parlement al voorwaardelijk
akkoord ging. Ze wist dat de race toch al gelopen was. Ook het laatste rapport
van de Commissie is volgens Hennis Plasschaert 'opgeleukt om de stemming
vriendelijker te maken'.

Jonge Roemenen bij de dancing Cuba Libre in Târgu Mures. Linksboven: Het Plein
van de Rozen in Târgu Mures. Linksonder: Officier van justitie Dan Oltean bindt
dagelijks de strijd aan met corruptie. Boven: De vlooienmarkt in de buitenwijk
van Târgu Mures. Boven: Dorin Florea, de burgemeester van Târgu Mures, praat
niet graag over corruptie. Liever heeft hij het over de economische opbloei.
Onder: Florin Saltelechi is hoofd bewaking van de chemische fabriek Azomures:
'Ik maak veel vijanden.' Horea (links) en Dana Soporau met hun zoon Andrei: 'De
jeugd is alleen geïnteresseerd in geld.' Marius (links) en Andrea Libeg richtten
in 2004 het weekblad Punctul op, met eigen geld. Verhalen over corruptie voeren
in het blad 'helaas' de boventoon. Ciprian Dobre, de prefect van de provincie
Mures en rivaal van burgemeester Florea, steelt de show op een folklorefestival
buiten Târgu Mures.

LOAD-DATE: October 7, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              34 of 130 DOCUMENTS



                                NRC Handelsblad

                                October 6, 2006

Het bezoekuur is afgeschaft;
De Belastingdienst is en blijft een belangrijke partner

SECTION: Thema; Pg. 10

LENGTH: 1154 words


Voor startende ondernemers is de Belastingdienst vooral een sta-in-de-weg bij
het verwezenlijken van hun droom. Kan de dienst het niet nog een beetje
gemakkelijker maken

Aertjan Grotenhuis

Laten we het niet hebben over beginnende accountants want die hebben best wel
lol in de Belastingdienst. Aan andere startende ondernemers heeft de fiscus
weinig leuks te bieden. Voor hen is de fiscale bureaucratie vooral een
sta-in-de-weg bij het verwezenlijken van hun visies. Soms leveren die niet meer
dan een zieltogend bedrijf op. Dan is het vaak de Belastingdienst die de
genadeklap geeft. Maar ook levensvatbare ondernemingen overleven een aanslag van
de fiscus lang niet altijd. Is dat te voorkomen

Startende ondernemers hebben veel ideeën, besteden daar al hun tijd aan en
kampen met geldgebrek. Daardoor gaat gemakkelijk iets mis. In de eerste plaats
moeten starters alle tijd nemen om hun administratieve verplichtingen goed in
beeld te krijgen. Vervolgens moeten ze voldoende geld of tijd vrijmaken om maand
na maand stipt aan alle overheidsformaliteiten te voldoen. Bovendien moeten ze
het voor de Belastingdienst bestemde geld niet verspelen door daarmee,
bijvoorbeeld, een lastige leverancier te betalen.

Het zou een startende ondernemer moeten lukken in zijn eentje aan alle
administratieve verplichtingen te voldoen. Opeenvolgende kabinetten hebben
immers beloofd de administratieve beslommeringen terug te dringen. En de
Belastingdienst heeft als motto dat hij het ons weliswaar niet leuker maar dan
toch zeker gemakkelijker zal maken. In dat nobele streven pasten
startersbezoeken aan nieuwe ondernemers. Al na een paar maanden kwam een
belastingcontroleur langs om te zien of het kersverse bedrijf zijn administratie
goed op orde had. Een soort welkomstbezoek, niet bedoeld om meteen met aanslagen
en boetes te dreigen maar om te bespreken hoe de nieuwe ondernemer problemen in
de toekomst kan voorkomen. Onderzoek toont aan dat zulke snelle contacten met de
Belastingdienst worden gewaardeerd en dat ze loyale belastingbetalers kweken
waar de Belastingdienst vervolgens niet meer naar hoeft om te kijken. Maar
bedrijfsbezoeken zijn tijdrovend, belastingambtenaren zijn schaars en de directe
geldelijke opbrengst gering. De Belastingdienst heeft de startersteams daarom
opgeheven. De inspecteur heeft zich achter een callcenter verschanst en komt nog
maar zelden zijn kantoor uit. Als een belastingambtenaar op bezoek komt, is dat
doorgaans om met aanslagen en boetes te zwaaien.

De taak van het voorlichten en bijsturen van starters is in andere handen
overgegaan. Onder meer de Kamers van Koophandel spannen zich erg in, maar het
jonge bedrijf is al snel aangewezen op de door hemzelf betaalde accountant. Want
aangiftebiljetten die een ondernemer als fiscale amateur vroeger vlotjes met de
pen kon invullen, vergen nu een reis langs talloze pagina's op het
computerscherm. Daar kan alleen een specialist met moderne spullen en dure
software efficiënt mee omspringen.

De Belastingdienst heeft zich in een sluipend proces onttrokken aan het
rechtstreekse contact met de belastingbetaler. Gewone burgers moeten het te vaak
doen met werkstudenten in het callcenter, ondernemers zijn aangewezen op dure
accountants en belastingadviseurs. Die hebben overigens als enigen de geheime
e-mailadressen, telefoon- en faxnummers van de belastingkantoren op zak.

Daarbij zien startende ondernemers hun accountant al snel als een kostbare,
onproductieve onkostenpost. Sommigen willen daar op bezuinigen en komen bij een
onervaren boekhouder uit. Anderen kunnen niet eens een gekwalificeerde
accountant vinden. Dat speelt vooral bij allochtone ondernemers. Die plegen hun
accountant in eigen kring te zoeken. Dat is vertrouwd en met een half woord
begrijp je elkaar. Ongelukkigerwijs zijn er veel te weinig allochtone
accountants die goed overweg kunnen met de complexe eisen die de fiscus stelt.
Mede daardoor komen onevenredig veel allochtone ondernemers na een tijdje zo
hard met de Belastingdienst in aanvaring dat ze hun zaak moeten opdoeken. Eén op
de drie allochtone bedrijven sluit binnen een jaar na oprichting de deuren.
Accountantsorganisaties pleiten voor een versnelde opleiding van gekwalificeerde
allochtone accountants.

Het is overigens goed te verklaren waarom de fiscus zo streng met jonge
bedrijven omgaat. Hoewel de overheid aan de ene kant starters moet steunen, is
zij aan de andere kant loyaliteit verschuldigd aan de andere bedrijven die al
jaren trouw belasting betalen. Die hebben het ook niet altijd gemakkelijk en ook
zij starten nieuwe projecten waarvoor geld nodig is. De overheid zou hen
benadelen door nieuwkomers fiscaal maar wat te laten aanrommelen. Het argument
van eerlijke concurrentie speelt zeker bij de heffingen waarvoor de ondernemer
slechts als doorgeefluik fungeert. Zo ontvangt de ondernemer btw van
particulieren en geeft die door aan de fiscus. Op dezelfde manier is de
loonbelasting eigenlijk de inkomstenbelasting van de werknemer. Via de werkgever
komt die terecht bij de Belastingdienst. Die doet er in beide gevallen alles aan
om te voorkomen dat de ondernemer zijn eigen bedrijfskosten financiert met het
geld dat hij als onbezoldigd belastinginner in bewaring heeft. De fiscus is
overigens wat soepeler als het aankomt op het betalen van belasting over de
eigen bedrijfswinsten van de ondernemer.

Wil Steenhof van Los Accountans in Amersfoort: "Ik raad startende ondernemers
altijd aan een aparte rekening bij de bank te openen en daar het geld voor de
btw en de loonbelasting op te storten. Dan kom je niet in de verleiding
belastinggeld voor onverwachte uitgaven in te zetten." De inspecteur heeft de
bevoegdheid alles wat in het verleden fiscaal fout liep, met terugwerkende
kracht alsnog recht te trekken. Dat kan jaren later onverwachte, torenhoge
belastingaanslagen opleveren. Mede daarom worden de vroegtijdige signalen
tijdens de starterbezoeken zo gemist.

Steenhof maakt geen startersbezoeken meer mee en betreurt ook andere
verslechteringen in het serviceniveau van de Belastingdienst. Steenhof: "Het kan
vier tot vijf maanden duren voordat een adreswijziging wordt doorgevoerd.
Ondertussen gaat er van alles mis. Een ander punt: een starter krijgt binnen een
dag een bankrekening. Maar op het voor hem zeer belangrijke btw-nummer moet hij
zes tot acht weken wachten." Op die manier verliezen de miljoenen euro's die
Economische Zaken in het ondersteunen van starters pompt, een deel van hun
effect.

Wie zijn belastingzaken toch zelf wil regelen, moet proberen het bastion rond
zijn inspecteur te doorbreken. Bij vragen rondom de eigen bedrijfssituatie, kan
men bij de belastingtelefoon voor ondernemers (0800-0443) om een schriftelijke
standpuntbepaling vragen. Het antwoord komt dan van de ambtenaar die ook
daadwerkelijk voor de belastingaanslag verantwoordelijk is. En dan is het
contact toch maar gelegd.

De belasting inspecteur heeft zich achter een callcenter verschanst

LOAD-DATE: October 6, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              35 of 130 DOCUMENTS



                                NRC Handelsblad

                                October 6, 2006
                                    vrijdag

SP niet langer club die overal tegen is

BYLINE: Antoinette Reerink

SECTION: Binnenland; Pg. 2

LENGTH: 823 words

DATELINE: Den Haag, 6 okt.


Dit weekeinde stelt het verkiezingscongres van de SP een partijprogramma vast
dat op principiële punten afwijkt van vorige programma's.  "De SP is ook
attractief voor christenen."

Van een lokaal georiënteerde maoïstische arbeidersbeweging in 1972 tot de vierde
partij van Nederland in 2006. De Socialistische Partij, zeggen politicologen, is
in 34 jaar een partij van het politieke midden geworden. De standpunten zijn
gematigd, heilige huisjes zijn omver geschopt - en partijleider Jan Marijnissen
is niet langer de aanvoerder van een beweging die overal tegen is.

Die verandering, zegt politicoloog Jos de Beus (Universiteit van Amsterdam),
komt vooral door de SP-voorman zelf. Marijnissen is al sinds de jaren tachtig
het gezicht van de SP. Hij is fractievoorzitter in de Tweede Kamer én
partijvoorzitter. Dit weekend houdt de SP het verkiezingscongres in Amsterdam.
Het congres zal een partijprogramma vaststellen dat juist op principiële punten
afwijkt van vorige programma's. Grote bedrijven hoeven niet meer
genationaliseerd te worden. Nederland hoeft niet meer uit de NAVO. De
republikeinse veren zijn afgeschud. En ook het idee dat topinkomens niet meer
dan drie keer zo hoog mogen zijn dan de laagste lonen, is verlaten.

"Marijnissen en de SP zijn gematigder, minder dogmatisch", zegt SP-wethouder in
Groningen Peter Verschuren, voorheen notulist bij alle vergaderingen van de
partij. "Dat vertaalt zich in meer kiezers. We denken nu genuanceerder."

Theo Cornelissen, fractievoorzitter voor de SP in de gemeenteraad van Rotterdam,
zegt dat in het midden van het electoraat nu eenmaal meer potentiële kiezers
zitten. "We hebben onze toon veranderd, mede omdat er aan de linkerkant van de
SP niets te winnen valt. We moeten het hebben over zaken die nú belangrijk zijn.
En dat is niet het voortbestaan van de monarchie."

Historicus Gerrit Voerman, hoofd van het Documentatiecentrum Nederlandse
Politieke Partijen, zegt dat het succes van Marijnissen en de SP onlosmakelijk
verbonden is met de maoïstische voorgeschiedenis van de partij. "Dat verleden
maakt de SP anders dan andere partijen. Maoïsten moesten in de massa duiken.
Spreekbuis zijn van de gewone man. Dat populistische element is centraal blijven
staan."

Dat de partij zich zo behendig aanpast, zegt Voerman, heeft te maken met de
angst zich te vervreemden van die achterban. De SP voert slechts uit wat het
volk wil, zei Marijnissen in 1974, "want het gaat er niet om wat wij willen,
maar wat de mensen van ons willen". Volgens de historicus heeft de SP de neiging
tegen het volk aan te kruipen. "Dat is de kracht van de partij. Marijnissen is
daar de motor van".

"Marijnissen is een sterke persoonlijkheid die weet wat hij wil en waar de
partij heen moet", vindt Voerman. Politicoloog De Beus noemt hem naar buiten toe
gemoedelijk, naar binnen toe geen tegenspraak duldend. SP-wethouder Verschuren:
"Jan kan behoorlijk hard zijn. Hij zegt mensen onverbloemd de waarheid". Volgens
Jos de Beus is de tijdgeest anders dan eind vorige eeuw en sluit die meer aan
bij het gedachtegoed van de SP. Dat bleek duidelijk tijdens de Kamerdebatten die
Marijnissen voerde met premier Balkenende over normen en waarden. De twee
tegenpolen vonden elkaar in hun pleidooi voor meer eigen verantwoordelijkheid en
het behoud van het nationale erfgoed.

Politicoloog (en PvdA'er) De Beus: "Hij heeft ontdekt dat er ook een links
gemeenschapsdenken is." Marijnissen wilde het ook hebben over het normverval
onder de rijke Nederlanders, de belastingontduikers in België en topbestuurders
met hun hoge salarissen. Marijnissen is ook het belang van historische kennis
onder gewone mensen gaan benadrukken. "Dat verheffingsideaal werd vroeger alleen
uitgedragen door de culturele elite", zegt De Beus. "Dat heeft zijn kritiek veel
rijker gemaakt".

Volgens Marijnissen worden niet meer alleen werknemers onderdrukt, zegt De Beus,
maar ook nieuwe ondernemers die "door het oude geld niet worden geaccepteerd" en
mensen uit de middenklasse. "Verplegers, agenten en onderwijzers, worden volgens
de SP verdrukt door een managementlaag."

Marijnissen moet volgens De Beus voor een moeilijke keuze hebben gestaan. Ofwel
eeuwig in de oppositie blijven, ofwel proberen mee te regeren. Hij koos voor het
laatste, maar zag in dat daarvoor een gematigder toon nodig was. In een
radio-interview zei hij onlangs nog dat hij regeringsdeelname met het CDA niet
uitsloot. De Beus: "Hij vindt nu dat de SP ook attractief is voor christelijke
kiezers. Daarmee is zij eigenlijk een partij van het midden geworden".

In 2002 zat Marijnissen in een dip. Eigenlijk wilde hij niet meer verder in de
politiek, zegt historicus Voerman. Maar hij heeft zich laten overtuigen. "Hij
kreeg in die tijd een linkse Kamermeerderheid in het vizier, waardoor deelname
van de SP aan de regering mogelijk zou worden. Meeregeren lijkt dezer dagen toch
vrij uitgesloten omdat de PvdA dat zal verhinderen, maar nu kan Marijnissen niet
meer terug".

LOAD-DATE: October 6, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              36 of 130 DOCUMENTS



                                NRC Handelsblad

                                October 5, 2006
                                   donderdag

SECTION: Media; Pg. 25

LENGTH: 682 words


EenVandaag. Reportage over een nieuwe medische techniek: virtueel opereren.
Straks staan assistent-specialisten niet meer in de OK naast de professor, maar
opereren ze via een computer. Tijdens de specialistenopleiding is bovendien
steeds minder tijd om te leren opereren op echte patiënten. En niemand wil een
chirurg aan zijn bed die nog maar weinig heeft geoefend. Ned. 1, 18.20-18.50u.

Netwerk. Reportage over de 'pedopartij', waarvoor de PNVD drie maanden lang werd
gevolgd tijdens de pogingen om aan de komende verkiezingen deel te nemen. Wat
drijft de oprichters van deze partij en waarom willen ze seks met minderjarigen
mogelijk maken Waarom moet kinderporno legaal worden Ned. 2, 19.25-19.55u.

Nova. Gesprek met een ondergedoken man, verdacht van pedofilie, en familieleden
van het vermoedelijke slachtoffer, die jacht op hem maken. Verder een reportage
over de kwestie van de Armeense volkerenmoord en de invloed op de Nederlandse
politiek. Ned. 2, 22.30-23.10u.

Rare streken: Big sky bears. In de Teton Mountains in de Amerikaanse staat
Montana krijgt een zwarte vrouwtjesbeer een aantal jongen. Haar grootste zorg is
dat de kleintjes hun eerste jaren overleven. Canvas, 21.15u.

Ancient Rome: The rise and fall of an empire: Revolution. Derde deel van een
zesdelige gedramatiseerde documentaire over de opkomst en ondergang van het
Romeinse Rijk. Tiberius Gracchus, geschokt door de decadentie van de
aristocraten, zet het gewone volk aan tot een revolutie, met alle gevolgen van
dien. BBC 1, 22.00-23.00u.

Andere tijden: Rock-'n-roll in de polder. Geschiedenismagazine kijkt terug op de
introductie van deze gezagsondermijnende muziek met o.m. de rellen vijftig jaar
geleden rond de film Rock around the Clock met Bill Haley. Vetkuiven uit de
jaren '50 vertellen. Ned. 2, 20.55-21.25u.

Schatjes: Slaapproblemen. Harm (5) slaapt sinds z'n tweede jaar bij zijn ouders
in bed, zijn zus Brenda (3) prefereert de huiskamerbank boven haar eigen bed.
Ook overdag hebben de kinderen de regie. Ze doen waar ze zin in hebben en lijken
niet erg onder de indruk van straf. Vader Gerald en zijn Oekraïense vrouw
Natasja zijn doodmoe en willen zelf weer de baas in huis zijn. Ned. 1,
21.30-22.10u.

Spuiten en slikken. Talkshow waarin seks en drugs uitgebreid aan bod komen. Met
studiogasten en participerend onderzoek waarin de presentatoren deelnemen aan
verschillende seks- en drugsexperimenten. Ned. 3, 22.05-23.45u.

De wereld draait door. Martin Bril verslaat een schoolbezoek van Jan Peter
Balkenende die een klas toesprak over respect. Johnny de Mol en Birgit Schuurman
vertellen over hun hoofdrollen in het toneelstuk 'Sexual Perversity', dat veel
jongeren naar het theater trekt. Cabaretier Dolf Jansen promoot een CD waarop
hij als zanger debuteert. Bert Visscher eert Laurel en Hardy. Tafelheer is Giel
Beelen. Ned. 3, 19.30-20.30u.

Pauw en Witteman. Gasten zijn minister Aart Jan de Geus, over de verkiezingen,
de Vliegende Panters die praten over hun nieuwe theatervoorstelling 'Ebbinge,
Vrijdag en De Bekker' en de Antilliaanse operazangeres Tania Kross die haar
debuutalbum 'Corazón' aanbeveelt. Ned. 1, 23.00-23.55u.

Henning Mankell's Kurt Wallander: Bröderna. In de derde aflevering van de
twaalfdelige Zweedse detectiveserie - 'De broers' - worden Olof en Carolina
Wrangel gruwelijk vermoord tijdens een militaire oefening in de streek.
Politieman Kurt Wallander staat onder zware druk van zijn oversten in Stockholm
om de zaak snel op te lossen. Canvas, 22.10-23.45u.

Andermans veren: Wat is leuk Fragmenten uit de wereld van het theater- en
televisie-amusement. Met gast George van Houts wordt gekeken naar o.a. Freek de
Jonge, Alex & Martine, Wim Sonneveld, Hans Teeuwen en Robert Kreis. Ned. 2,
21.25-22.00u.

Onder de tram. Humoristisch programma met cabaretiers Joep van Deudekom en Rob
Urgert over de zin en onzin van allerlei onderzoeken uit de media. Gasten:
Howard Komproe en Anita Witzier. Ned. 3, 23.00-23.45u.

NOS-Sportjournaal. Aandacht voor de voorbereiding van het Nederlands elftal op
het kwalificatieduel tegen Bulgarije voor de Europese Kampioenschappen. Ned. 1,
18.50-19.05u.

LOAD-DATE: October 5, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              37 of 130 DOCUMENTS



                                NRC Handelsblad

                                October 2, 2006

Ook gewone burgers kunnen rechtspreken

SECTION: Opinie; Pg. 7

LENGTH: 789 words


Lekenrechtspraak is rechtspraak door het volk. Beroepsrechters vinden het maar
niets. Maar Nederland is hiermee wel een uitzondering. En dat leken zwaarder
straffen, is onjuist, betoogt Anton van Hooff.

Wanneer leert men toch eens onderscheid te maken tussen een beslissing en een
mening Bij een opiniepeiling zeg je wat je in een denkbeeldig geval zou doen.
Dat is iets heel anders dan echt voor het blok gezet te worden. Daarom plegen de
Maurice de Honds er soms zo monumentaal naast te zitten bij het voorspellen van
verkiezingsuitslagen. In het stemhokje gedraagt de burger zich heel anders dan
in een vrijblijvende babbel met een enquêteur.

Daarom is het bericht fout waarmee alle kranten afgelopen maand kwamen: "Burger
straft strenger dan rechter". Ging het om een internationaal feitenonderzoek
waarbij vonnissen van jury's werden vergeleken de uitspraken van beroepsrechters
Nee, het bericht ging alleen over Nederland. Niemand kan echter weten hoe de
Nederlandse burger straft, want sinds 1816 mag hij geen vonnis meer vellen. In
dat jaar werd een van de verworvenheden van de Franse Revolutie afgeschaft: niet
langer mochten leken deelnemen aan de rechtspraak. België herstelde dit
democratische recht in 1831, direct na het verkrijgen van de onafhankelijkheid.
Het Hof van Assisen daar bestaat uit twee organen. Er is een hof van
beroepsrechters en een jury van 12 leken, door loting aangewezen. Het was zo'n
hof dat Marc Dutroux in 2004 tot levenslang veroordeelde. Omdat het Assisenhof,
de hoogste rechtsinstantie (het volk), rechtspreekt, is tegen een vonnis geen
beroep mogelijk. Wel kan een van de partijen bij het Hof van Cassatie fouten in
de procedure aanvechten.

Zo gaat het in het nabije België toe. Alle landen in onze buurt hebben een vorm
waarbij de burger erbij is wanneer er uit naam van het volk recht wordt
gesproken. Al sinds de Griekse oudheid maakt de democratie zo het principe van
volksmacht waar. Athene, de eerste democratie ter wereld, had volksrechtbanken
van 201 tot 1501 leden, die door een vernuftige lotingsmachine werden
aangewezen.

Nederland blijft een democratisch ontwikkelingsland. Zijn staatshoofd wordt niet
door het volk gekozen, zijn grondwet is geen wet en het volk spreekt geen recht.

Natuurlijk vindt de beroepsstand van de rechters die toestand heel aangenaam.
Zij zijn het dan ook die de opdracht hebben gegeven aan het Nederlands
Studiecentrum voor Criminaliteit en Rechtshandhaving (NSCR) om na te gaan hoe
leken zouden straffen. De als representatief betitelde onderzoeksgroep kreeg de
strafdossiers van drie verzonnen gevallen voorgelegd. Het ging daarbij om
woninginbraak en een geval van lichte en een van zware mishandeling. Hun
vonnissen werden vergeleken met die van een grote groep rechters. Voor de
inbraak legden de leken een gevangenisstraf op van gemiddeld 19 maanden, de
rechters 5. Voor de zware mishandeling gaven de leken een celstraf van gemiddeld
60,9 maanden, terwijl de rechters uitkwamen op 29,7. Bij de lichte mishandeling
was de straf van de leken maar liefst vijf keer zo streng: 12,1 maanden tegen
2,5 maanden cel.

Zie je wel, zeggen de beroepsrechters dan, dat zal gebeuren als leken op onze
stoel gaan zitten. En zeggen opiniepeilingen niet telkens dat ongeveer vier op
de vijf mensen vindt dat misdaden in Nederland te licht worden bestraft We
moeten niet toegeven aan 'das gesundene Volksempfinden' zoals Joost Eerdmans
wil. Deze Joost Eerdmans van Eén.nl wil veel zwaardere straffen en is voor de
invoering van juryrechtspraak.

Als mensen de dossiers niet kennen en hun oordeel alleen laten bepalen door
berichten in de media zouden zij nog zwaarder straffen, zo blijkt uit hetzelfde
onderzoek van dat Studiecentrum. Met oppervlakkige kennis straft de burger dus
het zwaarst, mét kennis al een stuk lichter. Wat zou hij dus doen als hij
werkelijk vonnis moest vellen De conclusie ligt voor de hand. Natuurlijk zou hij
nog milder zijn.

De praktijk van de juryrechtspraak laat ook zien dat gezworenen in hun begrip en
twijfel vaak tot opmerkelijk lichte vonnissen en zelfs vrijspraak komen. Echt
persoonlijk verantwoordelijk zijn is iets heel anders dan meedoen aan een
simulatiespelletje, zeker als het spelletje is opgezet door de belanghebbende
beroepsrechters.

Rechters denken dat ze gewoon hun product beter aan het publiek moeten slijten.
Zo schreef Annemarie Penn-te Strake, vice-president bij de rechtbank in
Maastricht (Opiniepagina, 22 juni) dat rechters hun "broodjes" beter aan het
volk moeten verkopen. Het is echter geen kwestie van voorlichting, het gaat om
het democratische principe. De burger heeft er recht op als toegevoegd rechter
of als jurylid zijn eigen recht te bakken.

Verantwoordelijk zijn is iets anders dan aan een spelletje meedoen

LOAD-DATE: October 2, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              38 of 130 DOCUMENTS



                                NRC Handelsblad

                               September 30, 2006

Er zijn te veel regels:  laat meer ruimte voor kennis en zelfwerkzaamheid

SECTION: Opinie & Debat; Pg. 16

LENGTH: 1299 words


De stelling hiernaast - dat Nederland te veel dynamiek en te weinig orde kent -
gaat met name voor het openbare leven op. Voor het professionele leven geldt
veeleer dat er te weinig dynamiek en juist een overmaat aan orde is. Dit
probleem doet zich onder meer bij vormen van maatschappelijke of publieke
dienstverlening voor.

De publieke sector is onderhevig aan twee processen die beide met de moderniteit
verbonden zijn, maar samen steeds opnieuw problemen oproepen. Aan de ene kant is
er het streven naar betrokkenheid en zelfwerkzaamheid. Dit houdt in dat
dienstverleners zich op de specifieke behoeften van hun cliënt richten, dat ze
maatwerk leveren, dat ze oog voor het relationele aspect hebben, dat ze hoge
normen aanleggen en zich steeds de vraag stellen hoe ze hun werk het beste
kunnen doen. Aan de andere kant zet zich een proces van rationalisering en
toenemende uniformering door. Dit houdt in dat de werkzaamheden van
dienstverleners gestandaardiseerd worden, dat precieze richtlijnen worden
opgelegd, dat ze sneller moeten werken en dat hun zelfwerkzaamheid alleen binnen
een tevoren vastgesteld kader tot ontplooiing mag komen.

De eerste tendens hangt samen met het feit dat werknemers in de publieke sector
steeds vaker een hogere beroepsopleiding of wetenschappelijk onderwijs gevolgd
hebben. In een fabriek kan de bedrijfsleiding haar werknemers dwingen om harder
te gaan werken maar dat is veel moeilijker in sectoren waar het werk vooral door
hoofdarbeiders wordt gedaan. Beter lesgeven, meer aandacht besteden aan een
patiënt, voor de cliënt een geschikte baan zoeken of scherper letten op de
veiligheid zijn geen zaken die met dwang van buitenaf tot stand komen. Niettemin
- en dat is een tweede empirische ontwikkeling - namen deze vormen van dwang
langzaam maar zeker toe. Dat komt niet alleen door het streven naar
rationalisatie vanuit de bedrijfsleiding maar ook door het opvoeren van de
regeldruk vanuit de overheid. Alles wijst erop dat de ruimte om zaken zelf te
regelen de afgelopen twintig jaar verminderd is. Zo kampt de professionele
dienstverlening met een probleem dat in zekere zin het omgekeerde van het
publieke leven is. In het openbare leven is van alles mogelijk en zou men wensen
dat er meer regulatie kwam, in de quartaire sector is er juist te veel
gereguleerd en zou de ruimte voor betrokken en zelfwerkzame professionals veel
groter moeten zijn.

De spanning tussen deze twee tendensen kwam de afgelopen jaren op vele manieren
tot uitdrukking. De kritiek richtte zich met name op het management en zijn
onbedwingbare behoefte om het handelen van de professionals tot in detail te
regelen. Zo komen steeds meer werknemers in een fuik terecht: ze moeten
beantwoorden aan hogere verwachtingen maar kunnen dat onvoldoende waarmaken
omdat de vrijheidsgraden en leermogelijkheden in het werk afnemen. Dat blijkt
het beste recept voor een burn-out te zijn.

Het is tegen deze achtergrond dat ik een andere bestuursfilosofie dringend nodig
acht. Het zou een zienswijze moeten zijn die minder strak aan regulatie hecht en
meer ruimte biedt aan dynamiek. Verder zou deze filosofie minder
reductionistisch moeten zijn in die zin dat zij de publieke sector niet alleen
op productie, marktwerking, doelmatigheid en andere economische criteria
beoordeelt.

Om te beginnen moet er meer oog komen voor de eigen dynamiek van het
professionele handelen. Beroepskrachten kunnen doorgaans heel goed uitmaken welk
optreden in de gegeven situatie het meest verstandig is. Dat geldt niet alleen
voor professionals in de zorgsector, het gaat evengoed voor leerkrachten,
maatschappelijk werkers of functionarissen bij de politie op. Er is de laatste
jaren zoveel nadruk op zaken als doelmatigheid en vraagsturing gelegd dat dit
kernpunt gemakkelijk vergeten wordt. In feite worden professionals slechts als
werknemers beschouwd maar dat komt op een fundamentele vergissing neer.

Professionaliteit komt in de eerste plaats uit een specifieke vorm van 'weten'
voort. Die term mogen we niet al te beperkt opvatten. Professionals beschikken
over tal van inzichten die wellicht niet wetenschappelijk getoetst of
kwantificeerbaar zijn en toch zeer relevant voor de publieke zaak blijken. We
zouden de alledaagse waarnemingen van wijkagenten, huisartsen, leerkrachten,
trambestuurders, opbouwwerkers of medewerkers van de sociale dienst moeten
verzamelen en van de juiste ordening voorzien om vast te stellen hoe het moderne
samenleven in zijn werk gaat. Dat vereist echter een heel andere
bestuursfilosofie waarbij het zwaartepunt niet ligt bij beheersing of controle
door het management en meer ruimte aan de ervaring van uitvoerende professionals
geboden wordt.

Deze andere bestuursfilosofie is niet alleen noodzakelijk vanwege de
professionals maar ook als men naar de kwaliteit van publieke dienstverlening
kijkt. Die kan men namelijk alleen bewaken wanneer men de complexiteit van de
betreffende processen onderkent.

Ik wil hierbij graag verwijzen naar een advies waarin - toeval of niet - enkele
collega's uit Tilburg aan het woord komen. In bedoeld advies zetten Roel
Lauwerier en Philip Eijlander uiteen hoe men het bestuur van de maatschappelijke
dienstverlening op een moderne manier kan inrichten. Ze schrijven dat aansturing
door middel van gedetailleerde regels in de huidige kennismaatschappij
onmogelijk geworden is. Er moet wel regulatie plaatsvinden maar daarbij vormt de
eigen verantwoordelijkheid van burgers en professionele dienstverleners het
uitgangspunt. De kern van de nieuwe strategie is dat de wetgever zich beperkt
tot het formuleren van een kader en het opstellen van spelregels terwijl
partijen in de sector dat verder invullen. Het betekent twee dingen. Ten eerste
moet de overheid minder wettelijke voorschriften uitvaardigen omdat men de
expertise en creativiteit van professionele dienstverleners niet te zeer mag
inperken. Ten tweede dient ook het karakter van de regelgeving te veranderen.
Zij moet vaker de vorm van kaderwetten aannemen. Daarbij worden alleen globale
richtlijnen of normen geformuleerd. Verder zijn er spelregels voor de manier
waarop die normen worden ingevuld en voor de manier waarop betrokkenen zich
verantwoorden.

Op die manier is het bepalen van meer precieze normen niet langer een opdracht
van de overheid maar van direct betrokkenen. Een en ander kan door middel van
kwaliteitshandvesten, convenanten of gedragsregels worden vastgelegd. De
overheid mag wél eisen stellen over de kenbaarheid van zulke maatstaven en ook
aan de manier waarop ze tot stand komen. Verder behoudt ze de mogelijkheid tot
ingrijpen voor gevallen waarbij het echt misloopt en fundamentele beginselen
onvoldoende tot hun recht komen. Aldus kunnen rijkere en meer flexibele vormen
van dienstverlening ontstaan die beter bij de specifieke situatie van cliënten
én professionals aansluiten.

Wellicht kunnen we langs deze lijnen het hoofd bieden aan een van de grootste
uitdagingen in de bestuurskunde. De vraag namelijk op welke wijze we het
functioneren van de politieke democratie kunnen verbeteren. Zoals bekend doet
zich in Nederland en andere westerse landen een paradoxale situatie voor, waarin
burgers enerzijds het stelsel van de democratische rechtstaat waarderen en
anderzijds steeds meer ontevreden zijn over het feitelijke functioneren van de
overheid. Menigeen vraagt zich bezorgd af: hoe lang kan dit nog voortduren en
wat zijn de gevolgen ervan

Als bestuurskundigen zouden wij in elk geval de achtergronden van dit probleem
moeten verhelderen. Ons onderzoek moet zich toespitsen op de vraag hoe de wereld
van het openbaar bestuur enerzijds en de leefwereld van gewone burgers
anderzijds op elkaar inwerken. We weten wel dat het verbeteren van bestuurlijke
processen vanuit democratisch oogpunt nodig is. We weten alleen nog niet wat
'beter' is.

LOAD-DATE: September 30, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              39 of 130 DOCUMENTS



                                NRC Handelsblad

                               September 30, 2006

'Ik ben geen spion, ik lees boeken!'

SECTION: Leven & cetera; Pg. 57

LENGTH: 593 words


In de tweewekelijkse 'dvd-extra' bespreking: Dana Linssen over '3 Days of the
Condor', een slimme politieke thriller uit de jaren zeventig

Wat een nachtmerrie! Je gaat even broodjes halen en bij terugkomst is je hele
kantoor uitgemoord. Het is weliswaar niet zomaar een kantoor, ook al staat er
American Literary Historical Society op de deur, maar een afdeling van de CIA.
En het wordt weliswaar niet helemaal duidelijk wat er daar tussen die ouderwetse
bureaus en boekenkasten precies wordt uitgespookt, maar iets heel gevaarlijks
kan het niet zijn. Daarvoor zijn onze pennenlikkers té gezapig en vooral: is
hoofdpersoon en held Robert Redford té onhandig. Hij geeft het zelf toe als hij
vanuit een openbare telefooncel (een beetje filmspion weet: nooit een
onbeveiligde lijn gebruiken) in paniek het hoofdkantoor belt: "Ik ben geen
'field agent', ik lees boeken."

3 Days of the Condor van Sydney Pollack is een mooi voorbeeld van een filmgenre
dat in de jaren zeventig opgang maakte en waarvan je zou hopen dat ze er vandaag
de dag ook wel raad mee zouden weten: de politieke paranoiathriller. Waarom dat
in de jaren zeventig (en in Amerika) gebeurde mag duidelijk zijn: het
Watergate-schandaal had (met de oorlog in Vietnam) in één klap een einde gemaakt
aan het vertrouwen dat de gemiddelde Amerikaan in z'n overheid had. Opeens werd
het duidelijk dat er achter de schermen veel meer omging dan gewone burgers
konden bevroeden en opeens was dat heel bedreigend. Dat bijna existentiële
gevoel van onbehagen vond via de film een uitweg.

3 Days of the Condor wordt niet beschouwd als een topper in het genre, dat zijn
toch echt All the President's Men, Klute en The Parallax View (zie kader). De
reden daarvoor: dat de politieke ondertoon in 3 Days of the Condor wel erg heeft
plaatsgemaakt voor de plot. Onaardig gezegd: het is een ijzingwekkende, maar
doodordinaire variant op het man op de vlucht-verhaaltje - dat we dertig jaar
eerder ook al in de film noir hebben gezien. Met de blik van precies dertig jaar
later blijkt dat eigenlijk wel weer mee te vallen. 3 Days of the Condor brengt
je tijdens het kijken precies in diezelfde onbestemde sfeer van achterdocht en
argwaan als voornoemde films.

Dat doet-ie slim. De toeschouwer en de hoofdpersoon hebben allebei een
informatieachterstand. Precies hoe de doorsnee Amerikaan zich ten opzichte van
z'n regering voelde dus. Soms hebben publiek en de door Robert Redford gespeelde
Joe Turner beschikking over dezelfde informatie. Soms weet de kijker meer, soms
hun held, die 72 uur heeft om erachter te komen wat er nou precies is gebeurd en
tot zijn schrik ontdekt dat zo'n beetje iedereen binnen de CIA het óók op zijn
leven heeft gemunt. Vaak zijn het de andere personages die de touwtjes in handen
hebben, en nog vaker krijg je de indruk dat ook zij weer vanachter de schermen
worden bespeeld.

En dan had natuurlijk de bioscoopbezoeker van 1976 nog een voorsprong op de
dvd-consument van tegenwoordig. Anno 1976 wist iedereen wat de Pentagon Papers
waren: geheime en onflatteuze stukken over de Vietnam-oorlog die door de New
York Times werden gepubliceerd, waarop klokkenluider Daniel Ellsberg werd
vervolgd, het ministerie van justitie een publicatieverbod eiste en de rechter
uiteindelijk persvrijheid als een van de fundamenten van een veilige staat
omschreef. De affaire werd gevolgd door een senaatsonderzoek naar de pogingen
van de CIA om overal ter wereld linkse regeringen omver te werpen. En toen moest
Watergate nog ontdekt worden...

ACHTERDOCHT EN ARGWAAN: Robert Redford in '3 Days of the Condor'

LOAD-DATE: September 30, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              40 of 130 DOCUMENTS



                                NRC Handelsblad

                               September 29, 2006

De eerste zelfmoordterrorist;
De Israëliër David Grossman ontroert met een herschrijving van de mythe van
Simson

BYLINE: Hilde Pach

SECTION: Boeken; Pg. 30

LENGTH: 1505 words


Simson stond altijd bekend om zijn oudtestamentische woede. De Israelische
schrijver David Grossman ziet hem als een symbool van zijn land. En als een
gemankeerde kunstenaar.

In zijn nieuwste boek, Leeuwenhoning, dat deze week in vertaling verschijnt in
de serie 'De mythen', verplaatst David Grossman zich in de Bijbelse figuur
Simson. Omdat Grossman hier, net als in veel van zijn andere werk, een
belangrijke plaats inruimt voor de ouder-kindrelatie en hij bovendien
parallellen trekt tussen het gedrag van Simson en dat van het huidige Israël,
gaan de gedachten van de lezer onwillekeurig uit naar zijn zoon Oeri, die vorige
maand sneuvelde in Libanon. Een gebeurtenis die velen schokte, te meer omdat
Grossman al jaren ijvert voor een oplossing van het Israëlisch-Palestijnse
conflict en bovendien vlak voor de dood van zijn zoon met collega-schrijvers
gepleit had voor een wapenstilstand. Het is verleidelijk om in de door Grossman
beschreven tragedie van Simson én die van Israël te vergelijken met de recente
tragische gebeurtenis in zijn eigen leven. Grossman voltooide het boek echter al
in 2003. Het gaat hier dus om wat Grossman over Simson te zeggen heeft.

'Mijn Simson', zegt Grossman in de inleiding, 'is niet de moedige leider (die,
laten we wel zijn, zijn volk in feite nooit geleid heeft), noch de nazireeër
Gods (die, daar kunnen we ook niet omheen, geneigd was tot hoererij en lust),
noch een ordinaire gespierde moordenaar. Voor mij is dit in de eerste plaats het
verhaal van een man wiens leven een continue strijd was om zich te schikken naar
het machtige levenslot dat hem is opgelegd, een lot dat hij nooit heeft kunnen
vervullen en blijkbaar ook nooit heeft kunnen begrijpen. Het is het verhaal van
een kind dat voor zijn vader en moeder vanaf zijn geboorte een vreemde was; het
verhaal van een geweldenaar die voortdurend naar de liefde van zijn ouders - en
daarom ook naar liefde in het algemeen - verlangt, maar die uiteindelijk nooit
krijgt.'

Simsons moeder was onvruchtbaar, totdat een engel Gods haar de komst van een
zoon aankondigt, een nazireeër, die vanaf zijn geboorte aan God gewijd zal zijn,
geen alcohol mag drinken en zijn haar niet mag afscheren. Hij zal een begin
maken met de bevrijding van Israël uit de greep van de Filistijnen. De
aanstaande moeder voelt aan, veronderstelt Grossman, dat haar zoon nooit
helemaal van haar zal zijn. Zo ontstaat er nog voor de geboorte een afstand
tussen moeder en zoon, en daardoor ook tussen hem en de rest van de wereld.

'De jongen groeide op en de HEER zegende hem', is het enige dat de Bijbel over
Simsons jeugd meldt. Vervolgens laat hij zijn oog vallen op een Filistijns
meisje. Zijn ouders reageren voorspelbaar: Waarom trouw je niet met een meisje
uit ons eigen volk Maar het blijkt God zelf die op dit huwelijk aanstuurt, om de
strijd met de Filistijnen te kunnen aangaan. Zo wordt Simson, stelt Grossman
bedroefd vast, genationaliseerd, zijn lot wordt ondergeschikt gemaakt aan dat
van zijn volk.

Tegelijkertijd heeft Simson een eigen karakter, dat vaak botst met zijn lot.
Onderweg naar zijn meisje komt hij een leeuw tegen, die hij verscheurt met zijn
blote handen. Misschien omdat hij zelf schrikt van zijn bovenmenselijke kracht
verzwijgt hij de gebeurtenis voor zijn ouders. Als hij het meisje later ophaalt,
gaat hij even langs de dode leeuw. In het kadaver heeft zich een zwerm bijen
genesteld. Simson haalt de honing er met zijn blote handen uit en gaat terug
naar zijn ouders om hen ervan te laten proeven. Grossman ziet hierin een poging
om dichter bij zijn ouders te komen. Hij wil met de honing iets zeggen wat hij
in woorden niet kan uitdrukken.

De scène met de honing is voor Grossman cruciaal. Omdat Simson hier mogelijk 'de
kracht ontdekt van de betekenis en de symboliek die verborgen liggen in grote,
sterke beelden'. Dit is het moment, zegt Grossman, dat Simson ontdekt hoe een
kunstenaar naar de werkelijkheid kijkt. En vanaf dit moment vertoont hij steeds
duidelijker de neiging om de werkelijkheid naar zijn hand te zetten. Het is een
boude uitspraak, want dit is tevens het moment dat Simson dood en verderf begint
te zaaien. Ook voor zichzelf.

Dat begint al tijdens zijn huwelijksfeest. Simson geeft de bruiloftsgasten een
onmogelijk raadsel op: 'Uit de verslinder kwam voedsel voort / en uit de sterke
zoetheid.' De gasten komen pas achter de oplossing als Simsons vrouw het
verklapt. Simson laat daarop zijn vrouw in de steek, slaat uit woede dertig man
dood en keert terug naar zijn ouderlijk huis.

Later verlangt hij terug naar zijn vrouw, maar die blijkt al vergeven aan een
ander. Simsons wraak is verschrikkelijk. Hij vangt driehonderd vossen, bindt ze
twee aan twee met de staarten aan elkaar, telkens met een fakkel ertussen, en
stuurt ze de korenvelden in Ook hierin ziet Grossman de hand van de kunstenaar,
zij het een wrede.

Ondanks zijn agressie is Simson in de joodse traditie een held, zegt Grossman,
'misschien wel omdat hij in zijn diepere kenmerken - zijn eenzaamheid en
verstotenheid, zijn sterke behoefte om anders en geheimzinnig te blijven, maar
tegelijk ook zijn onbegrensde gretigheid om zich met vreemden in te laten -
"joodse" trekken bij uitstek vertegenwoordigt en vertoont'. Bovendien keken de
joden, die tweeduizend jaar lang altijd maar rekening moesten houden met anderen
en nooit uit de band mochten springen, bewonderend en afgunstig naar Simson, die
straffeloos agressief, impulsief en zonder morele remmingen kon optreden. In de
jonge staat Israël werd 'Simson' vervolgens een populaire naam voor
legereenheden en sportscholen.

Dan komt Grossman met een interessante parallel tussen de militaire macht van
Israël en de kracht van Simson. Het besef dat Israël een grote militaire macht
bezit is niet werkelijk doorgedrongen tot het nationale bewustzijn. Net als
Simson past men in Israël soms automatisch geweld toe zonder andere middelen te
overwegen. En dat heeft weer te maken met het eeuwige gevoel van onveiligheid,
van er alleen voorstaan, dat ook met het ontstaan van Israël niet is verdwenen.

Tot slot wordt Simson verliefd op de Filistijnse Delila. Zij krijgt van de
Filistijnse machthebbers de opdracht Simson te verleiden en te achterhalen
waarin zijn kracht schuilt. Hij leidt haar een paar maal om de tuin, maar dan
'kan zijn ziel niet meer wachten om te sterven' en vertelt hij de waarheid: zijn
kracht schuilt in zijn haar. Het lijkt, zegt Grossman, alsof deze bekentenis hem
oplucht: eindelijk heeft hij iemand in vertrouwen durven nemen, ook al weet hij
dat hij daarmee zijn doodvonnis tekent. Hij valt in slaap op Delila's schoot.
Zij scheert onmiddellijk zijn vlechten af en levert hem uit aan de Filistijnen,
die hem de ogen uitsteken en hem gevangenzetten in Gaza. Later houden ze een
offerfeest voor hun god om zijn gevangenneming te vieren. Simson wordt tussen de
zuilen van de tempel gezet. God schenkt hem nog eenmaal kracht om het gebouw te
laten instorten en daarmee niet alleen zichzelf te doden, maar ook alle
Filistijnse feestvierders: de eerste zelfmoordaanslag, oordeelt Grossman. En hij
sluit zelfs niet uit dat zijn daad 'de weg heeft gewezen naar een manier van
handelen die de laatste jaren verder uitgewerkt en geperfectioneerd is'. Zou de
joodse held Simson met zijn door God gesanctioneerde daad Palestijnse jongeren
tot inspiratie hebben gediend Dat zou een staaltje van perverse ironie zijn,
maar het lijkt iets te veel eer voor deze held. Een held die door de pen van
David Grossman in al zijn vreemdheid en onbegrijpelijkheid toch een mens van
vlees en bloed wordt.

LUCHT 'En we zullen nooit meer met je naar Johnny Cash luisteren' (Uit het
klaaglied van David over zijn zoon Oeri Grossman) Midden in de hemel schilder ik
voor jou een zon als de zon die hamerlicht sloeg op het hoofd van de
spoorwegarbeiders in het lied van Johnny Cash. In een ander lied wacht Sue nog
steeds tot zijn vader hem vertelt wat er echt gebeurd is bij zijn geboorte, en
de moeder van Billie Joe zegt tegen hem: 'Neem je wapens niet mee naar de stad',
en hij doet het toch, niet uit grote liefde voor het kruit. En jij Ik zie de
granaat waarvan je lichaam zich doodschrok, je vaders handen die opspringen 's
nachts en grijpen naar een scherf lucht en de lucht die altijd lucht blijft. De
oorlog is voorbij, Oeri. De verbrande bomen op de Karmel vertellen de
bospsycholoog van hun droom om de ceders van de Libanon te zijn. De kwikstaart
springt de herfst van zeelook naar zeelook. Beiroet is weer ver weg. Wie het
ooit het Parijs van het Midden-Oosten noemde, heeft, ook nu weer, verzuimd er
een Arc de Triomphe te bouwen. Ronny Someck (Vertaling Hilde Pach) De
vooraanstaande Israëlische dichter Ronny Someck (Bagdad, 1951) schreef het
bovenstaande gedicht ter gelegenheid van de dood van Oeri Grossman, de zoon van
David. Someck kwam op tweejarige leeftijd naar Israël en studeerde Hebreeuwse
literatuur en filosofie aan de universiteit van Tel Aviv. In 2006 kreeg hij de
Hans Berghuisstok voor Poëzie van de Gemeente Maastricht en de Maastricht
International Poetry Nights.

LOAD-DATE: September 29, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              41 of 130 DOCUMENTS



                                NRC Handelsblad

                               September 26, 2006

Wegrijden met plastic nog op bumpers

BYLINE: Bettine Vriesekoop

SECTION: Economie; Pg. 15

LENGTH: 798 words

DATELINE: Peking, 26 Sept.


Nergens anders ter wereld worden er de komende jaren zoveel auto's verkocht als
in China. Er zijn wel  grenzen aan de groei, maar die worden voorlopig niet
bereikt.

Als een inwoner van Peking een auto wil kopen, gaat hij naar Beijchen. In de
autowijk staan de showrooms rij aan rij. Ballonnen en strikken op auto's moeten
de kooplust opwekken van een nieuwe generatie.

Verkoper Qian Lingtao van de Audi/Volkswagen-showroom laat de leren bekleding
zien in een geïmporteerde Volkswagen Touran. "Het is een auto die in Europa is
gemaakt voor de Chinese markt. Zo is de motor aangepast aan de Chinese benzine.
Maar deze worden alleen gekocht door bazen van grote bedrijven", zegt Qian. Hij
wijst naar een kleinere auto, de Chinese QQ. "Daar staat de auto die voor de
middenklasse wel binnen handbereik is." Wang Li , een IT-specialist, is als
potentiële klant aan het rondkijken. Hij wil een moderne wagen. "Ik wil geen
Volkswagen Santana waar mijn vader nog in heeft gereden."

80 procent van de verkochte auto's in China gaat naar particulieren die net als
Wang Li voor het eerst in hun leven een auto kopen. Een ontwikkeling die in de
jaren zeventig ook in het westen plaatsvond. De auto-industrie richt zich nu
grotendeels op de middenklasse die een jaarinkomen van rond de 10.000 euro moet
uitgeven voor een middenklasse auto. Volgens de jongste statistieken heeft 20
procent van de stedelingen in China een auto en komen er dagelijks duizend bij.
In Peking rijden nu circa 3,5 miljoen auto's. In totaal hebben 12 op de 1.000
Chinezen boven de achttien jaar een auto tegenover bijvoorbeeld 800 op de 1.000
Amerikanen. Genoeg mogelijkheden dus voor de 122 automakers in China. Onder die
producenten zijn ook buitenlandse concerns als Honda, Toyota, en Fiat die er via
joint ventures actief zijn.

Maar er zijn ook grenzen aan de groei van de automarkt. De uitlaatgassen
veroorzaken vooral in de steden een enorme luchtvervuiling en hoewel de markt
voor particulieren nog lang niet is verzadigd, zijn ringwegen in de steden nu al
hopeloos verstopt.

Het waren problemen waar de buitenlandse automakers zich eind jaren tachtig bij
het betreden van China geen zorgen over maakten. Het straatbeeld werd beheerst
door regeringssedans die lokaal werden gemaakt. Het was het Duitse Volkswagen
dat midden jaren tachtig voor het eerst een contract wist te bemachtigen bij de
overheid voor het leveren van limousines en taxi's aan staatsbedrijven. Begin
jaren negentig verschoof de verkoop van auto's langzaam naar privéondernemingen
en particulieren.

Sinds 2004 kan de gewone burger bij buitenlandse financieringsmaatschappijen een
lening afsluiten. De overheidsbanken trokken zich in 2003 terug uit deze sector
omdat de kredietwaardigheid van veel consumenten onvoldoende bleek en leningen
niet werden afbetaald. Vanuit zijn kantoor in Peking legt Guy Broekmans van
Volkswagen Finance uit waarom de behoefte voor zulke leningen groot is. "Vroeger
betaalde de hele familie mee. Jongeren die nu hun auto willen kopen, kunnen
steeds minder terugvallen op die familie."

Volgens Broekmans zijn er nog veel problemen met het verstrekken van leningen.
"Er is veel behoefte aan het financieren van consumentengoederen. Maar er zijn
hier bijvoorbeeld geen databanken en omdat er weinig informatie bekend is over
potentiële leners bezoeken wij elke klant persoonlijk. Wij spreken met zijn
werkgever en kijken of dat huis echt wel van hem is", zegt Broekmans. "Nu wordt
10 procent van de auto's gekocht met een lening en we denken dat dit de komende
jaren zal stijgen met 20 procent."

Garagehouder Qin Lintao heeft liever kopers die contant betalen. Net als veel
andere garagehouders heeft hij slechte ervaringen gehad met klanten die hun auto
op afbetaling kochten. "Een auto kopen kost geld maar het onderhoud ook. Veel
kopers realiseren zich dat niet en raken in de problemen bij het aflossen. Zij
worden autoslaven."

Volgens Qin is een Chinees daardoor zeer zuinig op zijn auto. "Als ze wegrijden,
laten de kopers het plastic op de bumpers en bekleding. Daar rijden ze soms
jaren mee rond." Het zuinige gedrag lijkt niet gunstig voor de verkoopcijfers,
maar de bedrijven zijn optimistisch. Er is een grens aan de groei in China maar
die is nog niet in zicht. In Europa wordt gedroomd van de verkoopcijfers in
China. De autosector groeit 15 procent per jaar in China tegen 1,5 procent in
Europa.

Volgens analisten zal de markt de komende tien jaar verder groeien. Volgens hen
is het onwaarschijnlijk dat elke Chinees binnen deze periode een auto kan kopen
en de fabrikant zal zich dan ook vooral richten op de industriële gebieden aan
de oostkust. Het gemiddelde jaarinkomen stijgt spectaculair en nergens anders
ter werel worden de komende jaren zoveel auto's verkocht.

Chinees spendeert gauw jaarsalaris aan nieuwe auto

LOAD-DATE: September 26, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              42 of 130 DOCUMENTS



                                NRC Handelsblad

                               September 26, 2006

Topinkomen nu ook voor de gewone man

BYLINE: Menno Tamminga

SECTION: Binnenland; Pg. 3

LENGTH: 906 words

DATELINE: Amsterdam, 26 sept.


Openheid over de topsalarissen moest loonmatiging in de hand werken. Wat blijkt:
niet alleen de toppers kregen meer dan een minister.

Menno Tamminga

Het is eigenlijk niet meer dan 'bijvangst'. Maar de opbrengst loopt wel in de
miljoenen euro. Het zijn de kleine vissen die mee omhoog komen in het net dat is
uitgegooid om de kanjers te vangen.

Het visnet is een wet die vanaf 1 maart van kracht is: alle organisaties die
voor eenderde of meer met belasting- en premiegeld worden gefinancierd moeten
openbaar maken wie meer verdient dan het gemiddelde fiscale ministerloon. Dat
gemiddelde (inclusief pensioenpremie en secundaire arbeidsvoorwaarden) is
158.000 euro.

Het kabinet wil met de wet de verantwoording over topsalarissen en gouden
handdrukken verbeteren en hoopt op matiging. Soberheid met 'ons' belastinggeld
moet de norm zijn, vindt het kabinet.

De gouden handdrukken voor topmanagers bij zorgbedrijven, ziekenhuizen,
corporaties en andere publieke organisaties die op basis van de nieuwe wet zijn
gedaan hebben inderdaad de aandacht getrokken. De bedragen liepen op tot boven
de 1 miljoen euro. Kamerleden stelden vragen en riepen 'schande', maar de
betrokken ministers zeggen niets anders te kunnen doen dan praten. Zij hopen op
vrijwillige matiging.

Maar er is nog een onverwacht neveneffect van de nieuwe wet, zeg maar: de
'bijvangst'. Ook personeel dat niet tot het topkader wordt gerekend waarop de
wet zich richt, kan zichzelf terugvinden in de openbare rapportage over de
publieke topinkomens.

Noem het de democratisering van de gouden handdrukken: ook gewone werknemers
kunnen uitstijgen boven het niveau van minister-president Jan Peter Balkenende.
Al is het maar een jaar.

De mensen op de werkvloer hebben geluk: de wet verplicht organisaties geen namen
te noemen, alleen bedragen en een functie-aanduiding. Wie vielen vorig jaar in
de prijzen

Een informatie-/collectiespecialist van de Rijksuniversiteit Groningen met een
fiscaal loon van 50.539 euro die met een afkoopsom van 228.744 euro weg gaat.

Een hoogleraar aan dezelfde universiteit: een belastbaar loon van 91.716 euro,
een afkoopsom van 520.529 euro. Een medewerker ondersteuning aan de Universiteit
van Utrecht: 33.000 euro belastbaar loon, weg met 258.000 euro afkoopsom.

Grote gemeenten, zoals Amsterdam, Rotterdam en Utrecht doen enkele meldingen.
Van de tien grootste gemeenten zegt alleen Breda dat er niets te melden is.

Zoetermeer is een van de weinige grotere gemeenten die in hun jaarverslag wel
iets zeggen: 33 ambtenaren weg met vroegpensioen, samen 7,5 miljoen euro. Geen
functie-aanduidingen, geen aparte bedragen.

De 'democratisering' van de afkoopsommen heeft te maken met een als riant
ervaring regeling voor ambtenaren en vergelijkbare werknemers die vorig jaar
voor het laatst was: met een afkoopsom met vroegpensioen. In het kader van deze
zogeheten Remkes-regeling, vernoemd naar de minister van Binnenlandse zaken
(VVD) die formeel de werkgever is van ambtelijk Nederland, gingen duizenden
werknemers met vroegpensioen.

Dat gebeurde op een moment dat het kabinet maatregelen nam om iedereen langer te
laten werken en werkgevers in de publieke sector zich zorgen maken over de
gevolgen van de vergrijzing voor hun personeelsbestand.

En nu begint de overheid zich zorgen te maken. "De tijd begint te dringen"
schrijft Remkes in de vorige week verschenen Trendnota arbeidszaken overheid. De
vergrijzing en pensionering van baby-boomers raken de rijksoverheid midscheeps.
Het overheidspersoneel behoort in merendeel tot de babyboom-generatie (45-59
jaar). In het bedrijfsleven ligt het zwaartepunt in de leeftijdsklasse 30-39,
meldt de trendnota. Bovendien werken bij de overheid relatief veel hoger
opgeleiden. Bij de rijksoverheid zelf werkten meer dan 40 ambtenaren die dankzij
hun vroegpensioen meer verdienden dan een minister. De melding kwam twee maanden
na de rapportage van de ambtenaren met een hoger regulier inkomen dan
minister-president Balkenende. Ook minister Remkes had zich te laat gerealiseerd
dat de nieuwe wet naast kanjers ook 'bijvangst' aan de oppervlakte bracht.

Afkoopsom voor een hoogleraar aan de Rijksuniversiteit Groningen: 520.529 euro

Overheid vreest personeelstekorten, maar deelde gouden handdruk uit bij
vertrekDe overheid vreest grote tekorten bij het aantrekken van nieuw personeel
in sommige van de sectoren waar vorig jaar nog massaal mensen met een gouden
handdruk kregen bij hun vroegpensioen. Dat blijkt uit de Trendnota arbeidszaken
overheid van het ministerie van Binnenlandse Zaken die vorige week uitkwam. Een
van de sectoren die al knelpunten ervaart is het hoger onderwijs, zegt het
ministerie. Juist universiteiten hebben net als woningcorporaties en zeker één
grotere gemeente, vorig jaar op grote schaal werknemers met gouden handdrukken
van meer dan 158.000 euro met vroegpensioen laten gaan. Dat blijkt uit een
inventarisatie door deze krant van de jaarverslagen van organisaties die met
belastinggeld worden gefinancierd of daarmee door de wet gelijk gesteld zijn.
Zij moeten dit jaar voor het eerst zeggen wie meer verdient dan een minister.
Namen noemen hoeft niet, een functieomschrijving voldoet. Bij de
Rijksuniversiteit Groningen kregen 16 mensen die met vroegpensioen gingen gouden
handdrukken mee die oplopen tot 520.529 euro voor 'een hoogleraar'. In totaal
vertrokken ongeveer 150 mensen bij de Groningse universiteit met een eenmalige
afkoopsom voor vroegpensioen. Dat kostte 3,5 miljoen euro.

LOAD-DATE: September 26, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              43 of 130 DOCUMENTS



                                NRC Handelsblad

                               September 23, 2006

BYLINE: André Waardenburg

SECTION: Media/zaterdag; Pg. 59

LENGTH: 160 words


Meet John Doe. De faam van de Amerikaanse regisseur Frank Capra is hoofdzakelijk
verbonden aan dé kerstklassieker It's a Wonderful Life. Zijn naam leidde tot het
adjectief: 'Capracorn'. Een weinig vleiende term om zijn voorliefde voor
populistisch sentiment te typeren. Dat is wat flauw, want zijn films tonen vaak
een vrij kritische blik op het reilen en zeilen van de Amerikaanse samenleving.
Een van de ruim vijftig films die hij maakte, heeft bovendien aan actualiteit
niets ingeboet. In Meet John Doe stellen Capra en zijn vaste scenarist Robert
Riskin - die uiterst geestige dialogen kon schrijven - consumentisme,
mediamisbruik en politieke corruptie aan de kaak. De 'gewone man' (John Doe,
gespeeld door Gary Cooper) wordt van dit alles de dupe en gebruikt als speelbal
voor journaliste Ann Mitchell (Barbara Stanwyck) en haar baas, een meedogenloze
krantenmagnaat. Tot hij in opstand komt. (Frank Capra, 1941, VS), België 1,
13.35-15.35u.

André Waardenburg

LOAD-DATE: September 23, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              44 of 130 DOCUMENTS



                                NRC Handelsblad

                               September 23, 2006

De man die geen miljonair wil zijn;
Craig Newmark bracht met gratis advertentiesite kranten zware klap toe

BYLINE: Bart Funnekotter

SECTION: Media; Pg. 60

LENGTH: 1021 words

DATELINE: Rotterdam, 23 sept.


Craig Newmark lanceerde  in 1995 een website waarop particulieren gratis
advertenties  konden plaatsen. Zijn Craigslist.org wordt  door miljoenen mensen
gebruikt en bezorgt krantendirecties  in de VS slapeloze nachten.

Hij wordt de meest gevreesde man van de Amerikaanse krantenwereld genoemd: Craig
Newmark, geestelijk vader van de website Craigslist.org.

Op Craigslist kunnen particulieren kleine rubrieksadvertenties achterlaten.
Kamer te huur, partner gezocht, kruiwagen te koop Op de site van Newmark kun je
je annonce kwijt. Gratis. En dat hebben de kranten in de Verenigde Staten
geweten. Mede dankzij het succes van Craigslist is de markt voor betaalde
rubrieksadvertenties in kranten ingestort, zoals later Marktplaats.nl en
Speurders.nl de Nederlandse advertentiemarkt zouden veranderen.

Wat in 1995 begon als een mailtje aan een paar vrienden, is in tien jaar
uitgegroeid tot een van de populairste websites ter wereld (zie kader). Volgende
week is Newmark in Amsterdam om tijdens mediacongres Picnic '06 te spreken over
mogelijke kruisbestuivingen tussen mediabedrijven en online gemeenschappen als
de zijne. "Ik zie er naar uit om naar Nederland te komen", zegt hij, gezeten
voor zijn webcam in zijn kantoor in San Francisco. "Bij jullie vond in de
zeventiende eeuw een belangrijke machtsverschuiving plaats ten gunste van de
burger. Ik heb daar de laatste tijd een aantal boeken over gelezen. Volgens mij
heeft de opkomst van internet momenteel eenzelfde effect."

Newmark lijkt nauwelijks onder de indruk van het succes van zijn site. Zijn
reputatie als krantendoder noemt hij "mythologie". Ook het veelgehoorde
compliment dat Craigslist de voorloper was van het fenomeen Web 2.0, wuift hij
weg. Web 2.0 is de naam die is gegeven aan de nieuwste generatie websites,
waarin interactie tussen gebruikers centraal staat. "Wij zijn geen Web 2.0, wij
zijn Web 0.1. In de begintijd van het web was het de gewoonste zaak van de
wereld dat mensen elkaar hielpen. Dat is wat Craigslist.org ook doet: mensen
helpen elkaar te helpen. Waar ik het meest trots op ben Dat zijn de verhalen van
mensen die hun weggelopen hond terugvonden via de site, of de reactie van de
gebruikers op orkaan Katrina. Woonruimte, banen, kleding - alles werd tijdens de
ramp aangeboden. "

Dat klinkt allemaal erg nobel en Craigslist is inderdaad nog steeds gratis. Bent
u nooit in de verleiding gekomen geld te vragen voor het plaatsen van de
advertenties

"Een paar jaar geleden hebben we met de gebruikersgemeenschap overlegd hoe we de
site het beste draaiend konden houden. De toename aan bezoekersaantallen zorgde
ervoor dat de kosten stegen. We hebben toen besloten de site gratis te houden,
behalve voor de commerciële aanbieders van woonruimte. Die betalen 10 dollar per
advertentie. Verder betalen werkgevers in sommige steden voor een
personeelsadvertentie. Daar kunnen we van bestaan."

"Reclame willen we ook niet op de site. Ik heb ooit eens een aanbod gehad van
Microsoft, maar dat heb ik afgewezen. Daar waren vele miljoenen mee gemoeid."

Daar hadden gebruikers toch maar weinig last van gehad U was binnen geweest.

"Ik geloof in gratis beschikbare content die gefinancierd wordt uit vele kleine
bijdragen. Het is prima dat er mensen zijn die veel geld verdienen met internet,
daar heb ik geen probleem mee. Laat het web zich maar ontwikkelen tot de ideale
mix van commerciële en gratis activiteiten."

Omdat iedereen zomaar van alles kan plaatsen op de site, zijn er af en toe
problemen te verwachten. Hoe houdt u de Craigslist schoon

"We vertrouwen erop dat onze gebruikers dat doen. Als zij iets zien wat niet in
de haak is, een advertentie die iets illegaals aanbiedt bijvoorbeeld, dan kunnen
ze dat melden.

"Het wordt ingewikkelder als in onze discussiefora mensen langskomen die bewust
onjuiste informatie verspreiden. Vaak gaat het om mensen van pr-bureaus die een
product of een politicus willen promoten. Dat soort praktijken vormt een
serieuze bedreiging voor de geloofwaardigheid van online gemeenschappen.

"Maar ach, in het oude Rome waren er ook al fluistercampagnes. Het voordeel van
internet is dat het gewone burgers de mogelijkheid geeft dit soort praktijken op
te sporen en aan het licht te brengen."

Uw vertrouwen in het zelfreinigend vermogen van online gemeenschappen deelt u
met Jimmy Wales, de oprichter van Wikipedia.

"Dat klopt. Jimmy en ik praten regelmatig met elkaar over dit soort zaken. We
geloven allebei dat als je mensen verantwoordelijkheid geeft, ze die meestal ook
nemen. Wat Jimmy met zijn site doet is overigens veel belangrijk dan wat ik doe.
Craigslist is vluchtig, Wikipedia is er voor de eeuwigheid."

Waarover gaat u praten op het congres in Amsterdam

"Ik denk dat de traditionele media veel baat zouden hebben bij de samenwerking
met onlinegemeenschappen. Als burgerjournalistiek en professionele journalistiek
bij elkaar komen, kan dat mooie resultaten opleveren. Bij sommige media, zoals
de New York Times en de Guardian, zijn al interessante ontwikkelingen aan de
gang op dit gebied, maar op de meeste andere redacties is er vooral nog sprake
van huiverigheid als het gaat om de samenwerking met niet-professionele
journalisten. Dat is onterecht."

Van een mailtje tot een site met 3 miljard pageviews1995. Craig Newmark, een
fanatiek gebruiker van nieuwsgroepen op internet, stuurt aan een dozijn vrienden
die minder handig zijn met hun pc een mailtje met daarin leuke evenementen in
zijn stad San Francisco. Steeds meer mensen melden zich aan voor de mailinglist,
zodat Newmark besluit een website te beginnen. 2000. Na vijf jaar ontstaan de
eerste Craiglists voor andere steden, zoals New York, Chicago en Los Angeles.
Inmiddels zijn er meer dan honderd lijsten, ook in Londen en Amsterdam In fora
kunnen gebruikers met elkaar discussiëren. 2001. Oprichting van de Craigslist
Foundation voor non-profitorganisaties. 2006. Maandelijks tellen de diverse
Craiglists 10 miljoen unieke bezoekers, die goed zijn voor 3 miljard pageviews.
Daarmee staat de site op de zevende plaats van best bezochte websites in de VS.
Iedere maand komen er 10 miljoen annonces bij.

Craig Newmark in zijn kantoor in San Francisco.

LOAD-DATE: September 23, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              45 of 130 DOCUMENTS



                                NRC Handelsblad

                               September 22, 2006

Meer rook uit cel 11

BYLINE: Esther Rosenberg

SECTION: Binnenland; Pg. 3

LENGTH: 434 words

DATELINE: Rotterdam, 22 sept.


De Onderzoeksraad wilde een reconstructie van de ramp in het detentie-centrum op
Schiphol. Hans Emans wilde "gewoon een goede film maken".

Je ziet een uitgebrand gebouw tegen een grijze lucht. Je hoort de wind en dan
zegt een voice-over: "Het cellencomplex op Schiphol-Oost. Verwrongen staal,
geblakerde muren en uitgebrande cellen. Stille getuigen van een drama, waarbij
elf mensen kansloos om het leven kwamen."

Het is de stem van programmamaker Hans Emans (61). Hij maakte de film die
voorzitter Pieter van Vollenhoven van de Onderzoeksraad voor Veiligheid gisteren
tijdens diens presentatie gebruikte om te laten zien hoe het was gegaan, met die
brand. De onderzoeksraad wilde met de film het rapport over de ramp toegankelijk
maken voor een groot publiek. Als mensen de brand zouden zien, zouden ze beter
begrijpen wat er gebeurd was.

Emans maakte ook de reconstructiefilms van eerdere rampen waarnaar onderzoek was
gedaan - die in Enschede (vuurwerk, 2000) en Volendam (cafébrand, 2001). Emans:
"Het is eigenlijk een trilogie." Beide keren zijn de films ook gebruikt om de
slachtoffers te informeren en om ze te helpen hun trauma te verwerken.

Marten Oosting, die het onderzoek in Enschede leidde, was de eerste die een
reconstructiefilm liet maken. Hij had bij de Bijlmerramp gezien hoe het niet
moest. Vuistdikke rapporten, maar niemand die eraan had gedacht om aan de
slachtoffers en gewone burgers te vertellen wat erin stond. "Vandaar die
verhalen over witte pakken."

Deze Onderzoeksraad, zegt Emans, wilde daarom een film zoals toen in Enschede.
Sec, terwijl de film over Volendam begon met een meisje dat een gedicht voorlas
tijdens de herdenking van die ramp. Hij sprak met Pieter van Vollenhoven af dat
die het laatste woord had over de film. "Het was heel precair. We onderhandelden
over details." Sommige dingen moesten gewoon kloppen. De brandende platen
moesten niet naar beneden vallen van links naar rechts, maar van rechts naar
links omdat het zo was gegaan. Sommige details wilde de raad om diezelfde reden
sterker verbeeld zien. Er moest meer rook komen uit cel 11. En zwartere rook in
een andere ruimte van het complex.

Dat er stemmige muziek in zat en sfeerbeelden van geblakerd bestek was Emans'
idee. "Ik wilde gewoon een goede film maken." Hij is zich ervan bewust dat de
film emoties oproept. "Dat was juist de bedoeling." Emans wist al toen hij de
film maakte dat die rechtstreeks zou worden uitgezonden bij NOS en RTL. "Ik
wilde dat de kijkers hetzelfde voelden als wij, toen we voor het eerst in dat
uitgebrande complex stonden."

Ook films van explosie Enschede en brand Volendam

LOAD-DATE: September 22, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              46 of 130 DOCUMENTS



                                NRC Handelsblad

                               September 22, 2006

Mexx in het huis van Kniertje;
Documentaires over Nederland en de Nederlanders op Nederlands Film Festival; ;
Nederlands Film Festival Documentaire

BYLINE: Bianca Stigter

SECTION: Cultureel Supplement; Pg. 19

LENGTH: 1732 words


In de documentaire 'Pretpark Nederland' laat Michiel van Erp veertig jaar na
Bert Haanstra's 'Alleman' zien hoe Nederlanders nu met hun vrije tijd omgaan. Nu
moet alles spannend zijn.

Zelfs spelling kan nostalgisch zijn. Neem een extra c, verander een a in een e
en de koekjes van De Gulden Smaeck zijn met roomboter bereid in een kleine
bakkerij vlakbij een molen waar het graan met behulp van de wind vermalen is.
Zelfs een achtbaan kan nostalgisch zijn. In de Efteling loop je over kasseien
langs trap- en halsgeveltjes voor je in een karretje stapt dat vermomd is als
een sloep van De Vliegende Hollander. En dan hup, in volle vaart De Gouden Eeuw
in.

Moderne dingen zien er oud uit in Pretpark Nederland, een documentaire van
Michiel van Erp over de manier waarop Nederlanders hun vrije tijd besteden. Ze
gaan naar de Libelle Zomerweek in Almere, naar het chocoladefestival in Zutphen,
naar de Gay Pride Parade in Amsterdam, naar de Boer Inn in Kamerik. En telkens
valt op hoe ouderwets het jasje is waarin dat nieuwe vermaak geperst wordt. Op
Sail wordt niet gekeken naar de nieuwste speedboten en jetski's, maar naar
driemasters en andere zeilboten. Molens op het water. Batavia Stad in Flevoland
is een winkelcentrum in de vorm van een oude vestingstad. Mexx en Esprit in het
huis van Kniertje.

Dat Nederland een grote vermaaksindustrie heeft, dat pret en fun big business
zijn geworden, wisten we al uit de boeken van Tracy Metz, Pret! Leisure en
Landschap en Rudie Kagie, 24 uur. Hoe Nederland de vrije tijd ontdekt. Nu kunnen
we het zien. Het zachte vlees van een buik die in een nieuwe trui moet
verdwijnen, het gevecht met een parasol op het strand. Ruzie om een plek vooraan
bij het Prinsengrachtconcert. Als Romein verkleed vechten bij kasteel
Haarzuilen. Als vrijgezel door sloten banjeren in Kamerik.

Vooral het eerste half uur van de documentaire is een nachtmerrie. Van Erp is
goed in het schieten van beelden die zonder te smalen de hopeloosheid van zulke
gebeurtenissen benadrukken. Sluw is de manier waarop hij de Libelle Zomerweek in
beeld brengt, niet door vet de spot te drijven met de tuttigheid die dit
evenement aankleeft, maar door fijntjes naar beeldrijm te zoeken. Een stoet
dames verlaat het evenement, op weg naar parkeerplaats of station. We zien ze op
de rug, in hun even vrolijke als praktische vrijetijdskleding, lichte kleuren en
hier en daar een bloemetje, ruime broeken en hier en daar een rok, korte, steile
kapsels, hier en daar een krul. De indruk dat het hier om een leger gaat, wordt
versterkt door het feit dat waar de kleren en de kapsels alleen maar op elkaar
lijken, de tassen die ze dragen echt identiek zijn. Sommigen dragen een gratis
paarse, anderen een gratis blauwe of een gebloemde. Of allebei. Niemand verlaat
de Libelle Zomerweek met lege handen.

Het is een gave van Van Erp dat hij dit soort kleinigheden zo filmt dat ze
opvallen. In Batavia Stad keren tasjes nog een keer terug. De directeur heeft
vanuit zijn kantoor uitzicht op de belangrijkste kruising. Zo kan hij in de
gaten houden met hoeveel tassen de mensen terugkomen. "De Hollander is zuinig,
het is aan ons om hem te verleiden".

maakte naam met de televisieserie Lang leve..., een reeks portretten van
ongewone gewone Nederlanders en de documentaire Op handen gedragen, een film
over de begrafenis van Prins Claus. Op grond van dat werk werd hij al gezien als
een geestverwant van cineast Bert Haanstra. "Geen filmer geeft ons een beter
zicht op de kneuterige, aandoenlijke kant van de Nederlander", schreef Frits
Abrahams drie jaar geleden in zijn column in deze krant, al vond hij Van Erp wel
een tikkeltje vileiner dan Haanstra. Met zijn nieuwe film trekt Van Erp de
vergelijking met zijn voorganger zelf nog wat strakker aan. Pretpark Nederland
lijkt wel een vervolg op een van de beroemdste documentaires van Bert Haanstra,
Alleman uit 1963.

De verschillen tussen toen en nu zijn groter dan de overeenkomsten. Weg is het
lege land dat bij Haanstra nog vaak het decor vormt, weg is de kaalheid, de
kalmte. Alleen het strand was in Alleman ook al overvol.

De documentaire van Van Erp heeft een kleiner onderwerp dan die van Haanstra.
Alleman ging over het dagelijks leven van de Nederlander, Pretpark Nederland
over diens vrije tijd. Maar tussen die twee had het contrast niet groter kunnen
zijn. Als het in Alleman zondagmiddag is weet de Nederlander volgens Simon
Carmiggelt, die het commentaar bij de film verzorgde, amper wat hij met z'n
vrije tijd aanmoet. We zien boeren een dutje doen in de zon, er zijn
sportwedstrijden, parken, musea. En dan had je het wel gehad. In Pretpark
Nederland wordt het commentaar niet verzorgd door een Nederlandse schrijver,
maar door een Chinese reisgids, die zijn landgenoten in een bus langs de
hoogtepunten van Nederland leidt. "Er zijn talloze pretparken, dierentuinen,
winkelcentra met koopzondagen, kunstmatige skipistes, dure winkels,
kinderparken, multifunctionele sportcentra", somt hij op terwijl de bus tussen
de weilanden rijdt. De nuchtere Nederlander waar Carmiggelt nog zo hoog van
opgaf is bij de Chinees verdwenen. "Het draait er bij de mensen om dat ze
plezier hebben. Het maakt niet uit of ze naar de film gaan, een pretpark of de
supermarkt, alles moet spannend zijn".

films worden voor een deel veroorzaakt door de verschillen in sensibiliteit van
de makers. Waar Haanstra goedmoedig is, schakelt Van Erp tussen leedvermaak en
leedwezen. Waar Haanstra in 1963 vooral oog had voor de aardige kanten van het
bestaan, registreert Van Erp liever de lullige. Dan volgt vanzelf de vraag of
die verschillen ook door de tijd zijn veroorzaakt. Zou er in 2006 nog z'n
goedmoedige film over Nederland gemaakt kunnen worden als Haanstra deed De
helden in diens film zijn nog de mensen zelf, die in hun plompheid soms een
soort gratie krijgen. Op het strand vond de filmer een jongen die steeds een
schelpje legt op de neus of de kin van zijn meisje, waar ze samen veel plezier
om hebben. Zo'n aardige verbeelding van verliefdheid, zo mooi gefilmd, is bij
Van Van Erp niet te vinden. Hij ziet alleen mensen die doen wat je op het strand
hoort te doen. Een moeder doet een kind zwembandjes om, een vrouw smeert haar
benen in met zonneolie, een vader en een zoon lopen de zee in. Sommige mensen
weten die handelingen niet eens tot een goed einde te brengen. De dikke vader
wil op zijn handdoek gaan liggen en valt om.

Van Erps helden zijn, zo hij die nog heeft, de mannen die de Nederlanders hun
pret verkopen, de directeur van Batavia Stad, de directeur van De Efteling, de
manager die Zutphen 'toeristisch' op de kaart moet zetten. Zacht zuigend
ondervraagt hij ze, en af en toe is het vertederend hoe ver ze gaan om hun
Nederlanders te verleiden. "Vrije tijd is handel", weet de Chinese gids.

Soms lijkt het alsof ook deze reisleider Alleman heeft gezien. Zijn woorden
passen zo naadloos in de film dat het niet voor te stellen is dat ze spontaan
zijn. "Begrippen als geluk en tevredenheid zijn niet meer van deze tijd", zegt
hij bijvoorbeeld. Treffend is de historische toonzetting van zijn betoog, waarin
hij het Nederland van toen meer waardeert dan dat van nu. Dat is een gekke
herwaardering van de film van Haanstra, die eind jaren zestig verguisd werd als
beeldrijmelaar en die klap nooit meer te boven is gekomen, en van het
kleinburgerlijke, gezapige Nederland dat hij vastlegde. Veertig jaar later is
dat kennelijk iets geworden om naar terug te verlangen. Liever schaatsen op
natuurijs dan skiën op kunstsneeuw, zo zou je de teneur misschien kunnen
samenvatten.

Dat is de toon van de meeste documentaires in Tussenland, het programmaonderdeel
van het Nederlands Film Festival waarvan Pretpark Nederland het boegbeeld is. In
documentaires en speelfilms over de stad en het platteland zit bijna altijd
nostalgie. Twee films gaan bijvoorbeeld bewonderend over boeren die nog leven
als in het begin van de vorige eeuw en het dus zonder elektriciteit en andere
gemakken wisten te stellen. In Het geheim van Ossenisse gaat Hans Heijnen terug
naar het dorp waar hij tien jaar eerder ook een film maakte. De kerk staat nu
leeg en het café organiseert geen carnaval meer. Heijnen interviewt oudere
inwoners, die het 'traditionele boerendorpsleven' voor hun ogen zien verdwijnen.
"Vroeger kende je iedereen, maar nu ken ik mijn overbuurman niet".

Dit soort films laat goed zien waar die nostalgie 'm in zit: 't liefst behoudt
men een soort mythische negentiende eeuw, de tijd van voor de televisie, de
file, het flatgebouw en andere moderne ongemakken waar Wim Sonneveld al in 'Het
dorp' over zong.

Die nostalgie betreft vooral het platteland. Een wolkenkrabber kan mooier zijn
dan een kerktoren, maar een windmolen niet. In de stad kan moderniteit wel met
schoonheid worden verbonden, daarbuiten moet het voorgoed negentiende-eeuws moet
blijven. In kinderboeken mag de tractor nog net meedoen, maar voor in plastic
verpakte balen hooi is geen plaats; dat staat op prenten voor eeuwig in schoven
op het veld. Alleen in Voorland, een ook in het programma opgenomen documentaire
van Eugenie Jansen en Albert Elings, gebeurt dat niet. Het bijzondere van deze
film over een uiterwaard van de Nederrijn is juist dat er geen keuze wordt
gemaakt tussen oud en nieuw. Bekende voorschriften over wat mooi is en wat
lelijk worden hier niet gevolgd. Wat een verademing. De Betuwelijn levert net zo
goed schoonheid op als een oude boerderij. Het verschil tussen natuur en cultuur
dat in het denken over natuur zo'n grote rol speelt, wordt er bijna in
opgeheven. De schoorsteen van de steenfabriek doet niet onder voor de snuit van
een schaap; beide leveren een prachtige close-up op. Het landschap wordt niet zo
gefilmd als het doorgaans in een VVV-folder aan de man wordt gebracht, en
evenmin kun je er een waarschuwing over de teloorgang van het platteland in
zien.

Bij Van Erp zien we ook geen VVV-landschappen. Maar wel tekenend is dat veel
attracties door een zelfde hang naar het verleden worden gekenmerkt als het
Chinese commentaar bij zijn documentaire. Pretpark Nederland is ouderwets
Nederland, ook al is het nep en hoeft het niet te kloppen. In de documentaire
van Haanstra ontbreekt nostalgie volledig. Misschien is dat wel het grootste
verschil.

Van Erp registreert het liefst de lullige kanten van het bestaan

De helden bij Van Erp zijn de mannen die de pret verkopen

De Boer Inn in Kamerik

Het Prinsengrachtconcert

Tijdens Sail Amsterdam

LOAD-DATE: September 22, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              47 of 130 DOCUMENTS



                                NRC Handelsblad

                               September 21, 2006

SECTION: Opinie; Pg. 7

LENGTH: 639 words


De hoofdredactie van NRC Handelsblad heeft de afgelopen jaren herhaaldelijk
kenbaar gemaakt dat zij de embargoregeling rond de Rijksbegroting achterhaald
vond. Het zou niet de taak van journalisten zijn stukken, die zij op de vrijdag
voor Prinsjesdag ter inzage krijgen, vier dagen voor de lezers geheim te houden.
Bovendien bleek de regeling in de praktijk niet meer te werken. Niet alleen werd
er aan alle kanten gelekt, maar ook niet-journalisten konden complete
embargo-stukken van het ANP-net plukken en via internet verspreiden. Daarmee lag
het nieuws op straat. Dan maar geen embargo, redeneerde de hoofdredactie.

Voormalig parlementair redacteur Joep Bik was het niet met de hoofdredactie eens
en betoogde dat je op Prinsjesdag niet behoorlijk kon berichten over de
anderhalve meter begrotingsstukken als je ze niet ruim van tevoren kon
bestuderen. In uitzonderlijke gevallen, zoals bij de Rijksbegroting, zou een
embargo dus om journalistieke redenen gewenst zijn. Dat zou misschien niet vier
dagen hoeven te duren, maar wel lang genoeg voor gedegen analyse.

Sinds dinsdag kennen we het resultaat van het embargo-debat. De middagkrant van
NRC Handelsblad liet het dinsdag compleet afweten en ook de krant van woensdag
was aanzienlijk minder informatief dan de bijlage die vroeger al op dinsdag
verscheen. Intussen werden politici, die de begroting nu ook niet meer van
tevoren kunnen inzien, door de media gedwongen commentaar te geven op stukken
die ze niet kenden. Zo kon je de hele dinsdag op de televisie een
schertsvertoning zien van journalisten en politici die met elkaar spraken over
iets waarvan ze nauwelijks weet hadden. Daarmee is niet alleen de journalistiek,
maar ook de democratie een slechte dienst bewezen.

Als men herinvoering van het embargo rond Prinsjesdag ongewenst acht, is er
eigenlijk maar één oplossing. De Kamerfracties zouden op Prinsjesdag het beste
kunnen volstaan met een korte reactie op een door henzelf bepaald tijdstip,
liefst pas enkele uren na de Troonrede, zodat ze enige tijd hebben gehad voor
een analyse. Ze zouden zich op die dag verder niet moeten laten verlokken tot
interviews over gebakken lucht. Enkele dagen later zouden ze dan hun reactie
moeten geven in het Kamerdebat over Troonrede en Rijksbegroting. Dat zou het
parlement weer aanzien geven en de taak van journalisten in ere herstellen.

Piet Hagen

Journalist, Amsterdam

Het wiskundeonderwijs in dit land is goed, blijkt uit het OESO-rapport over het
zogenaamdePISA-onderzoek. Verhoef en Opmeer van de vereniging 'Beter Onderwijs
Nederland' zijn hiervan geschrokken (Opiniepagina, 19 september). De toetsen
baseerden zich op contextrijke, talige wiskunde en dat is niet goed.

Wiskunde wordt beoefend door een handvol mensen. Daarom werd talige wiskunde
ontwikkeld die voor gewone burgers meer nut heeft dan harde wiskunde. Het
Utrechtse Freudenthal-instituut werd er beroemd mee. Ik citeer uit het
jaarverslag van 2005 van dit instituut: "De revisie van het voor de Amerikaanse
middle-schools ontworpen 'Mathematics in Context', dat inmiddels door
honderdduizenden Amerikaanse leerlingen wordt gebruikt, is intussen afgesloten."
De PISA-toetsen waren dus prima.

Verhoef en Opmeer hebben meer discutabele observaties. Zo melden zij dat
rekenvaardigheid van groep 8-leerlingen beter is dan die van Pabo-studenten.
Rekenvaardigheid heeft echter niets te maken met wiskunde. Ook melden zij de
klachten van de Lieve Maria-website. Daar klagen studenten over hun gebrek aan
voorkennis van wiskunde. De studenten zouden zich moeten beklagen bij hun
hoogleraren die geen rekening houden met hun voorkennis.

Wiskunde in het voortgezet onderwijs wordt vooral gehandhaafd als
selectiemiddel. Daarom kwam wiskunde indertijd bij de invoering van het
studiehuis in alle profielen, ook in het alfa-profiel Cultuur & Maatschappij.

Rob Knoppert

Vlijmen

LOAD-DATE: September 21, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              48 of 130 DOCUMENTS



                                NRC Handelsblad

                               September 16, 2006

Geloof

BYLINE: Hugo Camps

SECTION: Sport; Pg. 13

LENGTH: 720 words


Zou de salonremise tussen Duitsland en Zuid-Korea gespeeld zijn op bêtablokkers
of slaaptabletten Hockeyers wagen zich niet dagelijks onder het gewone volk,
maar zij weten wel wat er te koop is in apotheken en aanverwante winkeltjes met
nachtelijke openingstijden. In welke sport wordt niet geslikt

Een losse greep uit de reeks dopingberichten van deze week: gewezen ploegmaats
van Lance Armstrong geven epogebruik toe; Tyler Hamilton gelinkt aan dokter
Fuentes; inval door het gerecht in huizen en kantoren van Jan Ullrich, Rudy
Pevenage en Walter Godefroot. De echte bom kwam van een Belgische senator die
uitpakte met 'informatie uit zeer goede bron'. Hij wist zeker dat drie Belgische
toprenners in februari voor een dopingkuur naar Italië waren gereisd. Kostprijs:
24.000 euro per persoon. Namen wou de senator niet noemen, maar als je het in
België over drie toprenners hebt dan denkt iedereen aan Boonen, Boonen en
Boonen. Zo dacht de regerend wereldkampioen er ook over. Hij gaat naar de
rechter.

Zou het Tom resideert de helft van de tijd in Monaco. Als hij één keer naar het
grote mes schakelt, is hij de grens met Italië gepasseerd. Een demarrage verder
zit hij al in het centrum van Sanremo. Een trainingsritje naar Toscane Tom
Boonen draait er zijn hand niet voor om. Leg dan maar uit dat je niet in Italië
bent geweest.

Ik begrijp Boonens boosheid. De betrokken senator is een populistische
schreeuwlelijk die maar wat roept. Is het niet over doping dan wel over
corruptie in de judobond of mensenhandel in het voetbal. Deze Jean-Marie
Dedecker bedient zich à la carte van het smerigste wapen in vredestijd: de
onherstelbaarheid van de insinuatie.

Dopingjagers zijn de weg kwijt. Ze verkeren in een stalinistische roes. De
Duitse justitie deed een inval in het huis van Ullrich, terwijl de renner op
huwelijksreis was. De gleufhoeden hadden de sleutel van de buurman gekregen. Er
werd een en ander in beslag genomen, inclusief DNA-sporen van de wielrenner. Kan
dat allemaal in een rechtsstaat Is Ullrich een bankrover of een moordenaar Is er
een grotere privacy dan het eigen DNA

Zeker, in de sport heerst geen democratie. Maar de meest elementaire
rechtsbeginselen doen ook niet mee. De bekende kop (op fiets of noppen) lijkt
gedoemd tot onderwerping aan een soort shari'a. Gedecreteerd door het IOC, door
de UCI, door populisten van de pedaalstoot in de Veluwe. Zij weten verder van
niks, al helemaal niet hoeveel energie een bergetappe op de Mont Ventoux vreet,
maar wat ze wel weten is: fatsoen moet je doen. De wielersport is meer dan ooit
gekoloniseerd door het CDA. Opiumsnuivers zijn de anderen - die hypocrisie.

Ik heb de voorbije weken met plezier naar de Vuelta gekeken. Maar er is iets
weggenomen: beate verwondering voor een exploot. Hoe kan het dat Vinokourov en
zijn magistrale helper Kasjetsjkin met hun tweetjes de Sierra de la Pandera
bedwingen en Valverde op achterstand fietsen Of je het nou wilt of niet: je
denkt meteen aan een obscuur laboratorium in Kazachstan. Ik weet wel, het is de
logica van omstanders, maar reik mij dan het geloof in onschuld aan. Onschuld is
verworden tot de omgekeerde wereld. Ik ben zo stilaan uitgehongerd in het geloof
in onschuld.

Ivan Basso was een fanatieke patiënt van doker Fuentes, zegt men. Prima, maar
waar was zijn ploegleidrer Bjarne Riïs Atoom in Oceanië Deze week won Karsten
Kroon - de mooiste Nederlandse renner ooit - een etappe in Duitsland. Ik ben
altijd verzaligd door succes van Karsten. Maar toch denk ik nu: Basso, Riïs,
Fuentes, waar was Karsten in de winter Om maar te zeggen: elke verdachtmaking is
een olievlek.

Volgende week wordt het WK in Salzburg gereden. Ik hoop van harte dat Karsten
een goede kans maakt. Dat denkt Michael Boogerd ook, zei-ie zelf. Maar voor je
het weet komt Joop Atsma met een medisch bulletin dat vol duistere vragen zit.
Joop houdt van enige duisternis, Karsten Kroon is gelukkig van een andere
lichtval. En dan heeft pausje Atsma alweer een probleem. Ook al is hij van top
tot teen oranje, natuurlijk.

Het treurige van alle dopingverhalen is dat de hele wielersport is
gestigmatiseerd. Misschien terecht. Maar mag ook een coureur recht hebben op
bewijzen. Justitie kan morgen bij Michael Boogerd binnenvallen Snuffelend naar
DNA in het inlegkruisje van zijn geliefde vinden deze armoedzaaiers wel iets
DNA-achtigs.

LOAD-DATE: September 16, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              49 of 130 DOCUMENTS



                                NRC Handelsblad

                               September 9, 2006

Het bezoekuur is afgeschaft;
De Belastingdienst is en blijft een belangrijke partner

SECTION: THEMA; Blz. 14-15

LENGTH: 1148 woorden

SAMENVATTING:

Voor startende ondernemers is de Belastingdienst vooral een sta-in-de-weg bij
het verwezenlijken van hun droom. Kan de dienst het niet nog een beetje
gemakkelijker maken?

VOLLEDIGE TEKST:

Aertjan Grotenhuis

Laten we het niet hebben over beginnende accountants want die hebben best wel
lol in de Belastingdienst. Aan andere startende ondernemers heeft de fiscus
weinig leuks te bieden. Voor hen is de fiscale bureaucratie vooral een
sta-in-de-weg bij het verwezenlijken van hun visies. Soms leveren die niet meer
dan een zieltogend bedrijf op. Dan is het vaak de Belastingdienst die de
genadeklap geeft. Maar ook levensvatbare ondernemingen overleven een aanslag van
de fiscus lang niet altijd. Is dat te voorkomen?

Startende ondernemers hebben veel ideeën, besteden daar al hun tijd aan en
kampen met geldgebrek. Daardoor gaat gemakkelijk iets mis. In de eerste plaats
moeten starters alle tijd nemen om hun administratieve verplichtingen goed in
beeld te krijgen. Vervolgens moeten ze voldoende geld of tijd vrijmaken om maand
na maand stipt aan alle overheidsformaliteiten te voldoen. Bovendien moeten ze
het voor de Belastingdienst bestemde geld niet verspelen door daarmee,
bijvoorbeeld, een lastige leverancier te betalen.

Het zou een startende ondernemer moeten lukken in zijn eentje aan alle
administratieve verplichtingen te voldoen. Opeenvolgende kabinetten hebben
immers beloofd de administratieve beslommeringen terug te dringen. En de
Belastingdienst heeft als motto dat hij het ons weliswaar niet leuker maar dan
toch zeker gemakkelijker zal maken. In dat nobele streven pasten
startersbezoeken aan nieuwe ondernemers. Al na een paar maanden kwam een
belastingcontroleur langs om te zien of het kersverse bedrijf zijn administratie
goed op orde had. Een soort welkomstbezoek, niet bedoeld om meteen met aanslagen
en boetes te dreigen maar om te bespreken hoe de nieuwe ondernemer problemen in
de toekomst kan voorkomen. Onderzoek toont aan dat zulke snelle contacten met de
Belastingdienst worden gewaardeerd en dat ze loyale belastingbetalers kweken
waar de Belastingdienst vervolgens niet meer naar hoeft om te kijken. Maar
bedrijfsbezoeken zijn tijdrovend, belastingambtenaren zijn schaars en de directe
geldelijke opbrengst gering. De Belastingdienst heeft de startersteams daarom
opgeheven. De inspecteur heeft zich achter een callcenter verschanst en komt nog
maar zelden zijn kantoor uit. Als een belastingambtenaar op bezoek komt, is dat
doorgaans om met aanslagen en boetes te zwaaien.

De taak van het voorlichten en bijsturen van starters is in andere handen
overgegaan. Onder meer de Kamers van Koophandel spannen zich erg in, maar het
jonge bedrijf is al snel aangewezen op de door hemzelf betaalde accountant. Want
aangiftebiljetten die een ondernemer als fiscale amateur vroeger vlotjes met de
pen kon invullen, vergen nu een reis langs talloze pagina's op het
computerscherm. Daar kan alleen een specialist met moderne spullen en dure
software efficiënt mee omspringen.

De Belastingdienst heeft zich in een sluipend proces onttrokken aan het
rechtstreekse contact met de belastingbetaler. Gewone burgers moeten het te vaak
doen met werkstudenten in het callcenter, ondernemers zijn aangewezen op dure
accountants en belastingadviseurs. Die hebben overigens als enigen de geheime
e-mailadressen, telefoon- en faxnummers van de belastingkantoren op zak.

Daarbij zien startende ondernemers hun accountant al snel als een kostbare,
onproductieve onkostenpost. Sommigen willen daar op bezuinigen en komen bij een
onervaren boekhouder uit. Anderen kunnen niet eens een gekwalificeerde
accountant vinden. Dat speelt vooral bij allochtone ondernemers. Die plegen hun
accountant in eigen kring te zoeken. Dat is vertrouwd en met een half woord
begrijp je elkaar. Ongelukkigerwijs zijn er veel te weinig allochtone
accountants die goed overweg kunnen met de complexe eisen die de fiscus stelt.
Mede daardoor komen onevenredig veel allochtone ondernemers na een tijdje zo
hard met de Belastingdienst in aanvaring dat ze hun zaak moeten opdoeken. Eén op
de drie allochtone bedrijven sluit binnen een jaar na oprichting de deuren.
Accountantsorganisaties pleiten voor een versnelde opleiding van gekwalificeerde
allochtone accountants.

Het is overigens goed te verklaren waarom de fiscus zo streng met jonge
bedrijven omgaat. Hoewel de overheid aan de ene kant starters moet steunen, is
zij aan de andere kant loyaliteit verschuldigd aan de andere bedrijven die al
jaren trouw belasting betalen. Die hebben het ook niet altijd gemakkelijk en ook
zij starten nieuwe projecten waarvoor geld nodig is. De overheid zou hen
benadelen door nieuwkomers fiscaal maar wat te laten aanrommelen. Het argument
van eerlijke concurrentie speelt zeker bij de heffingen waarvoor de ondernemer
slechts als doorgeefluik fungeert. Zo ontvangt de ondernemer btw van
particulieren en geeft die door aan de fiscus. Op dezelfde manier is de
loonbelasting eigenlijk de inkomstenbelasting van de werknemer. Via de werkgever
komt die terecht bij de Belastingdienst. Die doet er in beide gevallen alles aan
om te voorkomen dat de ondernemer zijn eigen bedrijfskosten financiert met het
geld dat hij als onbezoldigd belastinginner in bewaring heeft. De fiscus is
overigens wat soepeler als het aankomt op het betalen van belasting over de
eigen bedrijfswinsten van de ondernemer.

Wil Steenhof van Los Accountans in Amersfoort: "Ik raad startende ondernemers
altijd aan een aparte rekening bij de bank te openen en daar het geld voor de
btw en de loonbelasting op te storten. Dan kom je niet in de verleiding
belastinggeld voor onverwachte uitgaven in te zetten." De inspecteur heeft de
bevoegdheid alles wat in het verleden fiscaal fout liep, met terugwerkende
kracht alsnog recht te trekken. Dat kan jaren later onverwachte, torenhoge
belastingaanslagen opleveren. Mede daarom worden de vroegtijdige signalen
tijdens de starterbezoeken zo gemist.

Steenhof maakt geen startersbezoeken meer mee en betreurt ook andere
verslechteringen in het serviceniveau van de Belastingdienst. Steenhof: "Het kan
vier tot vijf maanden duren voordat een adreswijziging wordt doorgevoerd.
Ondertussen gaat er van alles mis. Een ander punt: een starter krijgt binnen een
dag een bankrekening. Maar op het voor hem zeer belangrijke btw-nummer moet hij
zes tot acht weken wachten." Op die manier verliezen de miljoenen euro's die
Economische Zaken in het ondersteunen van starters pompt, een deel van hun
effect.

Wie zijn belastingzaken toch zelf wil regelen, moet proberen het bastion rond
zijn inspecteur te doorbreken. Bij vragen rondom de eigen bedrijfssituatie, kan
men bij de belastingtelefoon voor ondernemers (0800-0443) om een schriftelijke
standpuntbepaling vragen. Het antwoord komt dan van de ambtenaar die ook
daadwerkelijk voor de belastingaanslag verantwoordelijk is. En dan is het
contact toch maar gelegd.

LOAD-DATE: November 9, 2006

LANGUAGE: DUTCH; NEDERLANDS

NOTES: De belasting inspecteur heeft zich achter een callcenter verschanst

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              50 of 130 DOCUMENTS



                                NRC Handelsblad

                               September 9, 2006

SECTION: MEDIA/ZATERDAG; Blz. 66

LENGTH: 681 woorden


Documentaires 9/11

11 september: De dag dat de wereld veranderde. Engelse dramadocumentaire.
Reconstructie met aangrijpende verklaringen van overlevenden, reddingswerkers en
familie van slachtoffers. Talpa, 20.00-22.00u.

Fallout: The health impact of 9/11. Over de gevolgen voor de gezondheid van de
aanslag op de Twin Towers. BBC World, 10.30-11.30u. en 22.30-23.30u.

11'09'01. De Franse filmaker Alain Brigand vroeg aan 11 regisseurs uit 11
verschillende landen om hun interpretatie te geven van de gebeurtenissen van 11
september 2001. De regisseurs kregen hiervoor elk 11 minuten, 9 seconden en 1
frame. Deze film laat zien hoe een voor de een heel ingrijpende gebeurtenis voor
de ander onbelangrijk kan zijn. De genres lopen uiteen van drama, documentaire
en zelfs comedy. De eerste cinematografische reactie op de aanslag. Ned. 2
00.25-02.32u.

INFORMATIEF

Boter, kaas en eieren. Praatprogramma waarin met een steeds wisselend panel over
actuele zaken van gewicht wordt gesproken. In deze eerste aflevering zijn te
gast schrijver/journalist Stephan Sanders en columnist Ellin Robles. Het panel
onderscheidt zich door hun uitgesproken mening en kijk op de multiculturele
samenleving. Presentatie: Guilly Koster. Ned. 2, 15.25-15.52u.

PREMtime Curaçao. Serie reportages gemaakt in de thuislanden van onze grootste
minderheidsgroepen. In deze eerste aflevering aandacht voor Curaçao: in de
beeldvorming vooral een drugseiland, waar de bolletjesslikkers vandaan komen.
Prem Radhakishun reist het tropische eiland over met de vraag wat de kwaliteit
van Curaçao is. Een klein paradijsje of is het één van de achterstandswijken van
ons koninkrijk? Hij ontmoet mensen uit alle lagen van de eilandbevolking. Ned.
2, 16.05-17.00u.

Blauw Bloed. Overzicht van de zomeractiviteiten van de Oranjes en de
internationale royals. Verder een interview met de koninklijke couturier Edouard
Vermeulen. Hij vertelt over de creaties die hij heeft gemaakt voor verschillende
Europese prinsessen en over zijn nieuwe collectie. En in de Japanse keizerlijke
familie is eindelijk weer een zoon geboren. Prinses Aiko zal dus geen keizerin
van Japan worden. Ned. 2, 19.30-20.10u.

drama

Over there. Amerikaanse serie over soldaten tijdens de oorlog in Irak. Lees meer
in een groot verhaal op pagina 9 van deze krant. RTL7, 22.00u.

AMUSEMENT

Mooi! Weer De Leeuw De eerste aflevering van het nieuwe seizoen. Lees het
vraaggesprek met Paul de Leeuw in de bijlage Leven Etcetera. Nederland 1,
20.30u.

Funny women. Serie portretten van komische actrices. Dit keer Prunella Scales.
BBC2, 23.45 uur

DOCUMENTAIRE

The story of light entertainment. Documentaireserie over de geschiedenis van het
amusementsprogramma. Afl.: Variety. Variété groeide uit tot één van de
populairste genres op televisie. Ook de gewone man en zelfs poppen, zoals in de
Muppetshow, groeiden uit tot sterren. In de jaren '80 leek het variété uit te
sterven, maar het is bezig aan een comeback. Presentatie: Stephen Fry. BBC2,
22.15-23.45u.

KUNST

Tien jaar Prix Europa Iris: Nabila. Portret van een jonge allochtone vrouw die
met politieke rap de Zweedse samenleving probeert te veranderen. Ned. 2,
14.30-15.35u.

MuseumGasten. Afl.: De Hortus in Leiden. Tuinman Rob Verlinden en Janneke
Brinkman bezoeken de Hortus in Leiden. Op het eerste gezicht is de Hortus geen
museum, maar wie beter kijkt ziet dat de collectie niet bestaat uit schilderijen
of beelden maar uit een levende have. Ned. 2, 17.20-17.40u.

RijksBouwmeesters. Afl.: Tweede Kamer. Sinds de eerste Rijksarchitect, Thibault,
valt de behuizing van de democratie onder de verantwoordelijkheid van de
Rijksbouwmeester. Pi de Bruijn bouwde de nieuwe Tweede Kamer. Nu huist de
democratie in een passende omgeving die geschikt is voor het bestuur van het
land. Maar op het terrein staan ook nog prachtige oude gebouwtjes (de
Mauritstoren en het torentje van Algemene Zaken). Alles bij elkaar vertelt dit
geheel de architectuurgeschiedenis van Nederland. Ned. 2, 17.40-17.55u.

SPORT

De Wedstrijden. Met samenvattingen van de voetbalwedstrijden Excelsior tegen
Heerenveen en Willem II tegen PSV. Talpa, 22.00-23.20u.

LOAD-DATE: November 9, 2006

LANGUAGE: DUTCH; NEDERLANDS

GRAPHIC: 0909VAN1911, Dit weekeinde zijn er veel documentaires over 11
september, maandag vijf jaar geleden. Vanavond om 20.00 uur op Talpa en 22.30 op
de BBC., Foto AP
0909VAN2koefnoen, Eerste aflevering van het nieuwe seizoen van Koefnoen, een
satirisch programma met onder anderen Paul Groot, Owen Schumacher en Plien van
Bennekom. Vandaag gaat Chris Zegers op survival bij de NS. Ned. 1, 21.25-22.05
uur, Foto AVRO
0909VAN2felderhof, Rik Felderhof gaat in Villa Versa op 'tegenbezoek' bij zijn
gasten. Vanavond bij acteur/schilder Jeroen Krabbé in zijn tweede huis aan de
voet van de Mont Ventoux in Frankrijk., Foto NCRV

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              51 of 130 DOCUMENTS



                                NRC Handelsblad

                               September 9, 2006

'De bewoners betalen hier gewone huren'

BYLINE: Karin de Mik

SECTION: BINNENLAND; Blz. 2

LENGTH: 671 woorden

DATELINE: LEEUWARDEN, 9 SEPT.

SAMENVATTING:

Leeuwarders mogen tijdens Open Monumentendag voor het eerst 'hun Sint Anthoon'
van binnen bekijken. Een woonzorg-centrum met tradities.

VOLLEDIGE TEKST:

In de gangen hangen schilderijen van vroegere voogden en in de muren van de
conversatiezaal zijn achttiende-eeuwse tegeltableaus gemetseld. De huismeester
draagt vol trots een grijs overhemd met 'Sint Anthony Gasthuis' in het geel erop
geborduurd. Het in de volksmond bekende Sint Anthoon in Leeuwarden is een
particulier woonzorgcentrum en de oudste instelling van Friesland. Toch is het
ook een van de minst bekende. Vandaag moet dat veranderen als het gasthuis
tijdens Open Monumentendag voor het eerst opengaat voor publiek.

PvdA-raadslid en Leeuwardenkenner Hendrik ten Hoeve noemt het Sint Anthoon wel
"Vaticaanstad in het klein". "Het is een enclave in de stad, de stichting bezit
veel panden en is onafhankelijk van subsidies." Het Sint Anthoon bestaat uit
vier deftige villa's (1862), die in een oase van rust en groen pal tegen de
drukke binnenstad aan liggen. Daarachter liggen vier vleugels, waar vroeger 'de
gewone man' woonde. Opvallend zijn de royale stadstuinen, met in geometrische
patronen geknipte buxusheggen en de twee tuinkoepels. De 80 bewoners (tussen de
60 en 94 jaar) wonen zelfstandig in 63 appartementen.

De instelling staat bol van de tradities en gebruiken. "Bezoek drinkt in het
bestuurshuis thee uit kopjes met zilveren nummertjes aan de schoteltjes",
vertelt Ten Hoeve. "De stoel van de voorzitter van het college van voogden en
voogdessen is getooid met een belletje. Dat belletje is het symbool van de
heilige Anthonius, die daarmee in de woestijn wilde dieren op afstand moest
houden."

In de negentiende eeuw probeerde de gemeente Leeuwarden het rijke gasthuis
tevergeefs in te lijven. Na een jarenlange strijd kwam de Hoge Raad op 8
februari 1861 met een arrest dat het Sint Anthoon geen gemeentelijke instelling
was. Sinds die dag wordt het Overwinningsfeest gevierd. Op die datum krijgen
alle bewoners chocolademelk en krentenpof geserveerd.

Het gasthuis werd rond 1425 gesticht voor armen en ouderen en bezit thans 22
pachtboerderijen en diverse panden in de stad. De ouderenhuisvesting is de rode
draad in de geschiedenis van de instelling, licht voogd (bestuurslid) Ernest de
Lange toe. De pachters komen nog steeds twee keer per jaar naar de nog in
originele staat verkerende pachtkamer, met zijn hoge schouw. Daar worden ze een
voor een ontvangen door de rentmeester.

Volgens betrouwbare bronnen beschikt de stichting Sint Anthony Gasthuis over
tientallen miljoenen euro's. Het gasthuis heeft een eigen tuinman, een
huismeester en een team verzorgenden in dienst. "Op de exploitatie leggen we
geld toe, maar uit eigen middelen dekken we de kosten", vertelt De Lange. "De
mensen betalen hier gewone huren." Het gasthuis geeft jaarlijks ongeveer 60.000
euro subsidie aan sociaalculturele activiteiten. "De uitgave van een boek, een
concert van de Bachvereniging, een openluchtspel, kleine zaken met zo nu en dan
een uitspatting", vertelt De Lange. "Vorig jaar stelden we 45.000 euro
beschikbaar voor een boek over de armenzorg in Friesland."

Een van de bewoners is mevrouw W. Bakker (85), die sinds anderhalf jaar een
appartement bewoont. Haar moeder, grootouders en overgrootouders gingen haar
voor. "Die sliepen nog in een bedstee. Je had hier toen ook nog een
ziekenzaaltje." Vanuit haar woning kijkt ze uit op de 'binnenstraat' van het
hofje: "De melkboer legt mijn boodschappen op tafel. En elke veertien dagen haal
ik Friese borgers bij de aardappelboer, die ook aan de deur komt." Vereenzamen
hoeven ouderen hier niet, vertelt directeur Akky Bosma. Het personeel maakt een
paar keer per dag een ronde. "We weten wie behoefte heeft aan een praatje en die
mensen bezoeken we." Ook schuift een bewoner wel eens op haar kamer in de
zusterspost aan, waar dag en nacht iemand is. Het Sint Anthoon is geliefd. "Soms
schrijven ze zich hier al op hun veertigste in. Veel mensen willen hier oud
worden en ze worden hier ook oud."

LOAD-DATE: November 9, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              52 of 130 DOCUMENTS



                                NRC Handelsblad

                               September 5, 2006

Pols;
dag

BYLINE: Frits Abrahams

SECTION: Achterpagina; Pg. 22

LENGTH: 536 words


Een kleine drie jaar geleden zag ik Jozias van Aartsen, toenmalig fractieleider
van de VVD, optreden in de Heeren van Aemstel, het café aan het Thorbeckeplein
in Amsterdam waar de VVD politieke bijeenkomsten houdt. Van Aartsen, schreef ik
toen, wierp zich pontificaal op als de erfgenaam van Pim Fortuyn, zonder
overigens diens naam te noemen. Schande, die sfeer van multiculturalisme in
Nederland, aanpakken dat islamitische onderwijs, waar was toch dat debat over de
migrantenkwestie

Gisteravond stond Mark Rutte, zijn opvolger, in hetzelfde café. Het was drukker
dan toen, veel jonge mensen ook. De avond begon met het in mediakringen
populaire ja-nee-spelletje, dat spelletje waar geen enkele gast nee tegen durft
te zeggen. "Multiculturele samenleving" vroeg de interviewer. "Is een feit", zei
Rutte. "Turkije in de EU" Rutte: "Ja, mits men voldoet aan een aantal
voorwaarden."

Zo betrekkelijk is het allemaal. Nu de hysterische dampen boven het
integratiedebat enigszins zijn opgetrokken, beginnen ook de politici weer een
normalere toon aan te slaan. "Ik ben er trots op dat de VVD zegt: artikel 1 van
de grondwet, het anti-discriminatieartikel, staat bij ons voorop", zei Rutte.

Daarmee heeft de VVD impliciet scherp afstand genomen van Fortuyn, die dit
artikel juist wilde schrappen. Het kwam Rutte gisteravond nauwelijks op kritiek
te staan. Hij maakte duidelijk dat het voor hem onaanvaardbaar is als
islamitische leerkrachten geweigerd worden op bijzondere scholen.

"Moet een islamitische docent dan door een joodse school geaccepteerd worden"
probeerde iemand.

"Ja", zei Rutte, "mits hij de joodse grondslag van de school accepteert en het
lesprogramma wil uitvoeren."

Opmerkelijke geluiden in een partij waar de stroming-Verdonk nog altijd
belangrijk is. Rutte springt daar uiterst voorzichtig mee om. 'Adequate Rita'
(Schiphol!) is zijn achilleshiel, dat weet hij, en hij doet er alles aan om die
zoveel mogelijk te ontzien. Ze liggen elkaar persoonlijk goed, verzekerde hij
zijn gehoor, en inhoudelijk zitten ze op dezelfde lijn. En de affaire-Hirsi Ali
dan Rutte: "Zij had gelogen over een aantal essentiële feiten. De snelheid
waarmee Verdonk haar beslissing nam, vond ik hoog, met de inhoud was ik het
eens. Verdonk kon als minister niet anders dan zeggen: je hebt geen recht op een
paspoort."

Uiteindelijk zei de minister iets heel anders - maar daar hoorde je niemand meer
over, want het moet wel een beetje gezellig blijven op zo'n partijavondje.
Bovendien, de vijand luistert altijd mee.

Veel liever praatte Rutte over zijn gevaarlijkste 'vijand', Wouter Bos. Elke
politieke campagne heeft een focus nodig en die van Rutte luidt: Bos pakt de
middengroepen, bij Bos ben je de klos, Bos plukt Jan Modaal kaal (het laatste
rijmpje is van mij, daar moet voor betaald worden). "Ik zal die boodschap met
verve uitdragen", beloofde Rutte.

Rutte contra Bos - dat zal de frontlinie van de verkiezingsstrijd worden.
Uiterlijk hebben ze veel met elkaar gemeen: jong en jongensachtig, bondig en
helder van taal, kortom, sterke performers. "Er gaan wondertjes gebeuren",
voorspelde Rutte, "de VVD heeft de pols van de samenleving te pakken."

Ik voelde mijn eigen pols: die was rustiger dan na die avond met Van Aartsen.

LOAD-DATE: September 5, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              53 of 130 DOCUMENTS



                                NRC Handelsblad

                               September 5, 2006

Pols;
dag

BYLINE: Frits Abrahams

SECTION: ACHTERPAGINA; Blz. 22

LENGTH: 537 woorden


Een kleine drie jaar geleden zag ik Jozias van Aartsen, toenmalig fractieleider
van de VVD, optreden in de Heeren van Aemstel, het café aan het Thorbeckeplein
in Amsterdam waar de VVD politieke bijeenkomsten houdt. Van Aartsen, schreef ik
toen, wierp zich pontificaal op als de erfgenaam van Pim Fortuyn, zonder
overigens diens naam te noemen. Schande, die sfeer van multiculturalisme in
Nederland, aanpakken dat islamitische onderwijs, waar was toch dat debat over de
migrantenkwestie?

Gisteravond stond Mark Rutte, zijn opvolger, in hetzelfde café. Het was drukker
dan toen, veel jonge mensen ook. De avond begon met het in mediakringen
populaire ja-nee-spelletje, dat spelletje waar geen enkele gast nee tegen durft
te zeggen. "Multiculturele samenleving?" vroeg de interviewer. "Is een feit",
zei Rutte. "Turkije in de EU?" Rutte: "Ja, mits men voldoet aan een aantal
voorwaarden."

Zo betrekkelijk is het allemaal. Nu de hysterische dampen boven het
integratiedebat enigszins zijn opgetrokken, beginnen ook de politici weer een
normalere toon aan te slaan. "Ik ben er trots op dat de VVD zegt: artikel 1 van
de grondwet, het anti-discriminatieartikel, staat bij ons voorop", zei Rutte.

Daarmee heeft de VVD impliciet scherp afstand genomen van Fortuyn, die dit
artikel juist wilde schrappen. Het kwam Rutte gisteravond nauwelijks op kritiek
te staan. Hij maakte duidelijk dat het voor hem onaanvaardbaar is als
islamitische leerkrachten geweigerd worden op bijzondere scholen.

"Moet een islamitische docent dan door een joodse school geaccepteerd worden?"
probeerde iemand.

"Ja", zei Rutte, "mits hij de joodse grondslag van de school accepteert en het
lesprogramma wil uitvoeren."

Opmerkelijke geluiden in een partij waar de stroming-Verdonk nog altijd
belangrijk is. Rutte springt daar uiterst voorzichtig mee om. 'Adequate Rita'
(Schiphol!) is zijn achilleshiel, dat weet hij, en hij doet er alles aan om die
zoveel mogelijk te ontzien. Ze liggen elkaar persoonlijk goed, verzekerde hij
zijn gehoor, en inhoudelijk zitten ze op dezelfde lijn. En de affaire-Hirsi Ali
dan? Rutte: "Zij had gelogen over een aantal essentiële feiten. De snelheid
waarmee Verdonk haar beslissing nam, vond ik hoog, met de inhoud was ik het
eens. Verdonk kon als minister niet anders dan zeggen: je hebt geen recht op een
paspoort."

Uiteindelijk zei de minister iets heel anders - maar daar hoorde je niemand meer
over, want het moet wel een beetje gezellig blijven op zo'n partijavondje.
Bovendien, de vijand luistert altijd mee.

Veel liever praatte Rutte over zijn gevaarlijkste 'vijand', Wouter Bos. Elke
politieke campagne heeft een focus nodig en die van Rutte luidt: Bos pakt de
middengroepen, bij Bos ben je de klos, Bos plukt Jan Modaal kaal (het laatste
rijmpje is van mij, daar moet voor betaald worden). "Ik zal die boodschap met
verve uitdragen", beloofde Rutte.

Rutte contra Bos - dat zal de frontlinie van de verkiezingsstrijd worden.
Uiterlijk hebben ze veel met elkaar gemeen: jong en jongensachtig, bondig en
helder van taal, kortom, sterke performers. "Er gaan wondertjes gebeuren",
voorspelde Rutte, "de VVD heeft de pols van de samenleving te pakken."

Ik voelde mijn eigen pols: die was rustiger dan na die avond met Van Aartsen.

LOAD-DATE: November 9, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              54 of 130 DOCUMENTS



                                NRC Handelsblad

                               September 5, 2006

Van schorem tot smeris: koosjer Nederlands;
Eerste woordenboek van het Jiddische Nederlands met volledige bronvermelding

BYLINE: Hilde Pach

SECTION: WETENSCHAP; Blz. 09

LENGTH: 747 woorden

DATELINE: Rotterdam, 5 sept.

SAMENVATTING:

Na veertien jaar is het woordenboek van het Jiddische Nederlands af. Een
encyclopedie van het Nederlandse jodendom en een monument voor menig verdwenen
misjpoge.

VOLLEDIGE TEKST:

Justus van de Kamp hoeft niet lang na te denken over de vraag wat hij het
mooiste joodse woord in de Nederlandse taal vindt: "Voetgangersfeest. Helemaal
Nederlands en toch hartstikke joods. Het is een volksetymologische leenvertaling
van het Hebreeuwse woord voor de pelgrimsfeesten, waarvoor de joden te voet naar
de Tempel gingen." Jacob van der Wijk komt met een van oorsprong Hebreeuws
woord: lehafdel, letterlijk "om onderscheid te maken", een woord dat gebruikt
wordt om onverenigbare zaken van elkaar te scheiden. "Het is een uniek joods
woord," zegt Van der Wijk, een sleutelbegrip. Het jodendom maakt voortdurend
onderscheid, tussen heilig en profaan, tussen leven en dood, tussen alles
eigenlijk."

Van de Kamp (1954) en Van der Wijk (1937) zijn de auteurs van Koosjer
Nederlands. Joodse woorden in de Nederlandse taal. Het achthonderd pagina's
tellende woordenboek verschijnt morgen, na veertien jaar noeste arbeid. De
woorden voldoen aan twee criteria: ze zijn door toedoen van joden in het
Nederlands terechtgekomen en ze komen voor in een Nederlandse tekst. Elk lemma
heeft van een betekenisomschrijving en een herkomstaanduiding en wordt
verduidelijkt door citaten. De meeste woorden komen uit het Jiddisch, tot in de
negentiende eeuw de omgangstaal van de joden in Nederland, gebaseerd op het
Duits, met Romaanse en vooral Hebreeuws-Aramese elementen. Maar er staan ook
Sefardische woorden in, ontleend aan het Spaans of Portugees van de joden die in
de zestiende eeuw voor de Inquisitie naar Nederland vluchtten. Het Israëlisch
Hebreeuws is ook vertegenwoordigd, evenals Nederlandse woorden die in een joodse
betekenis gebruikt worden.

Wat is het belang van 'Koosjer Nederlands'? Van de Kamp: "De bestaande
woordenboeken, zoals Resten van een taal van Hartog Beem en Het Joodsch in
Nederland van Voorzanger en Polak, vermelden zelden hun bronnen. Op internet
circuleren ook lijstjes met Jiddische woorden waarvan niemand ooit een bron of
een citaat heeft gezien. Dat zijn spookwoorden. Toen dachten we: we maken een
corpus van woorden die voorkomen in een Nederlandse bron. Zodra je een flink
corpus hebt, kom je ook meer te weten over de herkomst."

In de inleiding staat een korte geschiedenis van de joden in Nederland, en er
wordt vooral ingegaan op de eigenaardigheden van het Jodenhoeks, een mengvorm
van Nederlands, Jiddisch en Sefardisch, tot de Tweede Wereldoorlog gesproken in
de Amsterdamse Jodenhoek. "Lang niet alle woorden in ons corpus komen
daarvandaan," geven de auteurs toe, "maar hierover is het meeste bekend." Jammer
genoeg vermelden ze niet hoe en wanneer joodse woorden in het Nederlands zijn
terechtgekomen. "Meestal weten we dat niet. Daarvoor is systematisch onderzoek
van de bronnen nodig. We staan nog maar aan het begin."

Het vinden van het materiaal verliep evenmin systematisch: "We hebben vooral
dingen gelezen waarin we veel verwachtten te vinden, zoals het negentiende- en
vroeg twintigste-eeuwse proza van Is. Querido, Meijer de Hond, Herman
Heijermans, Carry van Bruggen. Hun boeken bevatten de spreektaal van het gewone
volk. Maar we hebben ook veel naoorlogse bronnen, van Leon de Winter tot Annie
M.G. Schmidt. In niet-joodse kring waren allerlei joodse woorden allang bekend,
ook dankzij het Bargoens, dat veel Jiddisch bevat, waarschijnlijk door toedoen
van aan lager wal geraakte achttiende-eeuwse joden. Maar pas in de jaren zestig
begonnen jongeren woorden als 'schorem', 'smeris', 'gozer' actief te gebruiken.
Ze zetten zich af tegen hun ouders, confronteerden hen met de oorlog en
gebruikten de taal van de slachtoffers. Overigens zijn de meeste woorden
inmiddels weer verdwenen uit de spreektaal."

Opvallend is dat het boek ook Nederlandse woorden bevat die te maken hebben met
de jodenvervolging in de Tweede Wereldoorlog, zoals 'transport' en 'ophalen'. Is
dat wel koosjer? "We hebben daar lang over gediscussieerd", zegt Van der Wijk.
"Maar ze hebben een speciale betekenis in joodse context, daarom horen ze erin."

Wat is het praktische nut van dit boek? "Het is ter lering en vermaak", zegt Van
de Kamp. "Je kunt er gewoon voor je plezier in lezen en allerlei in onbruik
geraakte woorden tegenkomen."

Van der Wijk: "Het is ook een encyclopedie van het Nederlandse jodendom. En ik
zie het als een monument voor mijn verdwenen misjpoge."

LOAD-DATE: November 9, 2006

LANGUAGE: DUTCH; NEDERLANDS

NOTES: Justus van de Kamp en Jacob van der Wijk, Koosjer Nederlands. Joodse
woorden in de Nederlandse taal. Contact. 799 blz. (E) 69,90; Wenken voor
onbesnedenen; Hargenen [har'genen] (gehargend) vermoorden, te lijf gaan, in de
haren zitten, bezeren, verprutsen | < Jidd. < Hebr. wortel hei reisj gimmel
(vgl. hourek); ¦ als Midjen en Mouew (Midian en Moab, aartsvijanden die
samenspanden tegen de Israëlieten, zie Num. 22) zich hargenen, hebben de jidden
menoege: als de niet-Joden elkaar in de haren zitten, hebben de Joden tenminste
rust; Wat een gammerstuk om in zo'n volle tiffele een galg te hargene. Had hij
liever naar zijn heis gegaan en hem daar stilletjes a makajim gegeven, dat i
kapore was en dan haschiwijne gegane, dan had er nooit een haan na gekraaid.
(LOUIS DE LEEUW, 1864); Onbesnedene niet-jood; zie besnijdenis | vert. van
Jidd./Hebr. orel (oreil, areel) 'Wat vraag je voor die ouwe kas?' vraagt 'n
onbesnedene. 'Niks te koop baas,' zegt Sjolem. 'Waarvoor staattie d'r dan?'
'Omdat-ie vier pote het.'; (M. DE HOND, 1926) ->christen, goj, Hilversummer,
onjood, onverknipte, orel; Weet ik veel, waas isj viel, waasjviel, weisj ich
viel geen idee (en het zal me een zorg zijn ook); geen idee; of zoiets; ik weet
er niets van; weet-ie veel van z'n gezond: zie gezond | < Jidd. waas iesj fiel
(met schouderophalen en de handen met de palm omhoog horizontaal naast de
schouders)

GRAPHIC: 0509WET1koosjer, Justus van der Kamp (links) en Jacob van Wijk (Foto
Bram Budel)

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              55 of 130 DOCUMENTS



                                NRC Handelsblad

                               September 2, 2006

God moet iets opleveren

BYLINE: Jacqueline Kuijpers

SECTION: Onderwijs; Pg. 53

LENGTH: 843 words


Modern  godsdienstonderwijs leert jongeren te 'shoppen' in de wereld van de
religies.Jacqueline Kuijpers

De omslag van het proefschrift van Ilse Geerinck valt op: afbeeldingen van Jezus
en Maria, klokken en papiergeld achter een traliewerk van penselen. Prison of
the gods is de titel van dit kunstwerk. Het werk verbeeldt het beroep van
onderwijzer. Voor Geerinck (1976) sluit het naadloos aan bij de strekking van
haar proefschrift: Identiteit als toegevoegde waarde: het kritische heden en
verleden van het godsdienstonderwijs. Godsdienstonderwijs is onderhevig aan
verandering, zo vond Geerinck. "Waar ooit de leraar sprak in naam van God,
spreekt en handelt hij nu in naam van het ondernemerschap."

Geerinck onderscheidt verschillende tijdvakken waarbinnen zowel het bestuur als
het onderwijs gestalte krijgt. Interessant is vooral de tijd - eind negentiende
eeuw, begin twintigste eeuw - waarin de cohesie in de samenleving voorop staat
en wordt gezocht naar middelen om mensen te binden. Nederland is hiervan een
exponent bij uitstek, vanwege de verzuiling. Geerinck: "De rol van scholen was
het verzekeren van solidariteit binnen de eigen geloofsgroep.
Godsdienstonderwijs had een socialiserende rol en was gericht op overdracht van
waarden en normen."

Na 1970 is dit veranderd. Vanaf die tijd worden mensen aangespoord tot een
ondernemende houding. Ook de kerk veranderde: "We zien dat de kerk zich via
internet gaat aanprijzen, Paus Johannes Paulus II reist de hele wereld over,
christelijke jongerendagen raken in zwang. Het godsdienstonderwijs verandert.
'Levensbeschouwelijke vorming' heet het nu en het leert jongeren te 'shoppen' in
de wereld van de religies om te zien welke levensbeschouwing voor hen op dat
moment het meeste opbrengt. Ofwel: identiteit als een toegevoegde waarde."

Geerinck promoveerde net voor de zomervakantie aan de Universiteit van Tilburg
(UvT), de voormalige Katholieke Universiteit Brabant (KUB). De 'K' is verbannen
naar de ondertitel, die luidt: 'geïnspireerd door de katholieke traditie'.
Volgens Geerinck is dit een voorbeeld bij uitstek van de hedendaagse
ondernemersmentaliteit. " Trekt de 'K' van katholiek meer studenten, of juist
minder Instellingen profileren zich als 'katholiek' als dit hen meer opbrengt."
Toch gaat Geerinck niet zo ver dat ze wil spreken van een vercommercialisering
van het geloof. "Dat is te economisch gedacht. Het ondernemerschap dat ik
bedoel, geldt ook in sociaal opzicht. Ons allen wordt overal en altijd geleerd
om te investeren in onszelf: 'wat levert het mij op'"

Aardig zijn de parallellen die Geerinck trekt tussen de kerkelijke pastor en
zijn geseculariseerde evenknie: de leerkracht. "De figuur van de pastor ging
zich vanaf de derde eeuw institutionaliseren in de kerk. De pastor handelde in
naam van het weten, in naam van God. Mensen gehoorzaamden omdat zij dachten dat
hun zielenheil ervan af hing." Deze pastorale macht werd opgepikt door de
politiek die hem in het (volks)onderwijs inzette als middel om de gewone man op
te voeden tot een zedelijk en deugdzaam mens, met als doel de goede orde zeker
te stellen. Geerinck: "Zo werden leerkrachten de eerste seculiere priesters: zij
handelden niet alleen meer in naam van het Rijk Gods, maar ook in naam van de
aardse werkelijkheid: de goede orde. En de leerkracht van vandaag, die handelt
in naam van het ondernemerschap. De biecht op de biechtstoel is vervangen door
het 'portfolio' - de (digitale) map met producten van leerlingen die hun
leerproces zichtbaar maakt - maar biedt dezelfde mogelijkheid tot reflectie. Het
hoger doel van weleer is vervangen door een positie binnen de markt."

Geerinck, die in België werkzaam is als godsdienstleraar, begon haar onderzoek
uit onvrede met haar werk. Het resultaat van haar zoektocht is lastig leesbaar
en wat ze zeggen wil vraagt, zo zegt ze zelf, om 'ontvankelijkheid'. Concrete
aanwijzingen voor in de klas ontbreken. "Ik wil mensen laten zien waartoe wij
vandaag voortdurend opgeroepen worden en hoop dat ze met dat inzicht anders gaan
handelen met leerlingen."

Godsdienstleraren moeten volgens Geerinck kinderen leren ontvankelijk te zijn
voor geloofservaringen. Daarmee bedoelt ze niet 'een teken van God', maar het
durven "herlezen van de werkelijkheid" . Zoals het verhaal van de barmhartige
Samaritaan. Geerinck: "Je in de barmhartige Samaritaan verplaatsen lijkt
gemakkelijk, maar kun je leven met de gedachte dat zo'n houding het failliet kan
betekenen voor je eigen leven, lees: het ondernemerschap Immers: waar anderen
passeren omdat ze hun eigen behoeften willen nastreven, stopt de Samaritaan om
te helpen, wat betekent dat hij zijn eigen plannen op zijn minst moet
opschorten. Kun je het aan om zo'n oponthoud op je eigen levensweg te
aanvaarden" Dat zijn essentiële vragen, die Geerinck haar leerlingen wil
voorleggen. "Dat is belangrijk omdat het hen leert van perspectief te wisselen.
Zoals een kunstwerk je wereld op zijn kop kan zetten als je daarvoor
ontvankelijk bent."

Ilse Geerinck deed onderzoek naar het godsdienstonderwijs vanaf de negentiende
eeuw.

LOAD-DATE: September 2, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              56 of 130 DOCUMENTS



                                NRC Handelsblad

                               September 2, 2006

Tv-serie 'Rome' nu ongekuist op dvd

BYLINE: Dana Linssen

SECTION: Leven & cetera; Pg. 61

LENGTH: 888 words


In de eerste, tweewekelijkse  ' dvd-extra' bespreking: Dana Linssen over de dvd
van de rauwe Amerikaanse tv-serie 'Rome'

Wie nu Rome nog niet heeft gezien..., verzuchtte begin dit jaar een filmvriend,
die de woorden 'is hopeloos' suggestief in de stilte liet klinken.

Maar je moest er destijds wel snel bij zijn, wilde je de serie van de omroep HBO
in z'n 'oorspronkelijke' versie zien. Van de drie versies die er van de
12-delige serie over de dood van de republiek en de opkomst van het keizerrijk,
kortom de opkomst en dood van Julius Caesar, naar verluidt gemaakt zijn, is nu
in ieder geval de zogenaamde expliciete variant op dvd verschenen. In de
Amerikaanse pers kreeg die al de ondertitel 'fucking en killing' mee, hier thuis
hielden wij het toch meer op 'neuken en martelen'.

In ieder geval wordt het vooroordeel dat de Romeinen een stelletje decadente
corrupte machtswellustelingen waren erin weer volop bevestigd en dan speelt de
serie zich anno 52 v. Chr. nog niet eens tijdens de als verdorven omschreven
nadagen van het wereldrijk af.

BBC en SBS6 zonden destijds de 'gematigde' versie uit en Canvas de originele.
Dan was er nog een variant voor alle leeftijden, die werd aanbevolen 'voor in
vliegtuigen en dergelijke', maar dat moeten dan wel heel lange vliegreizen zijn
geweest, want in totaal ben je met alleen al de serie zo'n 12 uur zoet, laat
staan met alle extra's in de vorm van commentaartracks, docu's en doorklikmenu's
die je tijdens het kijken van historische achtergrondinfo voorzien.

Ik heb De bello Gallico, Caesars geschriften over de oorlog in Gallië er niet
meer op nageslagen, maar volgens de makers van de serie zijn Lucius Vorenus en
Titus Pullo de enige twee soldaten die daarin met naam en toenaam worden genoemd
en om hen tot hoofdpersonen van de serie te maken is een slimme zet geweest.

Nu bekijkt Rome de wereldgeschiedenis door de ogen van de gewone man die zo vaak
het slachtoffer van diezelfde wereldgeschiedenis is.

Maar Vorenus en Pullo zijn geen losers, Caesar is zelfs een beetje bang voor ze
bekent hij, als hij ze vergeeft dat ze zijn ex-bondgenoot nu-aartsvijand
Pompeius hebben laten lopen.

Mannen die door machtige goden de hand boven het hoofd gehouden wordt, kun je
maar beter te vriend houden, vertrouwt hij zijn slaaf Posca toe. Het maakt van
de knap hooghartig-gespeelde Caesar (door Ciarán Hinds, die dit jaar met
hoofdrollen in Munich en Miami Vice alomtegenwoordig is) even een mens. Een bang
mens. En wij zien graag mensen in de rol van dictators. We zien graag hoe Brutus
worstelt met z'n loyaliteiten en Cicero z'n handen schoon wil houden, hoe de
grote Marcus Antonius eigenlijk een beetje een slampamper was en hoe het kind
Octavianus, zoon van Caesars intrigerende nicht Atia (de Lady Macbeth van haar
tijd) alles eigenlijk wel zo'n beetje doorheeft en misschien wel de enige
'eerbare man' in het geheel is.

Over al die personages wil je meteen eigen films en series gaan bekijken. Dat is
het soort honger wat door Rome wordt opgeroepen.

Wie nu Rome nog niet heeft gezien... die heeft geluk, want alle afleveringen aan
een stuk bekeken, dwaal je 12 uur lang door modderige legerkampen en niet minder
smoezelige Romeinse achterbuurten, luister je net zo vaak en listig aan deuren
en achter gordijnen als alle personages, ben je getuige van oproer in de senaat,
kortom ben je 12 hypnotiserende uren weg van de wereld.

Om dan, natuurlijk, met een schok te realiseren hoezeer die andere wereld op de
onze lijkt.

Elizabeth Taylor (foto Photos.12) is waarschijnlijk de beroemdste Cleopatra uit
de filmgeschiedenis. Anders dan in Rome, de tv-serie ,waarin Cleopatra (in één
aflevering) het bed deelt met zowel soldaat Titus Pullo als krijgsheer Julius
Caesar, draait het in Cleopatra (1963) allemaal om de verhouding tussen de
Egyptische koningin en Marcus Antonius, gespeeld door Richard Burton, met wie ze
kort daarna in het huwelijk zou treden. Aanvankelijk wilde regisseur Joseph L.
Mankiewicz de ruim drie uur durende film in 2 delen van drie uur uitbrengen. Er
is nog steeds twee uur van het origineel zoek.

James Mason (foto) mag als Brutus de doodsteek toedienen aan Julius Caesar in de
Shakespeare-verfilming die regisseur Joseph Mankiewicz tien jaar voor zijn
geldverslindende Cleopatra maakte. In de all star-cast zijn verder Marlon Brando
te zien als Marcus Antonius en John Gielgud als Cassius. In tegenstelling tot
Rome waarin de stervende Caesar Brutus alleen maar verwijtend aankijkt zitten
hier de klassieke woorden: "Et tu, Brute Then fall, Caesar!" natuurlijk gewoon
in. Meer dan in de woorden van zijn geschiedschrijvende tijdgenoten is Caesar
door Shakespeare van oneliners voorzien.

Tommy Flanagan speelde een nog jonge Cicero in het Oscarwinnende epos Gladiator
(filmaffiche met Russell Crowe), een van de weinige films waarin de
redenaar-politicus naast Rome wordt opgevoerd. Toch is zijn leven bepaald niet
saai geweest: als jongeling zet Marcus Tullius Cicero alles op alles om een
politieke loopbaan te bewerkstelligen. In 63 v.Chr. verijdelt hij een complot en
laat de samenzweerders om het leven brengen. Later moet hij hiervoor in
ballingschap vluchten. Dankzij Caesar kan hij naar Rome terugkeren, die hij
daarom nooit tot vijand wil maken.

HIJ KWAM, ZAG... Carian Hinds als Julius Caesar in de tv-serie 'Rome',
onofficiële ondertitel 'Fucking and killing'

LOAD-DATE: September 6, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              57 of 130 DOCUMENTS



                                NRC Handelsblad

                               September 2, 2006

Tv-serie 'Rome' nu ongekuist op dvd

BYLINE: Dana Linssen

SECTION: LEVEN & CETERA; Blz. 61

LENGTH: 877 woorden

SAMENVATTING:

In de eerste, tweewekelijkse ' dvd-extra' bespreking: Dana Linssen over de dvd
van de rauwe Amerikaanse tv-serie 'Rome'

VOLLEDIGE TEKST:

Wie nu Rome nog niet heeft gezien--, verzuchtte begin dit jaar een filmvriend,
die de woorden 'is hopeloos' suggestief in de stilte liet klinken.

Maar je moest er destijds wel snel bij zijn, wilde je de serie van de omroep HBO
in z'n 'oorspronkelijke' versie zien. Van de drie versies die er van de
12-delige serie over de dood van de republiek en de opkomst van het keizerrijk,
kortom de opkomst en dood van Julius Caesar, naar verluidt gemaakt zijn, is nu
in ieder geval de zogenaamde expliciete variant op dvd verschenen. In de
Amerikaanse pers kreeg die al de ondertitel 'fucking en killing' mee, hier thuis
hielden wij het toch meer op 'neuken en martelen'.

In ieder geval wordt het vooroordeel dat de Romeinen een stelletje decadente
corrupte machtswellustelingen waren erin weer volop bevestigd en dan speelt de
serie zich anno 52 v. Chr. nog niet eens tijdens de als verdorven omschreven
nadagen van het wereldrijk af.

BBC en SBS6 zonden destijds de 'gematigde' versie uit en Canvas de originele.
Dan was er nog een variant voor alle leeftijden, die werd aanbevolen 'voor in
vliegtuigen en dergelijke', maar dat moeten dan wel heel lange vliegreizen zijn
geweest, want in totaal ben je met alleen al de serie zo'n 12 uur zoet, laat
staan met alle extra's in de vorm van commentaartracks, docu's en doorklikmenu's
die je tijdens het kijken van historische achtergrondinfo voorzien.

Ik heb De bello Gallico, Caesars geschriften over de oorlog in Gallië er niet
meer op nageslagen, maar volgens de makers van de serie zijn Lucius Vorenus en
Titus Pullo de enige twee soldaten die daarin met naam en toenaam worden genoemd
en om hen tot hoofdpersonen van de serie te maken is een slimme zet geweest.

Nu bekijkt Rome de wereldgeschiedenis door de ogen van de gewone man die zo vaak
het slachtoffer van diezelfde wereldgeschiedenis is.

Maar Vorenus en Pullo zijn geen losers, Caesar is zelfs een beetje bang voor ze
bekent hij, als hij ze vergeeft dat ze zijn ex-bondgenoot nu-aartsvijand
Pompeius hebben laten lopen.

Mannen die door machtige goden de hand boven het hoofd gehouden wordt, kun je
maar beter te vriend houden, vertrouwt hij zijn slaaf Posca toe. Het maakt van
de knap hooghartig-gespeelde Caesar (door Ciarán Hinds, die dit jaar met
hoofdrollen in Munich en Miami Vice alomtegenwoordig is) even een mens. Een bang
mens. En wij zien graag mensen in de rol van dictators. We zien graag hoe Brutus
worstelt met z'n loyaliteiten en Cicero z'n handen schoon wil houden, hoe de
grote Marcus Antonius eigenlijk een beetje een slampamper was en hoe het kind
Octavianus, zoon van Caesars intrigerende nicht Atia (de Lady Macbeth van haar
tijd) alles eigenlijk wel zo'n beetje doorheeft en misschien wel de enige
'eerbare man' in het geheel is.

Over al die personages wil je meteen eigen films en series gaan bekijken. Dat is
het soort honger wat door Rome wordt opgeroepen.

Wie nu Rome nog niet heeft gezien-- die heeft geluk, want alle afleveringen aan
een stuk bekeken, dwaal je 12 uur lang door modderige legerkampen en niet minder
smoezelige Romeinse achterbuurten, luister je net zo vaak en listig aan deuren
en achter gordijnen als alle personages, ben je getuige van oproer in de senaat,
kortom ben je 12 hypnotiserende uren weg van de wereld.

Om dan, natuurlijk, met een schok te realiseren hoezeer die andere wereld op de
onze lijkt.

TE BEKIJKEN NA 'ROME':

Elizabeth Taylor (foto Photos.12) is waarschijnlijk de beroemdste Cleopatra uit
de filmgeschiedenis. Anders dan in Rome, de tv-serie ,waarin Cleopatra (in één
aflevering) het bed deelt met zowel soldaat Titus Pullo als krijgsheer Julius
Caesar, draait het in Cleopatra (1963) allemaal om de verhouding tussen de
Egyptische koningin en Marcus Antonius, gespeeld door Richard Burton, met wie ze
kort daarna in het huwelijk zou treden. Aanvankelijk wilde regisseur Joseph L.
Mankiewicz de ruim drie uur durende film in 2 delen van drie uur uitbrengen. Er
is nog steeds twee uur van het origineel zoek.

James Mason (foto) mag als Brutus de doodsteek toedienen aan Julius Caesar in de
Shakespeare-verfilming die regisseur Joseph Mankiewicz tien jaar voor zijn
geldverslindende Cleopatra maakte. In de all star-cast zijn verder Marlon Brando
te zien als Marcus Antonius en John Gielgud als Cassius. In tegenstelling tot
Rome waarin de stervende Caesar Brutus alleen maar verwijtend aankijkt zitten
hier de klassieke woorden: ,,Et tu, Brute? Then fall, Caesar!'' natuurlijk
gewoon in. Meer dan in de woorden van zijn geschiedschrijvende tijdgenoten is
Caesar door Shakespeare van oneliners voorzien.

Tommy Flanagan speelde een nog jonge Cicero in het Oscarwinnende epos Gladiator
(filmaffiche met Russell Crowe), een van de weinige films waarin de
redenaar-politicus naast Rome wordt opgevoerd. Toch is zijn leven bepaald niet
saai geweest: als jongeling zet Marcus Tullius Cicero alles op alles om een
politieke loopbaan te bewerkstelligen. In 63 v.Chr. verijdelt hij een complot en
laat de samenzweerders om het leven brengen. Later moet hij hiervoor in
ballingschap vluchten. Dankzij Caesar kan hij naar Rome terugkeren, die hij
daarom nooit tot vijand wil maken.

LOAD-DATE: November 9, 2006

LANGUAGE: DUTCH; NEDERLANDS

NOTES: Rome (seizoen 1) (Warner Bros./HBO Home Box Office)Tv-serie Extra's

GRAPHIC: 0209LEcaesar, HIJ KWAM, ZAG... Carian Hinds als Julius Caesar in de
tv-serie 'Rome', onofficiële ondertitel 'Fucking and killing', Foto BBC/HBO
0209LEcleopatra
0209LeMason
0209LEgladiator

PUBLICATION-TYPE: Krant


                         Copyright 2006 NRC Media B.V.
                              All Rights Reserved

                              58 of 130 DOCUMENTS



                                NRC Handelsblad

                               September 1, 2006

Altijd kiezen, en nooit vrij;
Het dagelijks leven in de oorlog is geen zaak meer voor amateurhistorici

BYLINE: Niek Pas

SECTION: Boeken; Pg. 30

LENGTH: 1741 words


Waarom legden vrouwen het aan met Duitse soldaten Wat beleefden dwangarbeiders
in nazi-Duitsland Steeds meer historici richten zich op de gewone man in de
Tweede Wereldoorlog. Wat levert dat op

De geschiedenis van het dagelijks leven tijdens de Tweede Wereldoorlog bloeit.
Decennialang was er nauwelijks aandacht voor het wel en wee van de gewone burger
onder de bezetting. Het thema werd door professionele historici geassocieerd met
geschiedenis voor en door liefhebbers, die niet verder keken dan de eigen plaats
of regio. De oorlog was nog sterk gepolitiseerd en in de ban van goed en fout.
Ideologische vertogen legitimeerden het optreden van diverse sociale groepen
tijdens de oorlog en structureerden langs de overzichtelijke lijnen van verzet
en collaboratie de noodzakelijke naoorlogse maatschappelijke (her)ordening. En
ten slotte: er was lange tijd geen sluitende definitie voorhanden. Want
geschiedenis van het dagelijks leven, wat is dat eigenlijk Het privéleven van
burgers waar elke referentie aan het politieke uit is verdwenen Is dat
geschiedenis 'van onderaf' tegenover de klassieke 'grote mannen' benadering Of
is het eenvoudigweg petite histoire, anekdotische geschiedenis waarin geen
plaats is voor analyses

Een aanzwellende golf van autobiografieën gekoppeld aan een groeiende
belangstelling voor human interest en de vergruizing van het zwart-witbeeld van
de oorlog maken dat het genre van het dagelijks leven ook door beroepshistorici
is omhelsd. In plaats van structuren schitteren steeds vaker subject en
slachtoffer. Twee recent verschenen studies, over Frankrijk en over Europa,
bevestigen deze trend.

In The Unfree French. Life under the Occupation staat Jan met de pet centraal.
Niet bekende helden zoals verzetsstrijder Jean Moulin of beruchte verliezers
zoals maarschalk Pétain staan centraal, maar degenen die zich tijdens de oorlog
op de onderste sporten van de maatschappelijke ladder bevonden. Met zijn
'niet-vrije' Fransen doelt de Britse historicus op diegenen die tijdens de
oorlog onder het collaborerende Vichy-bewind van Pétain leefden en werkten, in
tegenstelling tot de uitgeweken - vrije - Fransen rond generaal De Gaulle in
Londen.

Vinens geschiedenis staat uitgebreid stil bij de achterkant van het grote
verhaal. In plaats van het epische verhaal te vertellen van de snelle Duitse
opmars in mei-juni 1940 door Frankrijk en de wanhopige pogingen van het Franse
leger het tij te keren, zoomt Vinen in op de beleving van deze dramatische
gebeurtenissen door de ogen van vluchtelingen en krijgsgevangenen. Waarom
sloegen miljoenen Franse burgers op de vlucht Waarom vluchtte de ene soldaat wel
en de andere officier niet tijdens de slecht bewaakte gevangenentransporten
richting Duitsland Voor zijn analyses leunt Vinen op recent verschenen
monografieën die diverse aspecten van het dagelijks leven in Frankrijk tijdens
de oorlog behandelen, in combinatie met autobiografische teksten. Deze kwamen
vanaf de jaren tachtig, toen de generatie die jong was in de oorlog met pensioen
ging en z'n herinneringen opschreef, volop beschikbaar. Dat hier sprake is van
veelal achteraf opgetekende herinneringen en dat de kans op vertekening groot
is, neemt hij voor lief. Vinen is juist geïnteresseerd in deze subjectieve
indrukken want zij staan in zijn optiek het dichtst op het dagelijks leven en de
(gekleurde) herinnering eraan.

Vinens werk maakt duidelijk dat burgers altijd meer keuzes hadden dan
collaboratie of verzet alléén. Er waren gradaties van accommoderend gedrag
mogelijk en burgers konden hun afkeer van de bezetting en de bezetter op diverse
manieren kenbaar maken. Bijvoorbeeld door te zwijgen, wat schrijver Vercors
schitterend heeft verbeeld in Le silence de la mer (1942). In dit werk weigert
een Française te spreken met de ingekwartierde Duitse officier, hoe hoffelijk en
correct deze zich tijdens zijn verblijf tegenover haar ook opstelt.

Verrassend is deze aandacht voor aspecten van het dagelijks leven, domein van
vele grijstinten, niet. De mythe van het verenigde Frankrijk dat zich tijdens de
oorlog als één man achter de Gaulle schaarde, is lang geleden aan diggelen
geslagen. Hetzelfde geldt voor de rol van Vichy ten opzichte van Duitsland, een
thema waarvoor de Amerikaanse historicus Robert Paxton in de jaren zeventig
pionierswerk verrichtte. De goed- fout kaders zijn langzaam maar zeker
losgelaten. Vernieuwend daarentegen is Vinens poging heel Frankrijk in zijn
analyse te betrekken. Hij borduurt hiermee voort op Marianne in Chains: Daily
Life in the Heart of France during the German Occupation (2002) van Robert
Gildea, die de geschiedenis van het dagelijks leven in één bepaalde streek, de
Loirevallei, in beeld bracht. Vernieuwend is ook dat Vinen aandacht schenkt aan
sociale categorieën waar tot voor kort in de bezettingsgeschiedenis nauwelijks
onderzoek naar werd verricht, zoals criminelen en prostituees.

Terwijl Vinen met zijn werk de sprong maakt van het regionale naar een landelijk
perspectief heeft een collectief historici het concept van het dagelijks leven
geprojecteerd op heel bezet Europa. De bundel Surviving Hitler and Mussolini.
Daily Life in Occupied Europe is het resultaat van deze nogal gedurfde en deels
geslaagde onderneming. Ook in deze studie staat de subjectieve beleving centraal
en is de benadering bottom up, zij het dat de auteurs onder aanvoering van
Robert Gildea, Olivier Wieviorka en Anette Warring het dagelijks leven steviger
conceptualiseren. Volgens hen werd het dagelijks leven in de oorlog in alle
landen bepaald door een drietal factoren: de aard van de bezetting (militair of
civiel), de mate waarin een veroverd gebied ideologisch werd geïntegreerd in het
Duitse Rijk (nazificatie) alsook het gebied waar iemand woonde (geografische
bepaaldheid). Rusland scoort op alle drie de punten slecht aangezien de Duitsers
tegen de USSR een ideologisch geïnspireerde vernietigingsoorlog voerden tegen
het communisme en voor Lebensraum.

Aan de andere kant van het spectrum staan de Denen die, althans binnen dit
vergelijkende perspectief, een relatief milde bezettingstijd doormaakten. De
auteurs erkennen dat het lastig is landen met elkaar te vergelijken, maar toch:
overal speelden dezelfde factoren een rol. Nederlanders en Polen, Fransen en
Grieken werden allen in meer of mindere mate geconfronteerd met tewerkstelling,
vervolging, honger en oorlogsgeweld. Aan de hand van dergelijke variabelen
proberen de auteurs de impact van de bezetting op het dagelijks leven als het
ware te wegen. De metafoor die ze hierbij hanteren is die van de maatschappij
als 'soft wax' onder druk van de bezetter: hoe groter de druk, hoe dieper de
sporen die werden getrokken.

De bijdragen zijn thematisch ingedeeld en handelen over seksuele relaties,
collectieve represaillemaatregelen of tewerkstelling. Werk was een van de
belangrijkste factoren die tot contact tussen Duitsers en de door hen
onderworpen bevolkingen leidde. Ruim acht miljoen Europeanen zijn tijdens de
oorlogsjaren in Duitsland werkzaam geweest, gedwongen of vrijwillig. Vanuit het
perspectief van het dagelijks leven is deze migratiestroom als een gordiaanse
knoop, want een onontwarbaar kluwen van persoonlijke belevenissen. Vele motieven
speelden een rol waaronder dwang (zowel van de Duitsers als van de eigen
familie, uit angst voor represailles), ideologische overtuiging of - in veel
gevallen - eenvoudigweg materiële noodzaak.

De ervaringen die in Duitsland waren opgedaan verschilden hemelsbreed. Zo
trokken in de eerste jaren van de oorlog honderdduizenden Italianen vrijwillig
over de Alpen om in de (oorlogs)industrie te gaan werken. Hoewel Mussolini
bondgenoot nummer een van de nazi's was, werden vele van zijn landgenoten door
de Duitsers met de nek aangekeken. Italianen werden niet alleen als raciaal
inferieur beschouwd, maar volgens wijd verbreide stereotypen waren ze
arbeidsschuw en verder klaagden ze altijd over het eten. Nog slechter af waren
de Ostarbeiter, die na de inval in Rusland met miljoenen naar het Reich werden
gehaald. Over het algemeen werden ze als vee behandeld. Maar Surviving Hitler
and Mussolini geeft ook voorbeelden van jonge Russinnen die zich deze periode
herinnerden als de beste jaren uit hun leven. Dat betrof dan vooral degenen die
in relatief makkelijke baantjes terecht kwamen, zoals dienstbode.

Voor zowel thuisblijvers als tewerkgestelden gold dat de grens tussen het
publieke en private verviel. Het dagelijks leven werd in hoge mate moreel en
politiek geladen. Zoals in het geval van vrouwen die relaties aanknoopten met
Duitse soldaten: hun lichaam werd een ideologische combat zone. Deze vrouwen
vormden een uiterst heterogene groep. Redenen met Duitsers om te gaan en
relaties aan te knopen varieerden van verliefdheid, ideologische of materiële
motieven tot een zucht naar avontuur als ook de kans te grijpen om onder het mom
van relatieve anonimiteit uit de band van knellende vooroorlogse moraal te
springen en seksuele fantasieën uit te leven. Een zekere ambivalentie was ook de
bezetter hierbij niet vreemd. In noordwest Europa, bij de Germaanse
broedervolkeren, was het Duitse soldaten oogluikend toegestaan contact te
zoeken. Van de andere kant, volgens de officiële nazipropaganda, konden seksuele
relaties de Duitse soldaat ondermijnen, zowel fysiek (geslachtsziektes) als
mentaal: het zou de geest verzwakken en de Kampfgeist aantasten.

Problematisch aan Surviving Hitler and Mussolini is dat Hitler en Mussolini op
één lijn worden geplaatst. De vraag is of dat juist is; met uitzondering van de
Balkan en Griekenland zuchtte Europa toch vooral onder de knoet van
Hitler-Duitsland - zelfs voor grote delen van Italië gold dit vanaf 1943.
Daarnaast blijft het dagelijks leven in Centraal en vooral Oost-Europa relatief
onderbelicht. Daar is de autobiografische output beduidend geringer en het
denken in kaders van goed en fout is er tot op de dag van vandaag dominanter.
Een fundamenteler probleem, dat in beide werken niet echt wordt opgelost, is de
conceptuele vaagheid van het begrip dagelijks leven. Bovendien maken zowel het
Franse als Europese perspectief duidelijk dat de geschiedenis van de oorlog zo
langzamerhand is vergruisd tot de allerindividueelste motieven en overwegingen.
En dan is het moeilijk algemene lijnen te ontwaren. Hier houdt de geschiedenis
van het dagelijks leven, hoe herkenbaar geïndividualiseerd ook, iets
onbevredigends.

Een ijscoman in het gebombardeerde centrum van Rotterdam, 23 mei 1940

LOAD-DATE: September 1, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              59 of 130 DOCUMENTS



                                NRC Handelsblad

                                August 31, 2006

Meer euroscepsis in de nieuwe Grote Bosatlas;
Actuele politieke en culturele onderwerpen in Europa prominent in kaart gebracht

BYLINE: Kees Versteegh

SECTION: Nederland & Europa; Pg. 6

LENGTH: 1089 words

DATELINE: GRONINGEN, 31 AUG.


De gezaghebbende Grote Bosatlas komt volgend jaar met een nieuwe editie. Daarin
wordt ruimschoots aandacht besteed aan actuele politiek-culturele onderwerpen in
Europa. "Er zal zeker discussie over komen."

De redactie van de Grote Bosatlas kreeg enige tijd geleden een telefoontje van
een verzekeringsmaatschappij. Waar Europa precies ligt, zo luidde de simpele
vraag van de beller. Waar begint het, maar vooral: Waar eindigt het

Aanleiding voor de vraag was een hele praktische. Een vrachtauto van een
transporteur die bij de maatschappij verzekerd was, bleek betrokken te zijn
geraakt bij een ongeluk in de buurt van Perm in Rusland - een land dat geen lid
is van de Europese Unie. Werd de schade toch gedekt door de Europese
verzekeringspolis

"En dat wilden ze van ons, kaartenmakers weten" , lacht Johan Russchen, hoofd
Atlasproducties van Wolters Noordhoff, uitgever van 's lands bekendste atlas.
"Op die laatste vraag konden wij natuurlijk alleen een geografisch antwoord
geven, geen juridisch. Geografen en vooral geologen beschouwen het Oeralgebergte
en de rivier de Oeral als oostgrens van Europa. Hier botsten in een ver
geologisch verleden de Europese en Aziatische aardplaten tegen elkaar", zegt
Russchen op het hoofdkantoor van de uitgever aan de zuidrand van Groningen. Mede
dankzij dit antwoord liep de kwestie voor het transportbedrijf goed af. De
verzekeringsmaatschappij keerde uit: Perm ligt immers aan de Europese kant van
het Oeralgebergte.

Met enige regelmaat, ongeveer een á twee keer per maand, krijgt de redactie van
's lands bekendste atlas vragen over Europa. Het zijn ondernemers die de
Atlasredactie bellen over praktische kwesties, of gewone burgers die
bijvoorbeeld de recente internetenquête van Buitenlandse Zaken over de Europese
samenwerking probeerden in te vullen maar daarin vastliepen. "Mensen proberen
bij ons het houvast te vinden dat ze van de politiek kennelijk niet krijgen", zo
interpreteert Russchen de vragen. Genoemde telefoontjes tekenen volgens Russchen
het gezag en de verwachtingen die velen van de Atlas hebben. "Iemand heeft wel
eens de grap gemaakt dat de Bijbel, de Dikke Van Dale en de Bosatlas de drie
hoekstenen van de Nederlandse maatschappij vormen", zegt de cartograaf. "Als het
in de Bosatlas staat moet het wel kloppen, denken veel mensen." Niet voor niets
is de Atlas toegestaan als bron bij de eindexamens aardrijkskunde in het
voortgezet onderwijs.

Het veronderstelde gezag van de Bosatlas maakt het interessant om te weten hoe
de redactie omgaat met de recente controverses rond Europa. Volgend jaar
presenteert ze immers de nieuwe, inmiddels 53ste editie; de 52ste dateert van
2001. In hoeverre keren daar discussies over de omvang van Europa (hoort Turkije
er wel of niet bij; voldoen nieuwe toetreders als Roemenië wel aan alle eisen)
en de mede daardoor gegroeide euroscepsis als thema's terug

Bij de beantwoording van de vraag betoont Russchen een openheid die alleen een
monopolist als de Bosatlas zich kan permitteren. Hij laat alvast de 58 pagina's
- acht meer dan in de bestaande editie - zien die volgend jaar zullen worden
gepubliceerd. Het Europa-deel is namelijk al grotendeels af.

Van het oostfront is er geen nieuws: de oostgrens van Europa is in de nieuwe
editie nog steeds het Oeralgebergte. Wat betreft Turkije is alleen het kleine
deel ten westen van de Bosporus als deel van het geografische Europa aangegeven.
Turkije als geheel figureert uiteraard wel in de kaarten waarin de verschillende
(voorgenomen) uitbreidingen van de Europese Unie worden beschreven.

Het meest in het oog lopende verschil tussen de bestaande en nieuwe editie
blijkt uit de themakaartjes waarin Europese onderwerpen worden belicht. In de
editie uit 2001 zijn dit nog thema's als bevolkingssamenstelling,
werk(loosheid), toerisme, verkeer en vervoer, milieu en energie. In de komende
editie zijn het echter politiek-culturele onderwerpen die in het oog springen
als: de mate van nationaal en lokaal gevoel in diverse Europese landen,
regionale verschillen in de opvattingen over bijvoorbeeld echtscheidingen en
arbeidsethos, het democratisch gehalte van Europese staten (Nederland hoger dan
bijvoorbeeld kandidaat-lid Roemenië ), en het afnemend vertrouwen in de EU
tussen 1990 en 2000. Het zijn onderwerpen die enigszins doen denken aan de Atlas
of European Values van de Tilburgse universiteit die vorig jaar uitkwam en
waaraan sommige gegevens inderdaad zijn ontleend.

Russchen verklaart de 'koerswijziging' richting politiek-culturele onderwerpen
onder meer uit het Leerplan Aardrijkskunde voor het voortgezet onderwijs waarmee
de Atlas rekening moet houden. "Daarin zijn, anders dan vroeger,
politiek-culturele onderwerpen veel belangrijker geworden. Vroeger ging
aardrijkskunde voornamelijk over demografie, economie en milieu." Daarnaast
wilde redactie met meer aandacht voor de diversiteit aan opvattingen in Europa
recht doen aan het veranderde klimaat rond de EU.

"Door deze verandering is het moeilijker geworden om kaarten van Europa te
maken", zegt Russchen. Een belangrijk verschil met de bestaande editie is dat
het straks ook om 'zachtere' onderwerpen gaat die eerder vatbaar zijn voor
discussie. "De nieuwe kaartjes geven 'opvattingen' van mensen weer en geen
meetbare, controleerbare, feiten, Ze zijn daardoor eerder voor interpretatie
vatbaar dan de harde getallen over bijvoorbeeld aantallen werklozen. Er zal
volgend jaar, bij het verschijnen van de nieuwe editie, zeker discussie over
komen."

'Als het in de Grote Bosatlas staat, moet het wel kloppen'

'Wij-gevoel Europa'Adri Donker, extern adviseur van de Grote Bosatlas, schreef
op We the People, de interactieve site van nrc.next, dat helderheid over de
grenzen van Europa een absolute voorwaarde is voor een sterker Europees
bewustzijn. "Het is dringend nodig dat gewerkt wordt aan een Europees
'wij-gevoel'. Daarbij kunnen we er niet om heen een geografische begrenzing te
noemen die burgers houvast geeft. Nog steeds zijn de eerste twee vragen die we
mensen stellen als we hen leren kennen: Wie ben je En: Waar kom je vandaan",
schreef Donker. Een van de redenen van het nee tegen de Europese Grondwet was
onduidelijkheid over de grenzen van Europa, aldus Donker. Een aangepast Europees
verdrag zou die duidelijkheid wel moeten geven. "In de preambule dienen de
geografische en culturele grenzen van Europa gemarkeerd te worden. Geen vraag
bereikt de redactie van de Bosatlas zo vaak als de vraag, wat de oostgrens van
Europa is. Dat is ook een kernvraag waar 'Brussel' zich voor gesteld ziet",
aldus Donker.

LOAD-DATE: August 31, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              60 of 130 DOCUMENTS



                                NRC Handelsblad

                                August 29, 2006

SECTION: Opinie; Pg. 7

LENGTH: 720 words


De gewone burgers zijn de grote verliezer geworden van het recente geweld tussen
Hezbollah en Israël. Om een herhaling te helpen voorkomen is het zinvol de
problemen in de regio grondig te analyseren. Maar dan moet je wel de feiten
paraat hebben. Dat is niet het geval bij Erik Mispelblom Beyer (Opiniepagina, 21
augustus), die de verantwoordelijkheid van de opeenvolgende geweldsuitbarstingen
in het Midden-Oosten volledig bij Israël legt en meent dat alleen een
Israëlische Charles de Gaulle licht in de tunnel kan brengen. Zo stelt
Mispelblom Beyer dat de Palestijnen, 'die in vrede met de joden in het land
leefden' bij de stichting van de staat Israël eruit werden verdreven. Ook
beschuldigt hij Israël van het niet uitvoeren van Veiligheidsraadresolutie 242,
die hij abusievelijk dateert in 1969 en niet op 22 november 1967.

De werkelijkheid is dat Palestijnen en joden al in een heftige strijd verwikkeld
waren, toen op 29 november 1947 de VN het voorstel aannamen Palestina in een
joodse en een Palestijnse staat op te delen. Een joodse staat, hoe miniem ook,
was voor de Arabische leiders onaanvaardbaar. Verbale en militaire Arabische
agressie leidde eveneens tot de Zesdaagse Oorlog in 1967. Resolutie 242, die na
de vijandelijkheden werd aangenomen, roept niet alleen Israël op bezet gebied op
te geven. Zij eist ook van de Arabische partijen "erkenning van de
soevereiniteit, territoriale integriteit en politieke onafhankelijkheid van
iedere staat in het gebied, en hun recht op leven in vrede binnen veilige en
erkende grenzen". Jarenlang hebben de Arabische leiders deze resolutie verworpen
omdat ze weigerden Israël te accepteren.

Die weigering is in hoge mate debet aan het herhaalde bloedvergieten. Tijdens de
recente Libanon-oorlog kwam de eerste agressie wederom van een partij die denkt
Israël uit het Midden-Oosten te kunnen verdrijven.

Tegen deze achtergrond is de opvatting van psycholoog Mispelblom Beyer dat
Israël schuldig is en 'genezen' moet worden veel te simplistisch. Het is
bovendien de vraag of het optreden van Hezbollah en zijn beschermheer Iran
voortkomt uit het Palestijns-Israëlisch conflict. Eerder is het een exponent van
de verdergaande tegenstelling tussen een extreme islamitische ideologie en het
Westen, dat door de Iraanse president Ahmadinejad wordt getypeerd als de 'wereld
van de arrogantie'.

De samenbindende factor tussen het Palestijnse vraagstuk, verkondigd door Hamas,
het optreden van een aantal Arabische leiders in het verleden en het illustere
duo Nasrallah-Ahmadinejad is, dat ze denken Israël met geweld te kunnen
vernietigen. Die fictie is tot mislukken gedoemd en leidt alleen maar tot meer
nodeloze slachtoffers. Israël kan misschien een Charles de Gaulle goed
gebruiken, maar hoe zou het Midden-Oosten eruit zien als er een Arabische Gandhi
zou opstaan

Ronny Naftaniel

Directeur CIDI, Den Haag

De opiniebijdrage van Erik Mispelblom Beyer corrigeert terecht een aantal zaken,
maar is onvolledig. Alain Gresh heeft in Le Monde Diplomatique van juni
onderstreept dat artikel 54 van het Aanvullende Protocol van de Conventies van
Genève (1949) voorziet dat het aanvallen van voorwerpen die onmisbaar zijn voor
de burgerbevolking, ze verwoesten, verplaatsen dan wel onklaar maken verboden
zijn. Het Israëlische leger heeft zich tijdens de oorlog in Libanon en bij de
blokkade rond de Gazastrook dus schuldig gemaakt aan oorlogsmisdaden. Dit sluit
trouwens aan bij een lange reeks van misdaden tegen de menselijkheid sinds
decennia gepleegd in de Palestijnse gebieden. Het is te betreuren dat de EU -
met Nederland en Engeland op kop - alles wat Israël doet blijft goedkeuren.

D. Lampaert

Antwerpen

Mijn grote waardering voor het objectieve artikel van Erik Mispelblom Beyer.
Zelf ben ik tot de overtuiging gekomen dat Israël, wil het kunnen blijven
voortbestaan, zwart-wit moet blijven denken wil het niet aan interne spanningen
ten ondergaan. Interne spanningen te over: seculiere Israëliërs tegenover
orthoxe joden; joodse versus Arabische Israëliërs; sefardische en askenazische
joden. Verder zou het ontstaan van een gewapende vrede tussen Israël en zijn
naaste buren tot gevolg kunnen hebben dat de VS hun financiële bijdrage aan het
Israëlische militaire budget verminderen. Israël zelf kan zich een dergelijke
militaire inspanning niet veroorloven.

J.C.F. Rynja

Velp

LOAD-DATE: August 29, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              61 of 130 DOCUMENTS



                                NRC Handelsblad

                                August 28, 2006

Niet alleen met stenen slepen;
Woningbouwcorporaties hebben veel geld maar ook veel plichten en dus veel
critici

BYLINE: Hans Buddingh'

SECTION: Binnenland; Pg. 02

LENGTH: 2695 words


Woningcorporaties krijgen van alle kanten kritiek: ze bouwen te weinig,
verwaarlozen sociale huurwoningen, potten hun vermogen op en betalen hun
directeuren te veel. Over 'perverse prikkels', een falende overheid en de
"unieke Nederlandse situatie". Laatste deel van een serie over organisaties die
onder vuur liggen.

'Alles wat je hier ziet wordt gesloopt", zegt Victor Dreissen. Hij wijst naar
rijen portiekwoningen van drie hoog die er grauw uitzien. Ze staan in smalle
straatjes op de Rotterdamse Heijplaat dat als een schiereiland in het
havengebied ligt. De huur die woningbouwcorporatie Woonbron er nog voor kan
vragen, vertelt Dreissen, bedraagt hooguit 200 euro per maand waardoor de wijk
steeds meer armlastige Antillianen trekt. De woningen zijn vijftig jaar geleden
gebouwd voor werknemers door de Rotterdamse Droogdok Maatschappij (RDM) en zijn
vrijwel op. De RDM bouwde goedkoop, voor de korte termijn.

Veel van de huizen beginnen weg te zakken door de slechte fundering. Voor
nieuwbouw moet de grond met bijna een meter worden verhoogd, maar de gemeente
Rotterdam wil de kosten niet op zich nemen. Dreissen, die 'ontwikkelingsmanager'
is bij Woonbron: "Als je nu niks doet, gaat Heijplaat ten onder. En als hier
alleen nog sociaal zwakkeren komen, gaat het verder achteruit." Volgens Dreissen
is Woonbron doelbewust "in het gat gesprongen". De woningcorporatie nam de
grondexploitatie van de gemeente over.

Van de bijna 900 huurwoningen in Heijplaat wordt eenderde gesloopt. Daar komen
grotere huizen voor in de plaats: 100 koopwoningen, 100 dure huurwoningen en 100
sociale huurwoningen. De koopwoningen leveren extra inkomsten op die volgens
Dreissen kunnen worden geïnvesteerd in de sociale woningbouw. Woonbron
garandeert dat elke huurder kan terugkeren "Zo nodig wordt de prijs verlaagd."

De werkwijze van Woonbron in Heijplaat is illustratief voor de spagaat waar
corporaties zich anno 2006 in bevinden. Hun bestaansreden is betaalbare huizen
bouwen en beheren voor die helft van de bevolking die niet in staat is om een
huis te kopen of een hoge huur te betalen. Maar in oude wijken kost ze dat heel
veel geld. Tegelijk moeten ze sinds tien jaar hun 'eigen broek ophouden'; de
overheid springt niet meer bij als de (lage) huren minder opleveren dan
onderhoud aan woningen en de bouw van nieuwe huizen.

En de huur mogen ze niet zelf verhogen - díe bepaalt de rijksoverheid.

Dus zijn corporaties zich massaal gaan richten op lucratieve nevenactiviteiten.
De afgelopen tien jaar stampten ze overal koopappartementen en dure huurwoningen
uit de grond, die voor een modaal huishouden moeilijk te betalen zijn. En ze
probeerden bestaande huurhuizen te verkopen. Dat kostte zo veel energie dat veel
corporaties niet meer aan hun kerntaak toekwamen.

Een oorzaak, schreef de commissie-Schilder onlangs in een advies aan de liberale
minister Dekker (Vrom, VVD), is dat het toezicht zich vooral richt op de
financiën van corporaties. Er bestaat dus een "perverse prikkel" om níet te
investeren in sociale huurwoningen, ofwel 95 procent van de huurwoningen. Want
die leveren weinig op. Corporaties worden nauwelijks afgerekend op het nakomen
van die verplichting, dus laten sommige deze taak liggen. Ze slopen te graag, en
bouwen te weinig. En wat ze bouwen is te duur.

Bovendien bedelen sommige bazen van corporaties zich buitensporige salarissen
toe. Onlangs maakte woningbouwcorporatie Vestia, na flinke druk van buiten,
bekend dat directeur Erik Staal vorig jaar 438.000 euro verdiende. Zijn inkomen
blijft intact, liet Vestia dit weekend weten. Directeur Martien Kromwijk van de
grote Zuid-Hollandse corporatie Woonbron: "Sommige van mijn collega's halen hun
schouders op over de relatie met de samenleving." Volgens Kromwijk gaat het om
tien procent van de grote corporaties en is de rest verontwaardigd over een
dergelijk "cynisme". Zelf verdiende hij vorig jaar, net als de overige twee
leden van de raad van bestuur, 143.000 euro.

Woningcorporaties zitten in hun puberteit, zegt Kromwijk. Niet alles gaat goed.
Maar sinds ze financieel zelfstandig werden, tien jaar terug, zijn de
stichtingen wel professioneel geworden. "Helaas wordt onze volwassenwording
geschaad door uitglijders over salarissen. Daarom ben ik daar verontwaardigd
over."

Even een paar cijfers. Nederland heeft circa 500 woningcorporaties. Een
hardnekkig misverstand is dat ze ooit zijn opgericht door de overheid. Ze
ontstonden al voor de Woningwet (1901) als organisaties die voor bedrijven het
personeel huisvestten (zoals in Heijplaat) en als zuilgebonden stichtingen en
verenigingen.

Nederland heeft 6,8 miljoen woningen, waarvan 3,1 miljoen huurwoningen. Daarvan
hebben de corporaties er 2,4 miljoen in hun bezit. De Raad voor Economische
Aangelegenheden becijferde de waarde van die woningvoorraad onlangs op 291
miljard euro.

De stille reserve van de corporaties is groter dan de staatsschuld, constateert
Martien Kromwijk. Zijn corporatie, een grote, bezit 50.000 woningen in Rotterdam
en omgeving. "Logisch dus dat de samenleving eisen aan ons stelt, en dat we onze
activiteiten publiekelijk moeten verantwoorden." Het toezicht op de corporaties
mag wel wat strenger, vindt hij. "Er moet een visitatiecommissie komen die
werkelijk onafhankelijk is. De minister geeft nu waarschuwingen, ze mag ook best
sancties opleggen."

Eén onderwerp waar het afgelopen jaar veel ophef over is geweest, is de
zogenoemde 'doorstroming' van huurders. Minister Dekker gelooft er heilig in,
net als sommige liberale corporaties: huurders die in de loop der jaren meer
zijn gaan verdienen, kúnnen meer huur betalen dan de kunstmatig laag gehouden
huren die ze nu hebben. Dat moeten ze ook, vindt Dekker, en wel door te
verhuizen naar een beter huis dat meer kost. Dan kunnen andere huurders die
minder verdienen terecht in de goedkope woningen waar ze nu vaak lang voor op de
wachtlijst staan. Voorwaarde is wel, dat corporaties en ontwikkelaars veel meer
huizen bouwen waar die middengroep naar toe kan. Gebeurt dat niet dan blijft
iedereen zitten waar hij zit.

Kromwijk wijst erop dat doorstroming alleen goed is als huurders bínnen hun
buurt opschuiven. "Anders gaat het ten koste van sociale cohesie in de buurt.
Naast de vlucht uit de binnensteden is er een tweede trend: veel huurders zijn
tevreden met hun woning en zouden die graag kopen. De grote uitdaging voor de
corporaties wordt het verkopen van huurwoningen aan de bewoners. Vele Turken
willen bijvoorbeeld liever kopen dan huren. Zo kun je inspelen op de verbetering
van een buurt." Voor sommige huurders is het nu moeilijk om een hypotheek te
krijgen die hen in staat stelt een béter huis te kopen dan dat wat ze huren.

Ook Hugo Priemus vreest dat doorstroming ertoe leidt dat arme wijken overblijven
met uitsluitend arme huurders. Hij is hoogleraar aan de Delftse faculteit
techniek, bestuur en management en expert op het gebied van woningbouw.
"Gedifferentieerde bewoning, met huur- en koopwoningen, is goed voor een buurt.
Anders dreigen concentraties van armoede." De unieke Nederlandse situatie - met
gemengde wijken - moet worden gekoesterd, vindt hij. "In België en Amerika is de
sociale woningsector veel kleiner en worden de bewoners sterk gestigmatiseerd."

Nederland heeft 150 sociale huurwoningen per 1.000 inwoners, tegen een
gemiddelde van 40 sociale huurwoningen per 1.000 inwoners in de EU-lidstaten
(Oost-Europa uitgezonderd).

Als reactie op de kritiek dat ze armlastige huurders in de kou laten staan, zijn
corporaties allerlei sociale projecten begonnen. Maar sommige projecten lijken
ver af te staan van hun kerntaak: betaalbare huizen bouwen en beheren voor de
gewone man.

Zoals de 'woonfoyer' die Woonbron binnenkort opent in de Henegouwerlaan aan de
rand van de Rotterdamse deelgemeente Delfshaven. Vestigingsdirecteur Richard
Sitton loopt trots door het bijna opgeleverde pand, drie herenhuizen groot.
Jongeren die op straat dreigen te belanden, kunnen hier voor 260 euro per maand
een van de 34 kamers huren. Er is 24 uurs-begeleiding voor ze, voorheen zwierven
ze van huis naar huis. Voorwaarde is wel dat ze een opleiding volgen of werk
hebben. Sitton: "Dit is onze bijdrage in de strijd tegen schooluitval."

Een ander voorbeeld van 'sociaal investeren' is op het Coolhaveneiland, ook in
Delfshaven, waar Woonbron een programma uit Chicago heeft ingevoerd. Daar heette
het Asset-Based Community Development, hier heet het Aandacht voor Bewoners
Capaciteiten (oud) Delfshaven, in beide gevallen ABCD. Uitgangspunt, vertelt
Sitton, is het benutten van in een wijk aanwezig talent. Sinds het project 3,5
jaar geleden begon, zijn er tal van kleine initiatieven ontstaan die de sociale
cohesie in de wijk moeten verbeteren. Een werkplaats waar tweedehands spullen
worden opgeknapt, een fietsenzaak, een kinderatelier. Bij de computervereniging
geven vrijwilligers les. Woonbron steekt er twee ton per jaar in, net als de
Europese Unie.

Toch dienen zulke projecten ook een zakelijk belang, zegt Sitton. "Dit is geen
liefdadigheid. We zijn niet gek, ons doel op de lange termijn is waardestijging
van het vastgoed. Maar we kijken niet bij elke sociale investering hoeveel het
ons oplevert."

De taakopvatting van de corporaties wordt steeds breder. Van eenvoudige
woningbeheerders ontwikkelen ze zich tot hoeders van de leefbaarheid. Dit begon
midden jaren negentig, met de 'brutering' (zie inzet). Ze kregen voortaan niet
langer een eindeloze stroom subsidie van de overheid en kregen tegelijk wel meer
taken. Ze werden 'maatschappelijke ondernemingen': financieel zelfstandig, maar
gebonden aan regels. Ze moesten, zoals Woonbron dat noemt: 'Verdienen waar het
kan om te investeren waar het moet'.

Maar gaan ze daarin niet te ver Moeten ze zich niet beperken tot hun kerntaak

Nee, vindt Willem van Leeuwen, voorzitter van de vereniging van
woningbouwcorporaties Aedes. Hij is blij dat corporaties het "vacuüm" vullen dat
gemeenten laten liggen. Van Leeuwen: "Het oplossen van problemen in buurten is
meer dan het slepen van stenen."

Woonbron heeft met andere partijen in Rotterdam het 'Münchhausen-manifest'
gesloten. Betrokken zijn ondermeer reinigingsbedrijf Roteb als werkgever, ROC
Albeda Collega als onderwijsinstelling en Bouman GGZ (voor psychiatrische
patiënten) als zorginstelling. Ze helpen elkaar met lastige klanten, en zeggen
nooit nee tegen elkaar. Kromwijk: "De overheid kan niet alles aan. Ze
functioneert niet goed, de samenleving is te complex. Dus nemen we taken over."

Minister Dekker komt regelmatig in aanvaring met de corporaties omdat sommigen
té commercieel zijn geworden. Vorig jaar sommeerde ze dertien corporaties om
allerlei leningen terug te draaien - aan werknemers, een schoolbestuur en een
blijf-van-mijn-lijf-huis - omdat ze in strijd zouden zijn met de
volkshuisvesting. De minister maakte ook een einde aan de makelaarskantoren van
corporaties, waarmee ze goed verdienden. Uiteindelijk kan de minister de
vergunning van een corporatie intrekken, maar dat is nog nooit gebeurd. Wel
werden enkele corporaties onder curatele gesteld wegens fraude-onderzoeken door
de FIOD/ECD.

De kritiek van Dekker gaat soms te ver, vindt Aedes-voorzitter Van Leeuwen. De
lening aan het blijf-van-mijn-lijf-huis was bestemd voor verbetering van een
keuken. "Wat is er commercieel aan als de ene maatschappelijke organisatie een
lening verstrekt aan een andere maatschappelijke organisatie Zijn ze gek
geworden bij Vrom, dat ze zich daar druk over maken"

Nog ongeruster zijn de corporaties over het plan van minister Dekker om ze
juridisch te splitsen in een 'sociale' en een 'commerciële' entiteit, omdat het
volgens hen dan moeilijker wordt om winst uit commerciële activiteiten voor
sociale doelen te benutten. Hoogleraar Priemus vergelijkt de bewindsvrouw met
"koning Salomo die een baby in tweeën wilde hakken". Dekker wil met haar plan
tegemoetkomen aan kritiek van de mededingingsautoriteit in Brussel (lees:
eurocommissaris Neelie Kroes), die geen oneerlijke concurrentie wil op de
commerciële woningmarkt. Nu zijn corporaties nog vrijgesteld van
vennootschapsbelasting, terwijl 'gewone' bouwbedrijven dat niet zijn. Dekker wil
dat de 'commerciële' tak straks wel vennootschapsbelasting betaalt, iets
waartegen corporaties zich overigens niet verzetten. Maar Aedes-voorzitter Van
Leeuwen vreest dat Dekkers plan ertoe leidt "dat we geen gemêleerde wijken meer
kunnen bouwen'". Volgens Woonbron-directeur Kromwijk volstaat een
boekhoudkundige scheiding van de activiteiten van de corporaties.

In de Tweede Kamer, die eind deze week over de kwestie debatteert, is geen
meerderheid voor Dekkers plan. Fractiewoordvoerders Bas-Jan van Bochove (CDA) en
Staf Depla (PvdA) willen alleen een boekhoudkundige scheiding. Zelfs uit Dekkers
eigen partij klinkt enige kritiek. VVD-fractiewoordvoerster Jelleke Veenendaal
onderstreept dat ook volgens Brussel elk land "in de volkshuisvesting zelf mag
definiëren wat een sociaal doel is". Dekker laat weten dat "nog geen keuze is
gemaakt" voor de precieze manier van splitsing van de corporaties.

Per saldo doet minister Dekker het toch beter dan haar voorganger en
partijgenoot Remkes, vindt Priemus. Remkes eiste dat de corporaties minder in de
sociale huursector investeerden en veel woningen verkochten. "De corporaties
gehoorzaamden", aldus Priemus. Kritiek over het tekort aan huurwoningen is dus
gericht "aan het verkeerde adres", vindt hij. Hij prijst Dekker die "ten minste
weer eist dat corporaties woningen bouwen en werken aan stedelijke vernieuwing."

De meeste kritiek op corporaties komt van de rijksoverheid, constateert Van
Leeuwen. Dat komt volgens hem omdat Vrom en de Tweede Kamer de baas willen zijn
over de corporaties - huurbeleid is een politiek beladen thema. Tegelijk maakt
de politiek "niet veel keuzes als het om de inhoud gaat. Ja, alleen dat we
moeten bouwen."

De taken van corporaties zijn de afgelopen decennia alsmaar uitgebreidDe eerste
woningbouwverenigingen dateren al van de negentiende eeuw. In 1901 kwam de
Woningwet tot stand, die de voorwaarden voor de toelating van zulke instellingen
regelde. Hun financiële middelen moesten ze besteden aan sociale
volkshuisvesting, waarin vooral organisaties van de socialistische en katholieke
zuilen volop actief waren. Vlak na de Tweede Wereldoorlog bezaten de corporaties
nog geen tien procent van de totale woningvoorraad. Daarin kwam in de jaren
vijftig en zestig snel verandering, toen de woningnood met omvangrijke
overheidssubsidies werd bestreden. Daarna kwam de stadsvernieuwing van de grond,
waarvoor de corporaties opnieuw grote woningwetleningen kregen. De grote
verandering kwam in 1995 toen de financiële relatie tussen overheid en
corporaties werd doorgeknipt. Die operatie staat bekend als de 'brutering'
waarbij toekomstige subsidies werden weggestreept tegen uitstaande schulden.
Sindsdien zijn de woningcorporaties zelf verantwoordelijk voor hun
exploitatieverliezen. De corporaties zijn op afstand van de overheid geplaatst,
maar ze moeten wel bepaalde doelstellingen halen. Zo moeten ze volgens het
Besluit Beheer Sociale Huursector (BBSH) met hun maatschappelijk vermogen
bepaalde doelstellingen realiseren: waarborging van de financiële continuïteit,
passende huisvesting voor de doelgroep, adequaat onderhoud van de woonvoorraad,
het betrekken van bewoners bij beleid en beheer. In 1997 kwam daar het
bevorderen van de leefbaarheid als doelstelling bij, en in 2001 ook de
huisvesting van ouderen, gehandicapten, en personen die zorg en begeleiding
nodig hebben. Daarmee raakten wooncorporaties steeds meer direct betrokken bij
belangrijke maatschappelijke onderwerpen, zoals vergrijzing, integratie en
veiligheid. Sinds hun verzelfstandiging liggen de corporaties onder vuur. Ze
zijn instellingen geworden die winst willen en moeten maken, al was het maar om
hun sociale taken waar te maken.

Strandje aan de Maas en achtertuinen in Heijplaat, een wijk in het Rotterdamse
havengebied. Heijplaat werd gebouwd voor RDM-werknemers, eenderde van de
woningen wordt nu vervangen.

Buurtbewoners zijn actief in de Rotterdamse wijk oud-Delfshaven: Bos Broos geeft
les bij de computervereniging, Kees Schuijf beheert de 'Schat van Schoonderloo'.
Het ABCD-project wordt gesteund door Woonbron.

LOAD-DATE: August 29, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              62 of 130 DOCUMENTS



                                NRC Handelsblad

                                August 22, 2006

Rechters en waarheid;
Lex & Libertas

BYLINE: Frank Kuitenbrouwer

SECTION: Opinie; Pg. 6

LENGTH: 799 words


De Nederlandse strafrechtspraak ligt onder vuur. Het zou al heel wat helpen als
zij zich duidelijker uitsprak.

'De strafrechter is niet geïnteresseerd in de waarheid'. Dat zegt emeritus
hoogleraar W. Wagenaar, een psychologisch deskundige in rechtszaken, in een
interview met het Advocatenblad van 11 augustus. Hij noemt dat "een ernstige
beschuldiging". Dat is inderdaad het woord. In het strafrecht staat, meer dan in
andere takken van het recht, de waarheidsvinding centraal. Juist daarom beschikt
de strafjustitie over zeer ingrijpende dwangmiddelen.

Wagenaars kritiek heeft vooral betrekking op de bewijsvoering in de rechtszaal.
Hij geeft dit voorbeeld: in zedenzaken - een notoir lastige materie - worden per
jaar ongeveer 1.200 audiovisuele opnamen gemaakt van verhoren tijdens het
vooronderzoek. Rechters op de zitting bekijken daarvan volgens hem nog niet één
procent maar beperken zich er toe "af te vinken" of de samenvatting van de
politie voldoende bewijs oplevert.

Ook juristen maken zich zorgen dat de openbare terechtzitting in strafzaken in
Nederland wel erg 'op schrift' is geraakt, waarbij het dossier centraal staat.
Dat de rechter relatief weinig doorvraagt naar de werkelijkheid achter het
papier verdraagt zich slecht met het beginsel van de 'onmiddellijkheid': iemand
kan alleen worden veroordeeld op grond van wat ter zitting blijkt. In negentig
tot vijfennegentig procent van de processen is dat overigens niet zo'n probleem,
vindt Wagenaar, want daarin staan de feiten wel vast. Dat is overigens niet
zozeer een verdienste van de rechter als wel van het openbaar ministerie dat de
zwakste zaken niet voor de rechter brengt.

Alertheid blijft echter geboden. Het OM voelt zich er niet boven verheven om
zwakke plekken in de aangeleverde dossiers te verdoezelen. Niet alleen wat
betreft het feitenmateriaal maar ook wat betreft discutabele methoden bij de
opsporing. Overtuigende feiten kunnen in de rechtszaal alsnog afvallen omdat ze
op een onbehoorlijke manier zijn verkregen. Ook als prof. Wagenaar op grond van
zijn deskundigheid een bepaald feit juist acht kan de rechter dat toch moeten
afkeuren.

Dit illustreert een belangrijk verschil tussen de wereld van de deskundige en
die van de rechtszaal. De waarheid in de rechtszaal is een andere dan die van
het laboratorium en het veldwerk van de deskundige. Natuurlijk behoort de
rechter zich te voorzien van het beste wetenschappelijke advies. Maar een
veroordeling vereist de overtuiging van de rechter - niet die van de deskundige.
Pleidooien dat de rechters gedragswetenschappelijk moeten bijleren, hebben
slechts een beperkte betekenis. De kern van de zaak is of de expert er in slaagt
de rechtsgenoten te overtuigen. In veel landen is dat een jury van gewone
burgers, in Nederland een professionele rechter. In beide gevallen moet het
verhaal van de deskundige over komen bij leken.

In een juryproces is de noodzaak van 'onmiddellijkheid' groter dan in een
berechting met professionele beoordelaars. Een belangrijk verschil is wél dat
een jury geen motivering hoeft te geven voor zijn oordeel en een rechter wel. Op
dit punt staat de Nederlandse rechtspraak open voor kritiek. De Grondwet zegt
dat de vonnissen de gronden bevatten waarop zij berusten. Maar dit beginsel is
"in de loop der tijd uit het zicht verdwenen", zoals een Kamerlid tien jaar
geleden al vaststelde. Mét de zegen van onze hoogste rechter, de Hoge Raad, die
weinig eisen stelt aan vonnissen. Toch dient de motiveringsplicht niet alleen de
duidelijkheid naar de verdachte en de buitenwereld, maar is hij ook van belang
voor de kwaliteitscontrole in de rechtspraak.

In 2004 is in de wet bepaald dat de rechter ten minste moet uitleggen waarom hij
uitdrukkelijk voorgelegde standpunten van het OM of de verdediging afwijst. Dat
is een nuttige herinnering aan het algemeen belang van een behoorlijke
motivering. De kernvraag is natuurlijk hoe de rechter daarmee omgaat. De
voorzitter van de Raad voor de rechtspraak, A. van Delden, wekte daarover in
juni twijfel in zijn jaarrede als voorzitter van de Juristenvereniging. Hij wees
er op dat er niet alleen een risico bestaat dat iemand ten onrechte wordt
veroordeeld (een zogeheten vals-positieve uitspraak), maar ook dat iemand wordt
vrijgesproken terwijl hij het wel heeft gedaan (vals-negatief). De publieke
opwinding betreft vooral het eerste, maar vanuit de optiek van vertrouwen in en
de kwaliteit van de rechtspraak is er volgens Van Delden "weinig reden veel
onderscheid te maken".

Gemakshalve gaat de vooraanstaande rechterlijke beleidsmaker voorbij aan de
klassieke stelregel 'liever tien schuldigen vrijuit dan één onschuldige achter
de tralies'. Dat kan wrang zijn. Maar de mooiste motivering heeft weinig zin
wanneer rechters niet door een zure appel durven te bijten.

kuitenbrouwer@nrc.nl

LOAD-DATE: August 22, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              63 of 130 DOCUMENTS



                                NRC Handelsblad

                                August 21, 2006
                                    maandag

SECTION: Media; Pg. 17

LENGTH: 949 words


Netwerk. Aandacht voor de crisis in het Midden-Oosten. Een week na het bestand
zijn de meeste vluchtelingen in Libanon en Israël naar hun huizen teruggekeerd.
Ondanks de angst voor een nieuwe aanval proberen zij hun leven weer op te
pakken. Ned.1, 20.30-21.00u.

Nova. Onder meer een discussie tussen het vertrekkende Tweede-Kamerlid voor de
PvdA Klaas de Vries en VVD-minister van Volksgezondheid Hans Hoogervorst over
het Kamerlidmaatschap en het al of niet kiezen voor de Kamerbankjes. Ned.3,
22.20-22.45u.

Terzake zomer. De film Loose change II is één van de meest bekeken films op
internet. De film trekt de stelling dat 9/11 een terreuraanslag was in twijfel
en geeft hiervoor diverse argumenten. België 2 (Canvas), 20.00-20.50u.

Real story. Reportage over een Brits verzorgingshuis waar 27 bewoners onder
mysterieuze omstandigheden om het leven zijn gekomen. De overlijdensaktes zijn
slordig ingevuld en de autoriteiten hebben niets in de gaten gehad. BBC1,
20.30-21.00u.

Dokument: Het recht om te sterven. In Zwitserland mag elke burger hulp bij
zelfdoding verlenen. Marianne en Denise werken als vrijwilliger bij Exit. Ze
vinden dat ieder mens het recht heeft om op waardige wijze te sterven. De hulp
die zij bieden beschouwen zij als de meest ultieme daad van menselijkheid. Rob
Jonquière, directeur van de NVVE, en Joep Douma, internist-oncoloog, maken een
vergelijking tussen de Zwitserse en de Nederlandse situatie. Ned.1,
23.00-23.45u.

De glorie van de Middeleeuwen: heren, boeren en slaven. Derde deel van een
reconstructie over Europa in de Middeleeuwen. In die periode was de gewone man
de speelbal van machthebbers, natuurelementen en ziekten. Desondanks heeft de
boerencultuur een wezenlijk aandeel gehad in de geschiedenis van de beschaving.
België 2 (Canvas), 23.10-0.05u.

Apocalyps Vietnam: De lange mars naar de vrede. Vierde aflevering van de serie
herhalingen uit 2004 over de Amerikaanse oorlog in Vietnam. Na jaren van
moeizame onderhandelingen wordt in 1973 de vrede tussen de VS en Noord-Vietnam
getekend. Twee jaar later capituleert de Zuid-Vietnamese regering en er komt één
Vietnam. Honderdduizenden Vietnamezen ontvluchten het land. Ned.1, 23.45-0.40u.

Himalaya with Michael Palin. Tweede aflevering van een reisserie waarin Michael
Palin een kijkje neemt in de landen van het Himalaya-gebergte. Ned.1,
17.30-18.30u.

De toekomst: Het laatste nieuws. Herhaling van de serie over hoe de toekomst er
over een jaar of twintig uit zal zien. Vanavond over het medialandschap dat
ingrijpend zal veranderen. Niemand wil nog voor nieuws betalen, internet wordt
een steeds belangrijkere bron en op de nieuwsredacties hebben freelancers de
vaste redacteuren vervangen. Ned.3, 20.05-20.40u.

Hello goodbye. Presentator Joris Linssen ontmoet op Schiphol een alleenstaande
vrouw die in China haar pleegzoon gaat ophalen. Verder praat hij met een jong
stel dat na de strenge toetsingsprocedure van minister Verdonk
(Vreemdelingenzaken en Integratie) eindelijk samen kan zijn en op huwelijksreis
gaat naar een voor de bruid onbekende bestemming. Ned.1, 22.00-22.30u.

Tales from Vienna. Reisprogramma waarin presentatrice Kirsty Wark in Wenen
kunstverzamelaar Francesca Von Hapsburg en de excentrieke shock-artist Hermin
Nitsche ontmoet. BBC2, 0.20-1.20u.

Man beet hond. Eerste aflevering van een serie herhalingen van de hoogtepunten
uit het afgelopen seizoen. We kijken terug op prins Floris, die vorig jaar in
het huwelijksbootje stapte, en Margriet Gunneman die erg kan genieten van
dolfijnen. Verder zingt Thea van de Wildenberg uit Rossum een lied over de
overgang. Ned.1, 18.55-19.30u.

Zomeravondcafé. Vanavond gesprekken over Polen met onder andere presentator Jaap
Jongbloed over zijn interview met Lech Walesa en directeur Frank van Gool van
een uitzendbureau voor Poolse werknemers. Ned.2, 19.30-20.35u.

Katharina die Grosse: Auf dem Gipfel der Macht. Slot van een tweeluik over
Catharina de Grote. In 1772 wordt Catharina in St. Petersburg tot tsarina
gekroond. Ze begint niet alleen aan grote hervormingen op allerlei terreinen,
maar voert ook oorlog tegen de Turken om toegang tot de Zwarte Zee te krijgen.
Ze overlijdt in 1796. ARD, 21.00-21.45u.

Betjeman and me: Griff Rhys Jones. Tweede deel van een drieluik over de
honderdste geboortedag van dichter Sir John Betjeman. Hoewel Betjemans werk door
critici vaak wordt afgeschilderd als sentimenteel en oppervlakkig,
beargumenteert acteur en schrijver Griff Rhys Jones dat zijn gedichten juist
scherp en diepzinnig zijn. BBC2, 22.00-22.50u.

Lowlands 2006. Verslag van het popfestival van afgelopen weekeinde met opnamen
van The Arctic monkeys, Hot Chip, Yeah Yeah Yeahs, Belle & Sebastian en Muse.
Ned.3, 23.45-0.40u.

Jacqueline (foto) ontmoet in de eerste aflevering van de speciale afleveringen
van Memories Tour d'Amour in Griekenland op het eiland Corfu haar oude liefde
Odysseus. Ze kwamen elkaar in jaren geleden in Nederland tegen, maar toen hij
terugging naar Griekenland, wilde ze niet mee. Ze is nieuwsgierig wat er van hem
geworden is.

Het historieprogramma Villa Historica gaat terug naar de tijd van voor de oorlog
en belicht het studentencorps Vindicat uit Groningen. Met een oud-corpslid uit
die tijd, de 90-jarige heer Buiskool, wordt teruggekeken op huisvesting,
borrels, ontgroening en studie. Ook aandacht voor het overlijden van Faas Wilkes
en Hongaarse vluchtelingen die in 1956 naar Nederland kwamen. Ned.1,
22.30-23.00u.

In Keerpunt aandacht voor de ontploffing in 1986 in de kerncentrale van
Tsjernobyl die ook voor België een keerpunt was. De meettoestellen registreerden
een reusachtige stralingspiek. Hoe kon en kan de overheid de bevolking tegen
radioactiviteit beschermen België 2 (Canvas), 20.50-21.40u.

LOAD-DATE: August 21, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              64 of 130 DOCUMENTS



                                NRC Handelsblad

                                 August 8, 2006

SECTION: Opinie; Pg. 6

LENGTH: 1643 words


Een seksuologe veronderstelde kennelijk dat genen er voor zorgen dat mannen zich
minder voor hun uiterlijk schamen dan vrouwen. Heleen Mees vindt dit "natuurlijk
lariekoek" (Opiniepagina, 28 juli). Haar betoog getuigt niet van veel kennis van
zaken. Zij schrijft: "Als het genetisch zou zijn, en schoonheid dus bepalend
voor de overlevingskansen van meisjes en vrouwen, dan zou op grond van de
evolutietheorie verwacht mogen worden dat meisjesbaby's 'mooier' zijn dan
jongensbaby's."

1. In de evolutietheorie gaat het niet in de eerste plaats over
overlevingskansen maar over 'fitness'. Dit is de mate waarin genen naar volgende
generaties worden doorgegeven. Uiteraard hebben overlevingskansen en fitness met
elkaar te maken (wie eerder sterft heeft vaak minder kansen zijn genen door te
geven) maar het zijn geen uitwisselbare begrippen: genen van kortlevende
individuen met veel nakomelingen kunnen best meer in volgende generaties
voorkomen dan genen van langlevende individuen met nauwelijks nakomelingen.

2. Fitness hangt niet zozeer af van schoonheid als wel van seksuele
aantrekkelijkheid. Ook deze begrippen overlappen elkaar slechts ten dele: veel
mensen vinden gazellen mooi maar slechts weinig mensen vinden deze diersoort
seksueel aantrekkelijk.

3. Het effect van de genen is tijdens het leven niet constant. Seksuele
aantrekkelijkheid is pas functioneel als een vrouw vruchtbaar is. Baby's moeten
vooral zorgen dat ze ouderzorg opwekken. Genen die daar voor zorgen vergroten
hun fitness, bij zowel jongens als meisjes. Vandaar dat jongens- en
meisjesbaby's weinig van elkaar verschillen.

Jeroen van Rooijen

etholoog, Wageningen

In deze krant van 3 augustus werd aandacht besteed aan de rechtszaak van Wakker
Dier tegen een smadelijk scheldende veearts. Wakker Dier werd afgelopen jaar al
3 keer door een rechter in het gelijk gesteld nadat mensen en organisaties uit
de bio-industrie Wakker Dier eerst probeerden monddood te maken en daarna met
laster zwart te maken. Het begon nadat Wakker Dier een jaar geleden een door
minister Donner geheim gehouden politierapport over gesjoemel met veevoer
openbaar maakte. De productschappen Vee, Vlees en Eieren sleepte de boodschapper
van het slechte nieuws voor de rechter die echter stelde dat "... de
gesignaleerde misstanden in de veesector een actueel onderwerp zijn van
wezenlijk maatschappelijk belang ...." en "uit het feit dat er naar aanleiding
van de beschuldiging van Wakker Dier twee debatten in de Tweede Kamer over de
kwestie hebben plaatsgevonden blijkt dat Wakker Dier met de beschuldiging is
geslaagd in haar doelstelling misstanden onder de aandacht te brengen." Vrijwel
direct daarop eisten pluimveeorganisaties zonder succes een verbod op de
campagne 'Rem het virus, eet geen kip' waarin Wakker Dier volgens de rechter een
op feiten gebaseerde relatie legde van de bio-industrie met de vogelpest.

De Vakbond Pluimveehouders noemde Wakker Dier hierna een 'criminele
organisatie'. Toen de rechter dit als onzin afserveerde en de kippenboeren
herhaling verbood, veranderden ze het woord 'crimineel' in 'terroristisch' en
scholden lustig door. De vraag is dus niet of Wakker Dier een terroristische
organisatie is, maar of de veesector het fatsoen en lef heeft om op basis van
argumenten te praten over de onverdoofde castratie van biggen, legbatterijen en
kalveren die opzettelijk bloedarmoede wordt toegebracht.

Fabian Gort

beleidsmedewerker Stichting Wakker Dier

In het artikel 'Eén wesp in de klas en de aandacht is weg' (NRC Handelsblad, 24
juli) geven docenten van het vmbo Groningen-Zuid blijk van hun machteloze maar
niet aflatende strijd tegen de negatieve imagovorming van het vmbo. De docenten
reageren vanuit een begrijpelijke onmacht. Ze zijn in de steek gelaten en worden
niet gehoord.

Tegelijkertijd laten ze een enorme veerkracht, doorzettingsvermogen en motivatie
zien. Ze leveren een dagelijks gevecht om hun leerlingen datgene te bieden
waarop ze recht hebben. Ze zijn gericht tegen een politiek die wel met hen
spreekt maar niet naar hen luistert.

De politiek moet haar krachten aanwenden om recht te doen aan het vmbo en het te
laten zijn wat het is. Die visie breekt op het ministerie nog niet door, maar is
des te meer aanwezig in het onderwijsveld. Scholen weten in het algemeen goed
wat ze moeten doen, maar zien zich genoodzaakt dit te doen zonder de politieke
en financiële rugleuning van een overheid.

Wat zou je kunnen overwegen:* maak het vmbo kleiner;* voeg de theoretische
opleiding van het vmbo in de vorm van 'voorloopjaren' toe aan mbo of havo;* maak
lessen interactief en onderricht in aansluiting op de behoeften van de
praktijk;* plaats leerlingen waar ze het sterkst zijn en geef hen het vertrouwen
in hun eigenwaarde;* laat het vmbo beter aansluiten op de toekomstige beroepen
van de leerlingen, zodat ze sociaal vaardig de maatschappij in gaan en zich niet
door hun opleiding de mindere voelen van hun vrienden en vriendinnen met andere,
door de maatschappij wel geaccepteerde opleidingen.

F.A.J. van Leuven

TPO Nederland

Als interim-manager met vele jaren praktische ervaring in ambtelijke
organisaties las ik Ton Horrevorts' aanbevelingen voor een kleiner en platter
ambtelijk apparaat (Opiniepagina, 1 augustus).

Ik voeg daaraan toe de noodzaak om ambtenaren strakker aan te sturen en
persoonlijk te beoordelen op bedrijfseconomische parameters als
arbeidsproductiviteit en persoonlijke doelstellingen. De gemiddelde
productiviteit van een ambtenaar ligt tientallen procenten onder die van de
commerciële dienstverlening: hij wordt exact gemeten met weldoordachte
tijdschrijfsystemen, er kan tot op de komma worden verklaard dat zijn
improductiviteit wordt veroorzaakt door o.a. overmatig vergaderen, dienstreizen
en vele soorten verlofregelingen. Maar er wordt weinig vruchtbaars mee gedaan.
Zijn 36-urige werkweek propt hij in 4 dagen à 9 uren en met de verantwoording
daarvan wordt veelvuldig gesjoemeld. Het is een heksentoer om een vergadering
met de voltallige staf te organiseren, omdat iedereen zijn 'roostervrij' op een
andere weekdag opneemt. De effectiviteit is ver te zoeken, maar er is nooit
geldtekort.

Ambtenaren kunnen vrijwel nooit worden afgerekend op hun presteren. Het
toewijzen van persoonlijke doelstellingen is zinloos, omdat er geen sancties
kunnen worden getroffen. En een ambtenaar ontslaan is een illusie met het op hem
van toepassing zijnde ontslagrecht.

De vermindering van 40.000 banen van ambtenaren is echter geen illusie: door die
banen uit te faseren met gebruikmaking van het vergrijzingproces en het
natuurlijk verloop gaat dat vanzelf. En de markt zal de dienstverlening aan de
burger geleidelijk overnemen, met een heldere contractrelatie, productieve en
snelle dienstverlening tegen lagere kosten en medewerkers die doen wat ze moeten
doen. Waarop de burger kan rekenen.

Drs. J.F. Zwart

Hilversum

Als uit een groot aantal buitenlandse onderzoeken blijkt dat niet bellen in de
auto meer dan tien verkeersslachtoffers per week kan schelen (NRC Handelsblad, 3
augustus) dan moet je het bellen zo snel mogelijk verbieden. Dan hoef je daar
niet eerst nog een onderzoek in Nederland voor af te wachten. Andere landen,
zoals Portugal, zijn Nederland trouwens al voorgegaan in een algeheel belverbod.

Controle achteraf van het belgedrag is eenvoudig standaard in te voeren en kan
doeltreffend zijn: als de veroorzaker van een ongeval een beller blijkt te zijn
en de straffen niet mals zijn, kan daar een preventieve werking van uit gaan.
Immers, sinds de overtredingen van de maximumsnelheden met grote regelmaat
worden beboet, past de automobilist veel beter op zijn tellen. De immateriële en
de materiële schade zijn veel te groot om dit bewezen slechte verkeersgedrag op
zijn beloop te laten.

Drs. W. Damen

Markelo

Het gaat maar door. Nu weer de buitenproportionele beloningen bij omroepen.
Verslaggevers als Jack van Gelder en Mart Smeets krijgen een veel hoger inkomen
dan de premier, bij de NOS werkt een presentator, die bijna drie keer zoveel
verdient als premier Balkenende en de voorzitter van de NOS gaat met ruim
223.600 euro naar huis. Ook de emolumenten zijn er niet mis. Alles betaald met
belastinggeld en dat in een slecht presterende sector, waar van alles wordt
aangegrepen om maar zo min mogelijk aan de kerntaak c.q. uitzendingen te hoeven
uitgeven. We zien nu nog voornamelijk herhalingen, terugblikken, gedateerde
films en veel te ruim bemeten weerberichten, vooraankondigingen en
samenvattingen. Dat de kerntaak op de tweede plaats komt, lijkt intussen in de
publieke sector een algemeen verschijnsel te worden.

Is dit nog wel langer verantwoord Wat wordt tegen deze ontoelaatbare
ontwikkelingen ondernomen

Jan de Bruijn

Son

In een Opiniebijdrage (NRC Handelsblad, 21 juli) gaf Arnold Brouwer aan Marco
Pastors de raad om zich in zijn streven naar enkele Kamerzetels meer aan de
Lijst Pim Fortuyn gelegen te laten liggen. Ook voor een fortuynist die minder
belang stelt in de politieke praktijk, was het een aantrekkelijke beschouwing.

Ik wil hieraan echter toevoegen dat juist de politiek minder betrokken
fortuynist zich in de aanloop naar de verkiezingen van november aanstaande zou
moeten gaan afvragen wat hij in 2003 ook alweer bij de LPF zocht.

De gewone fortuynist wist zich toen vooral in zijn persoonlijke
huisvestingsbelang niet langer vertegenwoordigd door de Partij van de Arbeid en
vertrouwde dit belang toe aan de Leefbaren.

Wat hij zocht was leefbaarheid, niets meer en niets minder. Dan moet hem nu
duidelijk zijn dat hij zich hierin heeft vergist. Noch de LPF noch Marco Pastors
kan of wil in dezen iets voor hem betekenen. Want Leefbaar staat politiek voor
liberaal, niet voor sociaal-democratisch. Het thans hoogtij vierende liberale
huisvestingsbeleid dient het belang van de gewone man ten enenmale niet.

De SP is wat dit betreft uit het goede sociaal-democratische hout gesneden.

C.A. Scharten

Rotterdam

LOAD-DATE: August 8, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              65 of 130 DOCUMENTS



                                NRC Handelsblad

                                 July 31, 2006

Jokken op een blog;
Bedrijven en overheid misbruiken weblogs voor pr-campagnes

BYLINE: Marie-José Klaver

SECTION: Media; Pg. 14

LENGTH: 915 words

DATELINE: Rotterdam, 31 juli.


De geloofwaardigheid van weblogs loopt gevaar door bewuste leugencampagnes,
bekend als astroturfing. Maar manipulatie komt meestal aan het licht.

Weblogs worden doorgaans beschouwd als een nuttige aanvulling op de
berichtgeving van reguliere media. Maar hoe betrouwbaar zijn weblogs eigenlijk

Volgens de Australische bloggers en pr-professionals Paull Young en Trevor Cook
komen er veel leugens op weblogs voor. Ze zijn een online campagne begonnen
tegen virtuele misleiding. Young en Cook richten zich niet tegen webloggers die
zich wel eens vergissen, maar tegen bewuste leugencampagnes, ook wel
astroturfing genoemd. De Australiërs vinden dat mensen die in de pr-branche
werken de publieke opinie niet op onwaarachtige wijze mogen beïnvloeden.

Astroturfing is een Amerikaanse term die is afgeleid van het kunstgras
astroturf. De term verwijst naar spontane burgerbewegingen, die in de Verenigde
Staten grassroots movements worden genoemd. Het komt regelmatig voor dat
pr-bureaus en spin doctors mensen betalen om en masse een product, een politicus
of een mening te promoten. Zo wordt een kunstmatig grassroots-effect gecreëerd.
Een bekend voorbeeld zijn de honderden brieven aan het Amerikaanse Openbaar
Ministerie waarin 'gewone mensen' zich uitspraken tegen het
antimededingingsproces van de overheid tegen Microsoft. De Los Angeles Times
ontdekte dat het om een lobbycampagne van Microsoft zelf ging. Sommige brieven
waren verstuurd uit naam van overleden personen of afkomstig van niet bestaande
adressen.

Een ander klassiek geval van astroturfing is Working Families for Wal-Mart. De
Amerikaanse supermarktketen Wal-Mart - omstreden wegens lage lonen en slechte
arbeidsomstandigheden - riep eind vorig jaar een belangengroepering in het leven
die Working Families for Wal-Mart heet. Volgens de gelikte website van de
organisatie is Wal-Mart een prima werkgever voor de gewone man en vrouw die
anders weinig kansen op de arbeidsmarkt hebben.

De blogosfeer leent zich prima voor astroturfing. Een weblog is snel opgezet en
een reactie in het discussieforum op een weblog snel geschreven. Door de
relatief grote anonimiteit van het net kan één persoon zich voordoen als een
groep verontwaardigde burgers of een groep enthousiaste consumenten die allemaal
hetzelfde fantastische product hebben gekocht. Deze ene persoon kan onder
verschillende namen reacties op weblogs posten. Een eigen weblog opzetten waarop
een bepaalde mening wordt verkondigd die door verschillende reagerende personen
(waarachter de auteur van het weblog schuilgaat) wordt bevestigd, behoort ook
tot de mogelijkheden.

Het gebeurt ook regelmatig dat bloggers hun officiële functie verzwijgen om
onafhankelijk en oorspronkelijk over te komen. Zo begon een pr-medewerker van
het Pentagon, Suzanne Fournier, een weblog onder de titel Grandma in Iraq. Het
weblog maakte deel uit van de krant Cincinnati Enquirer, waardoor het een
onafhankelijke nieuwsbron leek. Fournier, die vijftien kleinkinderen heeft,
vulde haar weblog met positieve berichten over de aanwezigheid van het
Amerikaanse leger in Irak en patriottische stukjes over een Super Bowl-feest. De
krant en de blogger maakten in eerste instantie niets bekend over Fourniers baan
bij het Amerikaanse ministerie van Defensie. Het blog TPMmuckraker.com ontdekte
dat Fournier voor defensie werkte en vroeg zich af of militairen voor kranten
zouden moeten schrijven. Sinds deze onthulling wordt duidelijk op de eerste
pagina van Grandma in Iraq vermeld wie Fournier is en welke functie zij bekleedt
in het leger.

Veel gevallen van astroturfing op internet komen aan het licht. Via zoekmachines
en verzamelsites voor weblogs is het eenvoudig om op zinsnedes te zoeken. Als op
twintig verschillende weblogs een bepaalde mening in steeds dezelfde
bewoordingen wordt verkondigd, is dat snel te achterhalen. Ook wordt van elke
reactie geregistreerd welk IP-adres de internetgebruiker heeft. Wantrouwige
webloggers kunnen deze IP-adressen verzamelen en vergelijken. Als dezelfde
mening steeds van één IP-adres komt, is de kans dat het astroturfing betreft
zeer groot.

Ontdekking kan tot grote schade leiden. Drankenfabrikant Dr. Pepper zag de
introductie van zijn nieuwe product Raging Cow, een hip melkdrankje voor pubers,
mislukken omdat het bedrijf bij de marketingcampagne had geprobeerd om
webloggende tieners te beïnvloeden. Toen dit ontdekt werd, organiseerden
bloggers, onder wie ook pr-mensen, een protestactie.

De Raging Cow-boycot werd al snel opgepikt door de reguliere media. In
verschillende kranten verschenen artikelen over de manier waarop Dr. Pepper de
betrouwbaarheid van weblogs had aangetast. De tonnen kostende campagne voor het
melkdrankje was waardeloos geworden.

Liegende politici op weblogsOok foto's op weblogs worden misbruikt om de
publieke opinie te misleiden. De Republikeinse kandidaat voor het Congres Howard
Kaloogian ging de fout in toen hij een foto van Istanbul gebruikt op een
campagnesite om aan te tonen hoe rustig het is in Bagdad sinds de Amerikanen
daar zitten. Hij deed alsof de foto gemaakt was tijdens zijn reis naar Irak, die
hij 'Truth Tour' noemde. Hij werd niet gekozen. De Britse parlementariër Sadiq
Khan maakte zich volslagen belachelijk met een trucfoto op zijn persoonlijke
weblog waarop zijn hoofd is gemonteerd op een shirt van het Engelse nationale
elftal.

Protest in de VS tegen slechte arbeidsomstandigheden bij Wal-Mart. Het concern
riep een nepsite in het leven van tevreden employees.

Straat in Istanbul, niet in Bagdad.

LOAD-DATE: August 1, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              66 of 130 DOCUMENTS



                                NRC Handelsblad

                                 July 29, 2006

SECTION: Media/zondag; Pg. 27

LENGTH: 825 words


ZDF.reportage: Nie mehr allein. Duitsland telt meer dan elf miljoen
alleenstaanden. Een getal dat alleen nog maar stijgt. Steeds meer mensen zijn op
zoek naar de liefde van hun leven en de commercie probeert hier op allerlei
manieren een graantje van mee te pikken. ZDF, 18.30-19.00u.

ZDF Expedition. Sinds wereldkampioene deltavliegen Judy Leden tijdens een
recordvlucht van de hoogste vulkaan van Ecuador oog in oog stond met een
Andescondor, is ze bezeten van het idee om samen met deze vogel het hemelrijk
boven het Andesgebergte te verkennen. ZDF, 19.30-20.15u.

China van binnenuit: De partij en het volk. Eerste aflevering van een vierluik
over China. Vanavond over hoe het politieke systeem in China werkt en wat de rol
is van de gewone burger. België 2 (Canvas), 20.00-21.05u.

Tribe: Dassanech. Bruce Parry zakt de Afrikaanse rivier Omo af en bezoekt de
Dassanech, het 'Deltavolk'. De meeste stamleden leven van geiten en degenen die
hun vee zijn kwijtgeraakt door de droogte, vangen vis en jagen op krokodillen.
BBC2, 22.00-23.00u.

Panorama: Faith, hate and charity. Reportage over de geruchten dat een
islamitische liefdadige instelling financieel heeft bijgedragen aan de steun
voor Hamas, en dat terwijl Amerika en Europa Hamas als een terroristische
organisatie beschouwen. BBC1, 23.15-0.15u.

Nederland in de prehistorie: Geloof. Eerder in 2000 uitgezonden aflevering over
de mens in de prehistorie. Wat geloofde de mens in de prehistorie Alles wat men
niet begrijpt, wordt vaak een ritueel genoemd en wie was ook alweer het meisje
van Yde Ned.1, 17.30-17.45u.

Natural world: Monkey prince. Het leven van een jonge aap komt op z'n kop te
staan als z'n vader gedood wordt door een rivaal. Het aapje wordt verbannen en
moet vechten om z'n plek weer te heroveren. BBC2, 19.10-20.00u.

Zomergasten. De eerste gast van het 19de seizoen is PvdA-politica Jeltje van
Nieuwenhoven (1943) die in 1998 Nederlands eerste vrouwelijke
Tweede-Kamervoorzitter werd. In haar ideale televisieavond laat zij o.a.
fragmenten zien van de vrijlating van Nelson Mandela, van Paul de Leeuw, de
soapserie As The World Turns, van de Britse kunstenaar David Hockney en van Joop
Admiraal in U bent mijn moeder. De keuzefilm van Van Nieuwenhoven is De
Noorderlingen (1992) van Alex van Warmerdam. Zie ook pagina 28. Ned.3,
20.35-23.45u.

OverLeven: De grote storm. Als morgen een nieuwe grote storm de Schelde intrekt
zullen de gevolgen voor Vlaanderen veel erger zijn dan tijdens de grote
overstromingsramp in 1953. België blijkt niet klaar te zijn voor een nieuwe
grote storm. België 2 (Canvas), 21.05-21.40u.

Koffieconcert: De grote componisten. Twaalfde deel van en een serie portretteert
de Poolse componis en pianist Frederic Chopin (1810-1849). Hoewel Chopin in
Polen werd geboren leefde hij de laatste achttien jaren van zijn leven in
Parijs. In zijn mazurka's en polonaises vindt men Poolse invloeden terug.
Daarnaast is hij ook zeer bekend om zijn ballades, nocturnes, etudes en walsen.
De 24 Preludes van Chopin mogen worden beschouwd als een mijlpaal in de
klassieke muziek. Ned.2, 10.55-11.55u.

Tien maal Mozart: Mozart in Vienna. Vijfde aflevering van een serie brengt de
film Mozart in Vienna van regisseur Marieke Schröder. De film volgt in 60
minuten de beslissende jaren van zijn leven en de Mozart-plekken zoals het
Mozarthuis aan de Domgasse 5 (Figaro-Haus), het Theater an der Wien en
Stephansdom. Verder vertellen musici als Daniel Barenboim, Thomas Quasthoff en
theatermaker Peter Sellars wat Mozart voor hen betekent. Ned.3, 11.00-12.00u.

Close-up: Kunst met groene vingers. Herhaling uit maart van dit jaar van de
documentaire over artistieke tuinen van hedendaagse kunstenaars. Modeontwerper
Kenzo, de architect Charles Jencks en andere kunstenaars nemen ons mee naar een
bijvoorbeeld een verstilde Japanse tuin, een golvende tuin en een geborduurde
tuin. Ned.1, 19.00-20.00u.

Top of the pops: The final show. Laatste uitzending van dit muziekprogramma
waarin wordt teruggeblikt op de 42-jarige historie met optredens van o.a. The
Rolling Stones, Spice Girls, Sonny and Cher, Wham en Madonna. BBC2,
20.00-21.00u.

Kruispunt. Presentator Leo Fijen bezoekt in zijn zomerserie Nederlandse
kloosters die nog nooit eerder op televisie zijn geweest. Vanavond praat hij met
de 59-jarige claris Chiara Bots van het klooster Sint-Josephsberg in Megen over
de mooie en minder mooie kanten van het vader- en moederschap. Ned.1,
22.10-22.45u.

Verslag van de 22ste editie van het Zomercarnaval in Rotterdam dat zaterdag 29
juli werd gehouden. De route is ongeveer vijf kilometer en de parade heeft een
lengte van zo'n 2,5 kilometer. Met meer dan tweeduizend deelnemers in prachtige
kostuums en praalwagens. In vorige jaren kwamen ongeveer 900.000 bezoekers op
het carnaval af. Ned.3, 19.00-20.05u.

In de documentaire Pan's People: Digging the dancing queens een portret van de
dansgroep die van 1970 tot 1976 wekelijks in Top of the pops optredens
verzorgde. BBC2, 0.10-0.40u.

LOAD-DATE: July 29, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              67 of 130 DOCUMENTS



                                NRC Handelsblad

                                 July 28, 2006

De helende kracht van de jaren 80

BYLINE: Hester Carvalho

SECTION: Pg. 24-25

LENGTH: 488 words


Alleen al die ondertitel - 'De jaren tachtig toen en nu' - slaat de spijker op
de kop. Want er is een verschil tussen de jaren tachtig als herinnering en als
belevenis. Een sombere periode van werkloosheid, bomdreiging, krakersrellen en
steriele popmuziek, zo lijkt het. Maar was het echt zo'n doemtijdperk

Er is sinds kort sprake van een herwaardering voor de cultuur uit die tijd. De
Brit Simon Reynolds schreef het uitvoerige Rip It Up And Start Again, over de
muziek uit die periode; Volkskrant-journalist Gijsbert Kamer is bezig met een
boek over Nederlandse elektronische bands. En van schrijver Fred de Vries is
onlangs Club Risiko - De jaren tachtig toen en nu verschenen. De Vries probeert
de sfeer te vangen, die toen heerste in Amsterdam, Londen, New York, Berlijn,
Ljubljana en verschillende plaatsen in Zuid-Afrika, waar hij lang woonde.

Club Risiko - vernoemd naar de discotheek van Einstürzende Neubauten-voorman
Blixa Bargeld in Berlijn - is geen 'af' boek, dat een bepaald fenomeen
uitputtend behandelt. Het is een dartel boek, dat filosofie, popmuziek, mode,
film, literatuur en politiek aanstipt via interviews met een aantal hoofdfiguren
(Blixa Bargeld, Lee Ranaldo van Sonic Youth, de voormannen van The Ex, en van de
Sloveense band Laibach). De Vries is zelf nadrukkelijk aanwezig: hij vertelt wat
deze personen destijds voor hem betekenden, en over de manier waarop hij bij de
interviews wordt behandeld (onbeschoft door Bargeld, vriendelijk door The Ex).

Bij al deze onderzoekjes staat één vraag centraal: heeft de underground van de
jaren tachtig de mainstream blijvend veranderd Blixa Bargeld: 'Als je het van
bovenaf beschouwt en ziet wat voor rotzooi de mainstream brengt, dan zijn wij er
niet in geslaagd daar veel aan te veranderen.'

Hoeveel bewijzen van het tegendeel De Vries ook tegenkomt - de meeste bands zijn
gestrand in ruzie of drugsverslaving - hij blijft hardnekkig zoeken naar de
'helende' kracht van de jaren tachtig. Bij de Nederlandse Ex vindt hij het
antwoord: zij zijn al 25 jaar bezig 'barrières te slechten, grenzen te
verleggen.' Dat doen ze door zich steeds te vernieuwen: ze namen afscheid van
simpele kretologie, en stelden hun doelen bij. 'Je probeert niet de wereld te
veranderen, maar brengt je ideeën op kleine schaal in praktijk: in je band, op
je woonplek, in je omgang met andere mensen', zegt voorman Jos.

De charme van Club Risiko zit in de mooie stijl van De Vries, zijn brede aanpak,
en in zijn oprechte verwondering over de levens die hij aantreft. Soms naïef,
zoals blijkt uit zijn verbazing over onder anderen de New-Yorker Richard Kern
(fotograaf) en de Zuid-Afrikaanse kunstenares Belinda Blignaut ,die ooit een
ruig leven leidden, en inmiddels 'gewone' burgers zijn geworden, met kinderen en
een eigen huis. Alsof hij hoopte dat al die subversieve doem-kunstenaars
nauwelijks veranderd waren. Opdat de jaren tachtig, 'zijn jaren tachtig', niet
voor niets waren geweest.

LOAD-DATE: July 28, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              68 of 130 DOCUMENTS



                                NRC Handelsblad

                                 July 22, 2006

Geld brandt weer in zakken consument;
Na vier slechte jaren stijgt verkoop kleding, auto's en parketvloeren explosief

BYLINE: Frits Baltesen

SECTION: Economie; Pg. 15

LENGTH: 1609 words

DATELINE: Gouda, 22 Juli.


De stroom goede berichten over de economie zwelt aan. Aanjager is
dubbelcijferige groei in de detailhandel. "De jarenlang gefrustreerde
consumptiedrang komt nu naar buiten."

Gouda, 22 Juli. -      Meteen nadat de economie vier jaar geleden terugviel,
opende Martijn Baas in hartje Gouda juwelierszaak Peltenburg. Het was elke dag
vechten. Hij zag menig collega failliet gaan. "In Nederland sloten de laatste
anderhalf jaar 400 van de 2.000 juweliers hun deuren", zegt Baas. Sinds kort
trekt de verkoop weer aan. In Nederland, en bij hem. Hij heeft het overleefd.

Tot nu toe verkocht Baas dit jaar 30 procent meer sieraden en horloges dan in
dezelfde periode van 2005. "Er komen meer mensen. En klanten die sowieso komen,
kopen duurdere dingen", merkt hij. Het sterkst groeit de omzet van dure horloges
zoals Rolex, Breitling en Baume & Mercier, die vaak meer dan 1.000 euro kosten.
"Veel mensen hebben lang gespaard en permitteren zich weer wat luxe", zegt Baas:
"Sommigen zeggen dat ze mooie winsten hebben behaald op de aandelenbeurs."

Nederland trekt weer zijn portemonnee: restaurantbezoek stijgt, voor het eerst
in vier jaar gaan we vaker naar de kapper en in de eerste vijf maanden van 2006
nam de omzet bij meubelzaken 11 procent toe. Wie een parketvloer wil laten
leggen, sluit achteraan in een lange rij. Hoewel veel parketwinkels extra
personeel in dienst hebben genomen, moeten klanten maanden wachten voordat de
vloer kan worden gelegd.

Vooral in mei gaven Nederlanders geld uit. De omzet in de detailhandel steeg
12,3 procent. Het Centraal Bureau voor de Statistiek (CBS) had de afgelopen tien
jaar slechts twee keer eerder zo'n sterke toename gezien. Modewinkels verkochten
die maand 18 procent meer en bouwmarkten 15 procent. Gisteren maakte het CBS
bekend dat huishoudens in mei 3,5 procent meer besteedden. Behalve de
detailhandel zit daarin de kosten voor  huisvesting, horeca, vervoer en
(financiële) diensten.

"We zien de uitgaven dit jaar scherp aantrekken", zei het CBS gisteren. Kort
geleden presenteerde het al voor het eerst sinds 2001 een consumentenvertrouwen
boven nul. Dat wil zeggen dat meer mensen positief over de economie zijn dan
mensen die pessimistisch zijn.

"De snelle opleving verbaast me", zegt hoogleraar economische psychologie Fred
van Raaij van de Universiteit van Tilburg. Bijna iedereen heeft bij elk van de
vele kabinetsplannen gewacht hoe ze uitpakken, vermoedt Van Raaij. "De regering
komt niet meer met nieuwe wetten en de gevolgen van de oude kabinetsmaatregelen
vallen veel mensen blijkbaar mee. De jarenlang gefrustreerde consumptiedrang
komt nu naar buiten."

Nederland was de afgelopen jaren bang voor financiële gevolgen door
veranderingen op het gebied van prepensioen, WW, WAO en ziektekostenverzekering.
Het kabinet-Balkenende meent dat het na jaren 'zuur' tijd is voor 'zoet'. Dus
geen wetsvoorstellen die de bevolking onzeker maken. Wel extra's, zoals
lastenverlichting. Niet dat Nederland krap zit. De laatste jaren bleef menigeen
stug sparen. Het spaartegoed steeg sinds januari 2003 van 178 miljard naar 225
miljard euro.

De reisbranche zag de opleving nadat de salarisstrookjes in januari waren
verspreid. Toen werd het effect van de nieuwe ziektekostenverzekering helder.
Bestuursvoorzitter Steven van der Heijden van reisorganisatie TUI zag in het
eerste halfjaar 8 procent meer omzet. Niet omdat meer mensen vakantie boekten,
dat blijft - crisis of geen crisis - gelijk. Nederlanders spenderen meer. "Een
viersterrenhotel in plaats van een met drie sterren", zegt Van der Heijden. Veel
klanten vliegen ook verder. "Opvallend populair zijn Zuid-Oost Azië en het
Caribisch gebied."

Bij de auto's is de trend omgekeerd. Hier geen extra vraag naar dure BMW's,
Audi's en Mercedessen, maar een verkoopstijging van auto's als VW Golf, Opel
Astra en Peugeot 307. "De gewone man in de straat gaat weer besteden", zegt
directeur Peter Janssen van autovereniging RAI. In het eerste halfjaar werden 5
procent meer auto's verkocht. Vorige maand liep dat op tot 8 procent hogere
verkopen ten opzichte van dezelfde periode afgelopen jaar.

Het optimisme is zo groot dat in veel winkelstraten de vertrouwde briefjes tegen
etalages terugkeren waarin personeel wordt gevraagd. Vooral goedkoop en parttime
personeel. Mede door de economische opleving nam de werkloosheid het afgelopen
halfjaar af van 467.000 naar 407.000. In de leeftijdsgroep van 15 tot 24 jaar
daalde de werkloosheid nog sneller: van 13,8 naar 10,3 procent. "Jongeren zijn
het gevoeligst voor conjuncturele veranderingen", meent het CBS.

Kledingzaak Vero Moda in Gouda nam een paar dagen geleden een fulltimer aan.
Daardoor kwam het aantal medewerkers op vier. "Jeans doen het erg goed en ook
dure leren jassen verkoop ik makkelijker", vindt bedrijfsleider Marcia van
Houten. Zij helpt af en toe in het filiaal in Hilversum. "Daar is ook net een
fulltimer aangenomen én enkele vakantiekrachten."

Zelfs supermarkten draaien prima. Na jaren van dalende omzet, prijzenoorlog en
de ontmanteling van de op een na grootste speler Laurus (Super de Boer, Edah,
Konmar), gaven Nederlanders in mei 8 procent extra uit. Volgens onderzoeksbureau
IRI verkopen supermarkten vooral meer dure versproducten als groente, fruit,
brood en vlees. Van Raaij (Universiteit van Tilburg): "Misschien is dat het
signaal voor Albert Heijn om te stoppen met de prijzenoorlog."

Van Raaij ziet het sentiment niet verslechteren. "Ik ben heel positief over de
rest van dit decennium. Het ziet er gunstig uit." De oorlog in Libanon heeft
volgens hem weinig effect op de consument. "Dat is een lokaal conflict." Dat
geldt volgens hem ook voor een eventuele crisis in Iran, Irak of Noord-Korea.
"Tenzij er atoomwapens aan te pas komen natuurlijk."

'Ik weet niet waarom ik nu meer koop'"Ik ben een van die Nederlanders die meer
uitgeeft", lacht Ati Khoirulniati. Op haar arm draagt ze dochter Salsabila (3).
"Ik koop vooral kleding, T-shirts bijvoorbeeld, en huishoudelijke spullen. Ik
heb net zes bekers gekocht bij Blokker. Geen grote uitgaven dus. Ik werk maar 24
uur per week en heb drie kinderen: dan kijk je wel uit met geld. Ik weet niet
waarom ik de laatste tijd meer koop. Ik heb gespaard, en denk nu: het kan. Ik ga
misschien een autootje kopen. Volgend jaar wil ik voor het eerst in vier jaar
met vakantie. Een paar weken geleden heb ik nog het zakgeld verhoogd voor mijn
zoon Reza (9), van twee naar vijf euro per week."

'Mensen nemen bij broodje ook sapje'"Ik heb twee maanden geleden een nieuwe
lcd-televisie gekocht en een nieuwe wasmachine", zegt Annet Petroni. "Dat was
bij elkaar bijna 1.500 euro. We hoefden het niet te doen, want die apparaten
waren niet stuk. Ik heb meer vertrouwen in de economie, hoewel ik niet meer ben
gaan verdienen. Ik snap de kritiek op het kabinet niet. Ik vind de maatregelen
vreselijk meevallen. We moeten ons ook eens realiseren dat we het zo slecht niet
hebben. Veel mensen worden positief, merk ik tijdens mijn werk. Ik werk bij
broodjeszaak Panini en zie dat klanten vaker dan vroeger een vruchtensap nemen
als ze hier een broodje kopen." (Foto's Johannes van Assem)

Nederlander trekt zich aan de eigen haren uit het moerasMaarten Schinkel
amsterdam, 22 juli. -     Karl Friedrich Hieronymus, Freiherr von Münchhausen,
zo luidt de volledige naam van de achttiende-eeuwse baron die bekend stond om
zijn sterke verhalen. Eén van die verhalen zal de Nederlandse consument op dit
moment nauwelijks verwonderen: hij trekt zichzelf, net als de baron, aan zijn
eigen haren uit het moeras. Zelden sloeg het consumentenvertrouwen zo rap om van
zeer neerslachtig naar overwegend positief. En zelden ook ging het zo hard
omhoog met de consumptieve bestedingen en de detailhandelsverkopen. Vraag uit
het buitenland hoeft, via de export, niet langer de enige motor te zijn van de
economie. Ook de binnenlandse vraag leeft op. Ditmaal doen we het zelf. Wat
bezielt de Nederlandse huishoudens Een van factoren is wat pent up demand wordt
genoemd: de hand is de afgelopen jaren zo lang op de knip geweest dat zich een
stuwmeer van vraag heeft gevormd dat nu in snel tempo leegloopt. Een andere
verklaring is die van de rationele verwachtingen. Als de overheid bijvoorbeeld
de belastingen verlaagt zonder dekking in de toekomst, zal de consument daar
maar mondjesmaat op reageren. Hij voelt aan dat de rekening in de toekomst nog
komt. Andersom zouden harde bezuinigingen, die leiden tot een betere economie in
de toekomst, moeten leiden tot een relatief beperkte vraaguitval. Probleem is
dat veel kabinetsmaatregelen zo fundamenteel en ingrijpend zijn geweest dat de
consument nauwelijks kon inschatten wat het effect zou zijn. Kijk naar de
veranderingen in het zorgstelsel die begin dit jaar werden doorgevoerd. Pas nu
de rook optrekt en het perspectief duidelijk wordt, komen de bestedingen los.
Dat wijst er op dat de consument vanaf nu vooral hoopt op één boodschap van de
overheid: voorlopig even geen sterke verhalen meer, graag.

'Ik ga drie weken naar Spanje en naar VS'"Ik koop altijd bewust", vertelt André
Baerd. "Sowieso geef ik niet veel uit aan materiële dingen. In aanbiedingen
lijken spullen vaak goedkoop, maar je gooit ze al snel in de hoek. dan heb je ze
te snel gekocht, zonder goed na te denken. Nu zit ik in de AOW. Ik heb altijd
hard gewerkt en gespaard. Mede door een ziekte ben ik, met mijn vrouw, meer gaan
reizen. Dit jaar was ik twee maanden in de Verenigde Staten bij familie en
zeventien dagen in Spanje op vakantie. We gaan dit jaar nog drie weken terug
naar Spanje en ook nog een maand naar Amerika. Want weet je: we hebben ontdekt
dat je maar één keer leeft."

Consumptie stijgt... detailhandel pijler onder consumentenvertrouwen

LOAD-DATE: August 1, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              69 of 130 DOCUMENTS



                                NRC Handelsblad

                                 July 19, 2006

Ook topsporters laten zich verrassen door de hitte

BYLINE: Rob Schoof

SECTION: Sport; Pg. 11

LENGTH: 944 words

DATELINE: Rotterdam, 19 juli.


Door de hitte hebben sommige voetbalclubs een tropenrooster ingevoerd. Toch zijn
topsporters veel beter bestand tegen extreme warmte dan 'gewone' mensen, zegt
inspanningsfysioloog Gerard Rietjens van NOC*NSF.

Voetbalclubs hanteren tropenroosters. Duursporters beginnen de dag met zoute
bouillon, hijsen zich in ijsvesten. Drinken liters water, snakkend naar een
beetje schaduw. Atleten beleven de hitte op hun manier. Wachten met sporten tot
het is afgekoeld, is het advies aan 'gewone' burgers. Maar de Tour of een
triatlon wachten niet tot zonsondergang.

Wie ongetraind sport in de hitte, loopt kans op duizeligheid, misselijkheid,
hoofdpijn, kramp, desoriëntatie of bewusteloosheid, als gevolg van
oververhitting of uitdroging. Topsporters zijn beter bestand tegen extreme
warmte, zegt inspanningsfysioloog Gerard Rietjens van sportkoepel NOC*NSF. Hij
is gespecialiseerd in inspanningen in de hitte en bereidde Nederlandse atleten
voor op de hitte van de Spelen van Athene (2004). Dat doet hij ook voor 'Peking
2008'.

De temperatuur in het lichaam, de kerntemperatuur, stijgt als iemand gaat
sporten. Bij marathonlopers of wielrenners kan die oplopen tot 40 graden. "Het
lichaam wordt handiger in het afvoeren van de warmte naarmate iemand vaker
traint." Ongetrainde personen krijgen in de hitte problemen, omdat hun lichaam
die 'handigheid' niet heeft - met soms zeer ernstige gevolgen.

Zweten koelt het lichaam, maar veroorzaakt ook uitdroging. Dat moet worden
gecompenseerd met water. Maar dat kan niet onbeperkt: te veel water drinken kan
fataal zijn, zegt Rietjens. "Tijdens sommige marathons in de hitte, zoals die
van Austin in Texas, vallen jaarlijks doden doordat lopers te veel drinken. Dan
wordt de balans tussen vocht en zout in het lichaam verstoord. Dat gebeurt
vooral bij de mindere lopers, die er langer dan vierenhalf of vijf uur over
doen."

Sommige atleten, zoals duursporters, maar ook hockeyers of voetballers, kunnen
in een uur drie liter vocht verliezen door het zweten. "Zulke hoeveelheden zijn
bijna niet aan te vullen", zegt Riet-jens. Daarom worden koolhydraten toegevoegd
aan het drinkwater, zodat de vochtopname sneller verloopt. Maar een probleem is
dat het dorstgevoel van atleten achterloopt bij het vocht dat zij nodig hebben,
dus moet de vochtinname zorgvuldig worden gepland. Rietjens ergert zich aan
sportbonden die beperkende regels instellen tijdens wedstrijden, zoals
marathonlopers die pas na een bepaald aantal kilometers eten of drinken mogen
aannemen. "Het is te zot voor woorden dat er allerlei strenge regels zijn tegen
doping, maar normale zaken als drinken worden ingeperkt."

Toch laten topsporters zich ook verrassen door de hitte. Afgelopen weekeinde
ging de jonge Amerikaanse golfster Michelle Wie onderuit tijdens de John Deere
Classic in het Amerikaanse Sylvis. Ze werd door de extreme hitte met
buikklachten en ademhalingsproblemen op een brancard afgevoerd.

Ook tennisster Michaëlla Krajicek kreeg al eens te maken met oververhitting. In
januari moest zij tijdens de Australian Open na een half uur in de derde ronde
opgeven, nadat zij in de bloedhete Rod Laver Arena last kreeg van maagpijn,
hoofdpijn en brandende ogen.

De tennissers op het Dutch Open strijden deze week in Amersfoort tegen de
warmte, maar toernooidirecteur Hans Felius heeft nog geen klachten van spelers
ontvangen. "Die zijn topfit en kunnen makkelijk spelen met dertig graden of
meer." Felius overlegde maandag met de spelersvakbond ATP om te bekijken of
wedstrijden moesten worden uitgesteld boven een bepaalde temperatuur. "Maar
bijna geen enkel ATP-toernooi kent zo'n regel, alleen de US Open en de
Australian Open. Daar wordt boven de 35 graden niet gespeeld, omdat het te warm
wordt voor het publiek", zegt Felius. Hardcourtbanen weerkaatsen de hitte.
Daardoor loopt de temperatuur in hoge, komvormige tennisstadions nog verder op.

In de Tour is de hitte het gesprek van de dag. Renners slepen met bidons, doen
hun shirts zover mogelijk open om af te koelen. Sportartsen vrezen dat renners
hun fysieke grenzen naderen, zoals de Nederlander Berend Nikkels. Hij vindt dat
lange etappes in extreme temperaturen uit medisch oogpunt moeten worden
gehalveerd. "Het is gewoon te warm om onder deze omstandigheden vijf uur aan
topsport te doen", zei Nikkels vorige week in deze krant. "Dat is echt ongezond.
[...] Een renner krijgt onherroepelijk last van warmtestuwing, kan zijn warmte
niet meer kwijt."

Volgens Rietjens is het belangrijkste dat sporters goed acclimatiseren. Ze
moeten twee weken van tevoren beginnen met trainen in de temperaturen die
tijdens een evenement worden verwacht. Daarbij is behalve de temperatuur ook de
luchtvochtigheid van belang. "In Peking krijgen we te maken met 29 of 30 graden,
maar bij een hoge vochtigheid kan dat voelen als vijftig graden. Je moet de
trainingen langzaam opbouwen."

Verder is de kleding van groot belang. NOC*NSF investeerde de afgelopen jaren
veel in verkoelende materialen, zoals warmtewerende en -afdrijvende pakken voor
roeiers, maar ook in ijsvesten. Rietjens: "Je kunt daarmee de kerntemperatuur
van het lichaam omlaag brengen, zodat het langer duurt voordat het lichaam een
hoge temperatuur heeft bereikt." Waardoor een atleet langer kan presteren. Zoals
een wielrenner een bidon water over zijn hoofd doet - wat eigenlijk een vorm van
"extern zweet aanbrengen" is. Maar sommige reflexen bereiken precies het
omgekeerde effect, zoals tennissers die in de hitte een droog shirt aandoen.
"Elk druppeltje zweet dat op de grond valt heeft zijn werk niet kunnen doen.
Thermofysiologisch gezien kun je beter een nat shirt aanhouden."

Golfster Michelle Wie wordt afgevoerd met ademhalingsproblemen.

LOAD-DATE: July 19, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              70 of 130 DOCUMENTS



                                NRC Handelsblad

                                 July 14, 2006
                                    vrijdag

Onze man aan de dode grens;
In 'De woestijn der Tartaren' trof Dino Buzzati de menselijke natuur in de roos

BYLINE: GER GROOT

SECTION: Pg. 18-19

LENGTH: 1543 words


De Italiaan Dino Buzzati was de auteur van één boek, en dat  imposante boek uit
1940 is nu opnieuw vertaald. 'De woestijn van de Tartaren' maakt duidelijk dat
iedere onderneming gedoemd is tot mislukking.

Als een roman met een sterk openingsbeeld de helft van het pleit gewonnen heeft,
dan kan De woestijn van de Tartaren van de Italiaanse schrijver Dino Buzzati al
na zo'n vijftien bladzijden niet meer stuk. De jonge luitenant Giovanni Drogo is
op weg naar zijn eerste standplaats, de Vesting Bastiani, die verder weg ligt
dan hij dacht. Op zijn tocht door de bergen van een niet nader genoemd land,
passeert hij verlaten forten die stuk voor stuk zijn bestemming niet blijken te
zijn.

Tenslotte doemt de vesting voor hem op, aan de rand van een woestijn waar sinds
mensenheugenis niemand meer is waargenomen en die de grens van het rijk vormt.
'Op de hele rondegang langs het hoofdgebouw, over de muren, langs de redoutes,
zag je tientallen schildwachten, het geweer geschouderd, volgens een vast schema
heen en weer lopen, elk een klein stukje. Als slingeruurwerken tikten ze de tijd
weg, zonder de betovering van die immense eenzaamheid te verbreken.'

In die passage ligt de hele roman al samengebald, vervat in een beeld van
desolate grootsheid die het niet verwonderlijk maakt dat De woestijn van de
Tartaren in 1975 door Valerio Zurlini op beeldschone wijze verfilmd kon worden.
Als locatie diende daarbij de sprookjesachtige Iraanse vestingstad Bam, die
inmiddels door een aardbeving grotendeels is verwoest.

Ook dat natuurgeweld behoort in zekere zin tot de strekking van de roman die
Buzzati aan de vooravond van de Tweede Wereldoorlog schreef. Iedere menselijke
onderneming is gedoemd tot mislukking, zo maakt deze imposante roman duidelijk.
Om aan het vooruitzicht van vergeefsheid niet ten onder te gaan, ontkomen we er
niet aan ons vast te klampen aan het geloof in een levensmissie, hoe illusoir
die ook moge zijn.

Giovanni Drogo is in De woestijn van de Tartaren de belichaming van die gang van
hoop via langzame deceptie naar ultieme teleurstelling. In de Vesting Bastiani
zal hij zijn eerste militaire sporen moeten verdienen. Maar welk heldendom kan
hem beschoren zijn in een halfvergeten bolwerk aan wat een van zijn kameraden
direct bij zijn aankomst al 'een dode grens' noemt Drogo wil zo snel mogelijk
weer weg, maar zwicht voor zijn overste die hem bezweert althans enkele maanden
te blijven. Die maanden worden jaren en uiteindelijk decennia.

Al die tijd gebeurt er vrijwel niets in de Vesting Bastiani. Officieren en
soldaten spreken zichzelf moed in met de tegen wil en dank volgehouden hoop dat
ooit vanuit de woestijn de vijand zal kunnen opdagen. In de tussentijd klampen
ze zich vast aan de meticuleuze uitvoering van het militaire reglement, dat een
doel op zichzelf wordt - zelfs wanneer het leidt tot de zinloze dood van een
soldaat die bij het betreden van de vesting het wachtwoord niet kan geven en
daarom als mogelijke vijand wordt doodgeschoten, al weet iedereen precies wie
hij is.

Een enkele keer gaat er een siddering door het fort, dat door Buzzati tastbaar
wordt opgeroepen in de bijna poëtische terminologie van de vestingbouw, met haar
grachten, kazematten en valhekken. Dan wordt er in de woestijn iets waargenomen:
een gezadeld paard dat het teken zou kunnen zijn van een oprukkende legermacht,
of groepen mensen die bij nader inzien onschuldige landmeters of wegwerkers
blijken te zijn. Na iedere teleurstelling zakt het moreel verder weg en moet het
reglement eraan te pas komen om met nóg grotere verbetenheid de militaire geest
in te scherpen. Dat de vesting ook in de ogen van het militaire opperbevel haar
betekenis verloren heeft, blijkt wanneer de bemanning ervan van de ene dag op de
andere wordt gehalveerd.

Weergaloos beschrijft Buzzati de gestage verloedering waaraan Giovanni Drogo ten
offer valt. Daarbij heeft hij vaak aan een enkel detail genoeg: van Drogo's
wegkwijnende wil om te worden overgeplaatst tot de fysieke vermoeidheid die hem,
vele jaren later, de trappen in de Vesting niet meer met sprongen maar trede
voor trede doet nemen. Langzaam sijpelt in zijn geest de vergeefsheid binnen,
terwijl zijn wereld ineenschrompelt tot die van de militaire routine in een
mannengemeenschap aan de rand van de beschaving.

De stad met haar verfijning, haar sociale leven en vooral haar vrouwen
vervluchtigt tot een droombeeld waarin Drogo, na vier jaar eindelijk enkele
maanden met verlof, zich niet meer thuis weet. Zelfs de tijd tikt voor zijn
vrienden van weleer, inmiddels huisvaders en zakenlieden, anders weg dan voor
hem, gevangen als hij is in de cyclische orde van appel, wachtlopen en af en toe
promotie.

Buzzati is echter een te subtiele auteur om Drogo's Werdegang alleen maar te
beschrijven als een capitulatie. De orde waaraan hij zich overgeeft schenkt hem
een bijna heimelijk gevoel van geborgenheid die verder gaat dan gemakzucht. In
Drogo strijden de grootse dromen van zijn jeugd met de nogal sjofele
werkelijkheid waarin heldendom vooral vanaf een afstand gelukkig maakt. Vervuld
toont het leven zich gewoonlijk eerder op het moment waarop iemand zich
simpelweg op zijn plaats voelt, opgenomen in een alledaagsheid die hem maakt tot
wat hij is.

Daarmee wordt Drogo de pantoffelheld die ieder mens in wezen is, maar toegeven
kan hij dat onder geen beding. Elkeen leeft nu eenmaal bij gratie van de droom
van het Grote dat in het verschiet ligt. En aan het slot van het boek nemen de
zaken inderdaad een keer. Al veertig jaar zit Drogo, inmiddels majoor, al in de
Vesting wanneer hij op een ochtend wordt gewekt door de kreet: 'Ze komen!' Dan
heeft het leven zijn wreedste tournure echter al gemaakt. Drogo is te ziek om in
het gevecht nog nuttig te zijn. Met veel egards wordt hij onder luid protest in
een koets gezet en huiswaarts gestuurd. In de oorlogshandelingen loopt hij
alleen maar in de weg.

Zo ziet Drogo zich aan het slot van zijn leven het lot ontgaan dat daaraan op de
valreep nog zin had kunnen geven. In zijn koets ziet hij hoe verse troepen hem
in omgekeerde richting voorbijrijden en zich vrolijk maken over 'die oude'. In
een herberg voert hij tenslotte zijn eerste en laatste werkelijke gevecht - met
de dood die zijn kamer binnensluipt. Hij verliest en kijkt nog één keer naar
buiten. 'Dan', zo schrijft Buzzati in zijn slotzin, 'in het donker, hoewel
niemand hem ziet, glimlacht hij.'

Toen Buzzati De woestijn van de Tartaren schreef, had hij al twee novellen op
zijn naam staan en verdiende hij zijn brood als nachtredacteur bij de Corriere
della Sera. Aan die laatste ervaring ontleende hij het idee van het boek dat hem
wereldberoemd zou maken. 'Al mijn oudere collega's,' zo zou hij later vertellen,
'hadden in hun jeugd de hoop gekoesterd op een briljante carrière: wereldreizen,
grote reportages, etc. Maar langzamerhand waren ze in de redactie vastgeroest en
hadden ze hun dromen opgegeven. In die arbeidsmonotonie zag ik het lot van de
gewone man, die naar een grote gebeur- tenis toewerkt, en die op het laatste
moment ziet ontglippen.'

Het wantrouwen dat licht gewekt wordt ten opzichte van een soldatengeschiedenis
in de hoogtijdagen van het Italiaanse fascisme, is dan ook volkomen misplaatst.
Bij Buzzati is het oorlogsverlangen bij voorbaat tot frustatie gedoemd en krijgt
het militaire zo'n grotesk gezicht dat het bijna een wonder is dat het boek in
1940 heeft kunnen verschijnen. Direct na de oorlog werd het een wereldsucces dat
perfect paste in het existentialistische levensgevoel van Sartre en vooral
Camus. Jacques Brel zou zich aan het eind van de jaren vijftig nog door het boek
laten inspireren bij het schrijven van zijn chanson 'Zangra', met als slotregel:
'Daar is de vijand. Ik word geen held'.

Wellicht danken we het aan de hernieuwde populariteit van Camus dat ook deze
roman van Buzzati internationaal opnieuw de aandacht krijgt die hij verdient.
Als opstapje daarvoor werd in Nederland al eerder zijn roman Een liefde
heruitgebracht. Dat boek, over de passie van een middelbare man voor een jonge
callgirl, verscheen bijna vijfentwintig jaar na De woestijn van de Tartaren en
houdt zich - met zijn geur van Italiaans neorealisme, vermengd met een vleugje
dolce vita - hoogstens in de schaduw daarvan staande.

In weerwil van een uitgebreid oeuvre van verhalen- en dichtbundels,
toneelstukken en zelfs operalibretti is Buzzati uiteindelijk de auteur van één
boek gebleven. De alleskunner, die zelfs een verdienstelijk schilder schijnt te
zijn geweest (al is dat aan het door hem ontworpen omslag van de roman niet af
te zien), trof de menselijke ziel éénmaal in de roos en schiep een literair
monument, dat nu in de prachtige vertaling van Anthonie Kee eindelijk opnieuw in
het Nederlands beschikbaar is.

Ook voor Buzzati, die de redactie van zijn krant uiteindelijk evenmin heeft
willen verlaten als Drogo de Vesting Bastiani, gelden daarom de woorden van een
vriend en die hem tot het schrijven van zijn meesterwerk inspireerden: 'In het
leven gebeurt uiteindelijk alles wat je wilt. Alleen op de verkeerde manier, te
laat en altijd maar ten dele.'

Dino Buzzati's boek inspireerde Jacques Brel nog tot 'Zangra'

Scène uit 'Il deserto dei Tartari', een film van Valerio Zurlini, gebaseerd op
de gelijknamige roman van Dino Buzzati (foto hieronder)

LOAD-DATE: July 14, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              71 of 130 DOCUMENTS



                                NRC Handelsblad

                                 July 11, 2006

Waarom Duitsers zo van 'Rudi' hielden;
zomerkijkers

BYLINE: Guus van Holland

SECTION: Media; Pg. 17

LENGTH: 530 words


Rudi Carrell moet wel een man van wezenlijk belang voor de samenleving zijn
geweest. Op de drie publieke Nederlandse zenders, goed gecoördineerd en dus
keurig over verschillende tijdstippen verdeeld, werden een biografische
documentaire, een oud interview op locatie en een bekroond programma van hem
vertoond. Alsmede een item over zijn waarde voor de Nederlands-Duitse
betrekkingen in het actualiteitenprogramma Nova. Wat wil een mens nog meer

Wat ik nog meer wilde, trof ik aan het einde van de avond op een Duitse zender
aan. Vanzelfsprekend op de Duitse televisie waarop Carrell veertig jaar heeft
geschitterd. Alles wat ik nog niet wist - en dat was na de vier Nederlandse
bijdragen veel - kwam op mij af. Duizelingwekkend bleek zijn populariteit in
Duitsland. Anderhalf uur onafgebroken werden op de ARD stukjes uit zijn talrijke
shows vertoond en vooral flitsen uit de talkshows waarin hij werd ondervraagd.

Noem een Duitse talkshow, van lichtvoetige tot serieuze aard, en Carrell was er.
Overal werd hij geconfronteerd met zijn zwakke Duits, zijn platte humor, zijn
eenvoud, slecht getimede grappen, lelijkheid en zijn drink- en rookgedrag.
Carrell is veertig jaar gefileerd door de intellectuelen en hun talkshows, zoals
zelden op Nederlandse televisie is vertoond. 'Rudi' hield overal stand, omdat
hij zichzelf en zijn présence zo kon relativeren. Dat waardeerde iedere Duitser.

In Rudolf Wijbrand Kesselaar genannt Carrell - fast ein Selbstporträt passeerden
bijna alle programma's de revue waarin hij aanwezig was. Samen met sterren uit
de internationale amusementswereld en uit de sportwereld. Muhammad Ali was zelfs
bereid in de boksring met 'gewone burgers' te boksen. En gelachen dat er werd.

Zeg maar eens dat Duitsers niet van humor houden. Van die Carrell-grappen
lustten ze wel pap. Zeker als ze over Hollanders en hemzelf gingen - zelfspot
was zijn grote kracht. "Lieber ein Holländer auf dem Fernsehen als zehntausend
auf der Autobahn". Of de sketch waarin hij vertelt hoe drie Nederlandse buren in
drie verschillende caravans naar het Gardameer met vakantie gingen, daar bij
elkaar aten, kaartten en dronken, en in karavaan naar huis reden. Nederlandse
kleinburgerlijkheid als vermaak voor Duitsers.

Nooit geweten dat een 'showmaster', zoals hij zichzelf noemde, zo populair kon
zijn. Nooit kunnen begrijpen waarom een 'entertainer' zo een volk in zijn greep
kan hebben. Een Nederlander nog wel, en nog wel in Duitsland. Geen Nederlandse
showmaster is in mijn beleving zo beroemd in Nederland.

Goed dat ik - in dit geval zeker - Duitse zenders kan ontvangen. Vier
Nederlandse programma's en al die necrologieën die gisteren en vandaag zijn
gepubliceerd hebben mij niet kunnen overtuigen van de aantrekkingskracht die
Rudi Carrell op Duitsers - intellectuelen en niet-intellectuelen - had. Daarvoor
had ik de fascinerende documentaire van de ARD nodig. Misschien is hij, zoals
Carrell in een serieus Duits praatprogramma eens gekscherend zei, toch een
"landverrader". Of zoals hij, hees en verzwakt door longkanker, begin februari
zei nadat hij de Goldene Kamera voor zijn oeuvre had ontvangen: "Mit dieser
Stimme kann man in Deutschland immer noch Superstar werden".

LOAD-DATE: July 11, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              72 of 130 DOCUMENTS



                                NRC Handelsblad

                                  July 7, 2006

'Wij blazen bij voorkeur negers op';
Jason Burke trekt langs de Talibaan, de beulen en de hartelijke moslims van Irak
en Afghanistan

BYLINE: Floris van Straaten

SECTION: Boeken; Pg. 29

LENGTH: 1123 words


Een reis over de lange weg van Kandahar naar Kabul vormde jarenlang een
regelrechte aanslag op het achterwerk van degene die zo onverstandig was deze
route te kiezen. Nog steeds trekken mijn billen samen bij de herinnering aan een
busreis in 1995 met een even vrome als hartelijke Talibaan-gids aan mijn zijde.
Ook akoestisch gezien vergde de reis het nodige incasseringsvermogen dankzij de
bandjes met oorverdovende Pashto-muziek, die de bebaarde islamitische strijders
later in de ban zouden doen. Te jolig en derhalve in strijd met de islam, vonden
ze bij nader inzien.

Was de hele weg maar onverhard geweest, dan was het leed nog te overzien
geweest. Maar het plaveisel was door bombardementen, passerende tanks en andere
zware voertuigen en een volstrekt gebrek aan onderhoud door de jaren heen
veranderd in een heuse gatenkaas. Om de paar meter zakten de wielen van de bus
weer weg in een diepe kuil en kregen het voertuig én de inzittenden een nieuwe
optater. Het was onmogelijk de 488 kilometer in één dag af te leggen. Een
overnachting in een schilderachtige herberg, waar men zij aan zij lag met luid
snurkende Talibaan-strijders en ander manvolk, was daarom onvermijdelijk.

De Britse journalist Jason Burke reisde in 1998 eveneens langs deze weg en, hoe
kon het ook anders, zijn aftandse taxi begaf het onderweg. Deels om de tijd te
doden kreeg hij in afwachting van de reparatie urenlang les van zijn Afghaanse
tolk in de beginselen van de islam. Zo leerde hij 'La illalllah alillah Mohammed
rasul illahah' uit zijn hoofd. 'Er is geen God dan Allah en Mohammed is zijn
profeet.' Je wist maar nooit of het niet nog eens van pas kwam. De titel van
Burkes boek is ontleend aan deze episode.

Met smaak beschrijft Burke, tegenwoordig verslaggever van het zondagsblad The
Observer, zijn wederwaardigheden in Afghanistan en andere islamitische landen,
in het bijzonder Irak. Zijn boek is echter per saldo nogal hybride uitgevallen.
Een reisboek is het niet, een systematische politieke analyse evenmin. Nu eens
schotelt hij ons reportages voor uit verschillende hoeken van de islamitische
wereld, dan weer bespiegelingen over de strijd tegen islamitische extremisten,
afgewisseld met meer persoonlijk getinte observaties. Als lezer krijgt men de
indruk dat Burke niet helemaal helder voor ogen stond wat hij wilde met zijn
boek.

Dat gebrek aan focus speelde hem al vroeg parten. In het begin van het boek
schetst Burke hoe hij in 1991 in een dolle bui met een studievriend in Iraaks
Koerdistan belandde om zich daar aan te sluiten bij de verzetsstrijders tegen
Saddam Hussein. De beide studenten hadden zelfs niet de moeite genomen de
kranten te lezen, laat staan zich te verdiepen in boeken over de hoogst
gecompliceerde politieke situatie in de regio, zo bekent Burke met ontwapenende
eerlijkheid.

De Koerden waren op dat moment net met westerse steun bezig zich na een periode
van bloedige onderdrukking te ontworstelen aan het regime van Saddam Hussein. De
geharde Koerdische 'peshmerga's' (letterlijk: zij die de dood in de ogen zien)
toonden zich gevleid door de belangstelling van de jonge buitenlanders maar
hielden het tweetal wijselijk ver van het slagveld.

'Ik zie nu dat de trip naar Koerdistan het begin vormde van een lang
leerproces', schrijft Burke met gevoel voor understatement. Daarna zet hij zijn
voornaamste boodschap uiteen. De islamitische wereld is geen monoliet maar een
enorme, gevarieerde en dynamische spirituele, culturele en politieke entiteit
die niet in termen van geografie, etniciteit of huidskleur is te vatten. Daarin
heeft Burke op zichzelf groot gelijk maar erg oorspronkelijk is die observatie
niet. Tallozen zijn hem voorgegaan.

Ook zijn stelling dat Al Qaeda niet het alles overheersende netwerk is, dat
achter elke grote aanslag door moslimradicalen in de wereld zit, is juist. Maar
ook dit is nogal een open deur. Slechts weinig serieuze waarnemers geloven
immers nog dat Osama bin Laden vanuit een grot in Afghanistan aan alle touwtjes
trekt. Hooguit vormt Al Qaeda een bron van inspiratie voor diverse lokale
terroristische groeperingen.

Op zijn best is Burke in de rol van verslaggever. IJzingwekkend is zijn
beschrijving van enkele executies in Kabul ten tijde van de Talibaan, onder
andere die van een vrouw die haar man met een hamer had doodgeslagen. Onthutsend
is ook het interview dat hij heeft met een beulsknecht van Saddam Hussein, die
door de Koerden was gevangen genomen. Op de vraag of hij ook wel eens nagels
uittrok, antwoordde de man verontwaardigd: 'Dat is een oude techniek. Dat doen
we niet meer, hoewel we soms tenen en vingers afsneden of amputeerden.' Ook
kinderen waren niet veilig voor deze bruut en zijn collega's.

Schokkend is ook de mededeling van een lid van een niet nader aangeduide
radicale groep in Bagdad, die Burke vertelt dat hij en zijn metgezellen om
racistische redenen bij voorkeur zwarte Amerikanen aanvielen. 'Het is een
bijzondere vernedering om bezet te worden door negers', aldus deze man. 'Soms
bliezen we een missie af omdat er geen negers waren die we konden doden.'

Burke is overigens de laatste om moslims in een louter negatief licht te
plaatsen. De meeste mensen die hij ontmoet zijn hartelijk, gul en behulpzaam.
Juist daarom ook blijft hij zich tot de islamitische wereld, in al zijn
diversiteit, aangetrokken voelen.

Minder overtuigend is de auteur in zijn analyse, die vaak wat simplistisch
aandoet. Zo betoogt hij dat de toekomst voor Irak er zonnig uitziet, omdat de
meeste gewone burgers niets liever willen dan een leven in welvaart en vrede en
niets ophebben met de radicalen. Met andere woorden, het zijn de politici en
militieleiders die voor onrust zorgen.

Burke miskent daarmee dat de huidige problemen voor een groot deel zijn terug te
voeren op het feit dat de drie voornaamste bevolkingsgroepen, shi'- ieten,
sunnieten en Koerden, elkaar geen centimeter gunnen en soms zelfs ronduit naar
het leven staan. Vooral in Bagdad en omgeving is dat een zeer ernstig probleem.
Burke rept merkwaardig genoeg met geen woord over dit etnische probleem van
Irak.

Zijn optimisme staat ook op gespannen voet met Burkes eigen correcte observatie
dat de groei van de radicale beweging voor een belangrijk deel wordt gevoed door
het gebrek aan economische vooruitzichten voor grote groepen jonge moslims. Met
de economie wil het nog steeds niet erg vlotten, juist doordat er zoveel onrust
is.

En de weg naar Kandahar Die is inmiddels met buitenlandse steun weer in
uitstekende staat gebracht. Maar door de wederopleving van de Talibaan is het
voor buitenlanders helaas te gevaarlijk geworden om zonder militaire begeleiding
langs deze route te reizen. Burke besloot daarom op zijn laatste reis maar te
vliegen van Kabul naar Kandahar.

De weg naar Kandahar

LOAD-DATE: July 7, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              73 of 130 DOCUMENTS



                                NRC Handelsblad

                                  July 7, 2006

Altijd weer terugkeren;
In Venetië met Thomas Mann

BYLINE: BAS MESTERS

SECTION: Boeken; Pg. 32

LENGTH: 563 words


Het Lido is het strand der stranden - in literaire zin althans. Hier situeerde
Thomas Mann zijn Dood in Venetië (1912). Hier verbeeldde hij de ultieme
decadentie omstreeks de eeuwwende 1900. Mann moest eens weten hoeveel erger het
allemaal zou worden in de 21ste eeuw.

Het is eind juni 2006. De zon brandt het leven uit de met toeristen overspoelde
stad. De hitte dwingt de bezoekers richting het Lido. En op zoek naar verkoeling
belanden ze op het publieke strand naast het voorname Grand Hotel des Bains waar
de beroemde Duitse professor Gustave Aschenbach zijn verlangen naar de jonge
knaap Tadzio uiteindelijk met de dood moest bekopen. De fascinatie voor de
jongen was groter dan zijn angst voor de cholera-epidemie waaronder de stad rond
1900 gebukt ging. Hij verloor zijn Duitse zin voor controle en dat werd hem
fataal in Manns novelle, magistraal verfilmd door Luchino Visconti.

Cholera is er niet meer in Venetië, decadentie is verworden tot vulgariteit. Een
te bruine badgast met strohoed, in de leeftijd van Aschenbach, tuurt met een te
bolle broek naar te jonge meisjes. Niet vanuit een maagdelijke baldakijntent
voor het beroemde hotel, maar rechtopstaand onder de betonnen pier.

Voor ons ligt een Rus die zich laaft aan een lauwe fles Ballentines-whisky. Het
zachte zeebriesje voert zijn zware lichaamsgeur en de alcoholdampen in onze
richting en dwingt ons tot een vlucht vooruit. De zee in. Een lauwe modderpoel
met een oneindige hoeveelheid slierten wier. Dat wier en de zuur geurende
schuimkoppen drijven ons het strand weer op. Douchen

Vergeet het maar. Het publieke strand biedt geen stromend water. Dat is enkel te
vinden op de vele privé-stranden van de hotels die veelal leeg zijn. Voor het
gewone volk rest de fontein die almaar hetzelfde water rondpompt.

Aan de bar - op weg terug naar de vaporetto, de Venetiaanse waterbus - beklaagt
een levenslustig Venetiaans meisje zich over haar stad. 'Om 23.00 uur sluit
alles. Als we met onze eigen boot een beetje vaart willen maken, krijgen we een
bekeuring. Ze hebben die zelfs al drie keer in beslag genomen.' Het meisje
droomt van reizen. En dan het liefst naar Amsterdam. Op haar T-shirt staat het
logo van coffeeshop The Bulldog.

In Venetië mag niks meer, klaagt ook de uitbater van een klein volksrestaurant.
"We hadden vorig jaar een tafel te veel buitengezet en kregen een boete van
65.000 euro."

Venetië leeft zijn leven na de dood. De stad die duizend jaar een trotse
republiek was, lijkt vervallen tot een dictatuur in handen van het toerisme. Het
wereldrijk Venetië handelt niet meer in stoffen, specerijen en goud, maar
verkoopt beelden en dromen. Dat was al zo ten tijde van Thomas Mann, maar dat is
nu meer dan ooit waar.

Vrijwel iedereen in Venetië leeft van de miljoenen toeristen die vinden dat ze
er ooit moeten zijn geweest. Die foto's maken van die prachtige façades in deze
Efteling voor volwassenen.

Een stad waar de gemeente de gondeliers net deze week heeft toegestaan om de
prijs voor een tocht naar andere tijden te verhogen. Van 73 euro voor vijftig
minuten naar 80 euro voor veertig minuten. Maar ook dit zal de
aantrekkingskracht van dit watertheater niet breken. Al was het maar vanwege een
van de etymologische verklaringen voor de naam van de stad: Venetië, Veni
etiam...keer ook terug.

Thomas Mann: De dood in Venetië. Athenaeum - Polak & Van Gennep, ? 8,95

Het Lido van Venetië, ca. 1910

LOAD-DATE: July 7, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              74 of 130 DOCUMENTS



                                NRC Handelsblad

                                  July 3, 2006

Hoe Hirsi Ali blanke elite verdeelde

BYLINE: Ali Eddaoudi

SECTION: Opinie; Pg. 09

LENGTH: 506 words


Hoe dom zijn we in Nederland wel niet als we ons door een leugenachtige Hirsi
Ali tegen elkaar laten uitspelen. Ze slaagde erin om zowat heel de politieke
arena van dit land tegen de moslims op te zetten en zaaide daarmee veel haat in
de samenleving.

Nooit hebben bevolkingsgroepen zo ver uit elkaar gestaan. Nu slaagt zij er
wederom in om de blanke Nederlandse elite van dit land zo ver te krijgen dat ze
elkaars bloed wel kunnen drinken. Wat een toestand, en deze is, eerlijk gezegd,
vanaf de uitzending van Zembla ook erg voorspelbaar voor mij geweest. Het
opblazen van dit kabinet is zelfs voor de makers van Zembla iets te
vooruitstrevend.

Dat het om Rita Verdonk en haar asielbeleid ging in de befaamde uitzending was
mij wel duidelijk geworden. Maar dat vervolgens heel politiek Nederland zich
laat opblazen, daar kan menig terrorist nog een voorbeeld aan nemen. Zo doe je
dat in ons polderlandje!

Hirsi Ali heeft haar paspoort terug en lacht zich rot daar ver over de oceaan.
Wat kan een simpele leugenachtige ex-asielzoeker voor commotie zorgen zeg. Heeft
dat met haar intelligentie te maken, haar neus voor strategisch handelen of is
het puur toeval en eerder te wijten aan de simpelheid van politiek Nederland

Geen van allen rept nog met een woord over haar verhaal dat ze volledig heeft
verzonnen om dit land binnen te komen. Niemand maakt zich nog zorgen om het
begrip rechtvaardigheid en schrijnende gevallen, zoals wij die de afgelopen
jaren hebben gekend.

Ik moet denken aan de bekende Turkse familie uit Amsterdam met een naaiatelier.
Het Irakese gezin dat op dit moment ook met uitzetting bedreigd wordt wegens het
opgeven van een valse naam, waar de vader van dit gezin zelf op terug is
gekomen. Hij had spijt en wilde graag zijn echte naam behouden, vluchtte voor de
dictator die wij zelf verdreven hebben en nu sturen we hen gewoon terug.

Hirsi Ali is in werkelijkheid geen asielzoeker en vluchtte voor niets anders dan
haar ontevreden leven in Afrika. Te vergelijken met al die zwarte mensen die de
Middellandse Zee oversteken en hun leven wagen om het geluk te vinden.

Politiek Nederland, inclusief de linkse partijen SP, PvdA en GroenLinks zijn te
laf om dit aan te kaarten. In plaats daarvan willen ze een generaal pardon voor
al die andere gevallen.

Ik begrijp hun medeleven, beweegredenen en politieke motivatie. Maar het getuigt
niet van daadkracht, voldoende overtuiging dat men het landsbelang vooropstelt.
Laat staan dat de Tweede Kamer vertrouwen uitstraalt. Nederlandse politici zijn
gewoonweg niet charismatisch genoeg en dat bewijst deze crisis weer!

Ik hoop dat het niet bij nieuwe verkiezingen alleen blijft, maar dat de partijen
eens een keer het gewone volk en hun ideeën opnemen in hun elitaire partijtjes.
Want wie slikt deze onzin nog van zowel de oppositie als de regering

Balkenende is niet het enige probleem, hij is slechts het slachtoffer van een
impulsieve minister en een VVD-fractie die zich op niets anders dan allochtonen
en moslims heeft weten te focussen. God straft meteen zullen we maar zeggen!

LOAD-DATE: July 3, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              75 of 130 DOCUMENTS



                                NRC Handelsblad

                                 June 27, 2006

SECTION: Opinie; Pg. 6

LENGTH: 2273 words


Bij de uitreiking van het eerste Jaarbericht Bevolkingsonderzoek door de
Gezondheidsraad (NRC Handelsblad, 20 juni) zei minister Hoogervorst zich zorgen
te maken over de "wildgroei aan gezondheidstests" die alom verkrijgbaar zijn. In
een in 1999 door de Raad voor de Volksgezondheid & Zorg uitgebracht rapport over
zelftesten wordt dit al het 'zelfbeschikkingsrecht van het individu' genoemd. De
markt speelt hier op in met een al maar groeiend aanbod in de winkel,
commerciële laboratoria of via internet, terwijl de kwaliteitseisen en het
toezicht onduidelijk zijn, zeker voor de burger. Daarbij is er nog het vermoeden
dat ook testen worden aangeboden op niet bestaande biochemische verbindingen of
soms voor een niet breed erkende ziekte of aandoening. Zeker zonder
betrokkenheid van een arts is dit extra zorgwekkend.

Dat het bij deze testen, zoals de Gezondheidsraad aangeeft, vaak ontbreekt aan
'onderscheidend vermogen' waardoor een niet eenduidige uitslag ontstaat of een
goede interpretatie daarvan niet mogelijk is, wordt onderschreven door de
Nederlandse Vereniging voor Klinische Chemie en Laboratoriumgeneeskunde (NVKC).
Het zijn de klinisch chemici die in de ziekenhuis- en huisartsenlaboratoria
verantwoordelijk zijn voor de validatie en de juiste uitvoering en interpretatie
van (klinisch chemische) laboratoriumdiagnostiek; een proces dat is omgeven met
zeer strenge kwaliteitseisen. De NVKC denkt aan het ontwikkelen van
kwaliteitsnormen en een keurmerk waarmee het kaf van het koren in deze testmarkt
kan worden gescheiden. De NVKC geeft op haar website aan het publiek de
gelegenheid om vragen over testen te stellen en werkt aan de beschikbaarheid van
toegankelijke en onafhankelijke achtergrondinformatie teneinde deze normen ook
meetbaar te maken voor het individu of de patiënt. Daarnaast biedt een aantal
klinisch chemische laboratoria nu al de mogelijkheid aan individuen om zelf een
hoogwaardige laboratoriumtest aan te vragen als alternatief voor de zelftest; de
NVKC werkt aan landelijke protocollering van deze dienstverlening.

Dr. H. Storm

voorzitter NVKC

Aangaande de zaak betreffende de afscheidsrede van Van der Horst het volgende.
Allereerst zij opgemerkt dat artikel 1.6 van de Wet Hoger Onderwijs en
Wetenschappelijk Onderzoek (Whoho die sinds 2002 het Academisch Statuut
vervangt) niet voor niets met nadruk de academische vrijheid verankert in de
basis van de wet. Deze vrijheid garandeert immers de wetenschappelijke staf van
de instellingen het recht zijn (al dan niet goed gefundeerde) mening uit te
spreken, los van enige politieke, commerciële of religieuze dwang.

Dit recht geldt in het bijzonder voor de vertrekkende hoogleraar, die daardoor
de kans krijgt zijn opgedane ervaringen in perspectief te brengen, een
mogelijkheid die hij (te) vaak moet ontberen tijdens zijn carrière,veelal om
strategische redenen.

Natuurlijk dient hierbij rekening gehouden te worden met ethische aspecten.
Artikel 1.7 van dezelfde wet zegt hierover dat het bestuur van de Universiteit
(dus niet de rector alleen) daarvoor richtlijnen vaststelt. Opvallend is dat
daar in de verslagen over deze affaire nergens sprake van is.

Het zijn daarenboven de decanen, en niet de rector of een commissie, die
algemene richtlijnen voor de wetenschapsbeoefening kunnen doen uitgaan en
bewaken (Whoho art. 9.15)

M.S. Elzas

Wageningen

De interviews met rector magnificus Gispen van de Universiteit Utrecht in deze
krant van 22 juni en met andere Nederlandse rectores op 24 juni zijn in meer dan
één opzicht onthullend. Uit alles blijkt dat de rectores de vraag voorgelegd
hebben gekregen of zij zouden ingrijpen wanneer een hoogleraar iets zou
schrijven of zeggen dat wetenschappelijk onverantwoord is, maar niet de vraag
die de kern van het Utrechtse conflict vormt, namelijk: zou u ingrijpen als
iemand een tekst schrijft waarvan u vreest dat er boze reacties van de kant van
moslims op zouden kunnen komen Opnieuw wordt op deze wijze de suggestie gewekt
dat het het wetenschappelijk niveau van de gewraakte afscheidsrede was waar het
conflict om draaide, terwijl het in feite een kwestie van angst voor
islamitische gevoeligheden en van politieke correctheid was.

Verbijsterend is het te lezen dat rector Van der Duyn Schouten van Tilburg vindt
dat hij "te allen tijde moet kunnen ingrijpen in wat een hoogleraar schrijft of
uitspreekt". Hij heeft kennelijk geen enkel benul van academische vrijheid.
Vreemd is verder dat Gispen op een zeker moment weliswaar de
veiligheidsproblematiek noemt maar dat nergens aankoppelt en merkwaardigerwijze
verwijst naar de beveiliging die hij enkele dagen nodig had tijdens de
Debye-affaire, alsof dat iets uitstaande zou hebben met de vermeende
veiligheidsrisico's van mijn afscheidsrede. Het is een non-argument.

Misleidend is ook dat hij zegt op mijn vraag of ik dan niets mocht zeggen over
het huidige antisemitisme geantwoord te hebben: "Natuurlijk, dat is jouw zaak."
Want toen ik daarop vroeg of dat ook over het islamitische antisemitisme mocht
gaan, zei hij 'nee'. Maar dat vermeldt rector Gispen niet.

Prof. Pieter W. van der Horst

Zeist

Er blijkt instemming te bestaan bij het merendeel van de collega-rectoren van de
Utrechtse rector magnificus, die de hoogleraar Van der Horst adviseerde
wijzigingen aan te brengen in de tekst van zijn afscheidscollege (NRC
Handelsblad, 24 juni). Voor de potentiële slachtoffers, de collega's,
niet-bestuurders, van de desbetreffende hoogleraar, ligt dat vermoedelijk
anders. Hoogleraren en andere wetenschapsbeoefenaars moeten de vrijheid hebben
impopulaire standpunten te verkondigen, mits die op wetenschappelijke basis
berusten. Dat heeft collega Van der Horst willen doen. Hij zou eventuele
negatieve reacties achteraf hebben moeten aanvaarden. Dat hij voor het 'advies'
van de rector is bezweken, valt te betreuren, maar belangrijker is dat de rector
er niet verstandig aan heeft gedaan te proberen de tekst van het
afscheidscollege vooraf te beïnvloeden.

Misschien was de rector niet 'bang', zoals in het hoofdartikel in deze krant van
19 juni is gesteld, maar onverstandig was het wel. Gaat hij voortaan alle
afscheidscolleges en oraties van zijn zegel van goed- of afkeuring voorzien Dat
valt niet te hopen. Het zou een ingrijpen in de academische vrijheid betekenen
en dat is onaanvaardbaar.

P.R. Baehr

honorair hoogleraar rechten van de mens, Universiteit Utrecht

Dirk Vlasblom stelt in NRC Handelsblad van 18 juni een interessante
sociaal-wetenschappelijke kwestie aan de orde: wat is de reikwijdte van
uitspraken die gebaseerd zijn op een gering aantal (overigens wel zeer
indringende) gesprekken met enkele personen uit een bepaalde categorie Er is
echter een verkeerd voorbeeld gekozen door te verwijzen naar een zojuist
verschenen boek over loverboys dat door vier medewerkers en mijzelf is
geschreven. Ons inzicht zou hoofdzakelijk gebaseerd zijn op interviews met niet
meer dan dertien van zulke knapen. Dat is echter niet zo, in tegendeel zelfs.

In deze studie is gebruik gemaakt van de etnografische methode en daarbij hebben
we geteld en gemeten waar dat maar kon. Om de omvang van het verschijnsel te
bepalen zijn allerlei typen van 'waarnemers' in het onderzoek betrokken. Er is
met prostituees gepraat, met hulpverleners en politiemensen. Er is op de Wallen
van Amsterdam geobserveerd (gecontroleerde observatie: nemen politiemensen en
hulpverleners op hetzelfde traject dezelfde souteneurs en hun prostituees waar);
een bestand van 76 bekende pooiertypen van de politie is nader bekeken; er is
onderzoek gedaan in justitiële dossiers. Op 52 Amsterdamse scholen is met behulp
van een telefonische enquête 'gemeten' in hoeverre men last heeft van loverboys,
er zijn bordeelhouders ondervraagd en per internet-enquête hebben 298 klanten
van prostituees hun ervaringen aan ons gemaild. Een klas van vijftig studenten
in de criminologie is in 13 Nederlandse gemeenten uitgezwermd om vast te stellen
of en hoe meisjes voor de prostitutie worden geworven.

De interviews met 13 loverboys zijn verwerkt in niet meer dan één van de zeven
hoofdstukken in ons boek, de rest gaat over al het andere onderzoeksmateriaal.
Het verbaast ons de redacteur kennelijk niet de moeite heeft genomen om kennis
te nemen van de inhoud van ons boek.

Frank Bovenkerk

Hoogleraar criminologie Utrecht

In de Opinie & Debat van 3 juni spreken Max Kohnstamm en Geert Mak in 'Een
wereldramp dreigt - tenzij we oog krijgen voor de ander' hun grote bezorgdheid
uit over de huidige polarisatie in de wereld. We moeten, al was het maar voor
ons eigen lijfsbehoud, oog krijgen voor de ander, vinden ze.

Maar dit is niet zo makkelijk in deze tijd waarin we telkens weer verleid worden
tot vijanddenken. Met name betreft dit de islam. Bij iedere nieuwe 'hype' doet
ieder, soms niet gehinderd door veel kennis van zaken, zijn zegje en de emoties
laaien hoog op. De zachte stem van de nuance heeft moeite boven het verbale
geweld uit te komen. Er is een kloof tussen de westerse en de islamitische
wereld, maar ook, en misschien meer nog, tussen diegenen in beide werelden die
de confrontatie zoeken en zij die blijven geloven in dialoog.

Confrontatie kan dienen om misstanden aan de kaak te stellen. Maar als op
confrontatie polarisatie volgt en we daarin blijven steken, komen we niet
verder. Laten wij, politici, journalisten, opinieleiders en gewone burgers
verder kijken, beter luisteren en beter denken voor we iets roepen. Laten we de
zachte stem van de nuance hoorbaar maken en zodoende oog en respect krijgen voor
de ander. Want we hebben als weldenkende en welmenende burgers een
gemeenschappelijk belang om de wereld voor iedereen leefbaar te maken en te
houden.

Hennie de Pous-de Jonge

auteur 'Reiken naar een nieuwe wereld'

In tegenstelling tot Max Kohnstamm en Geert Mak (Opinie & Debat, 4 juni), denk
ik niet dat de diplomatieke openingen in de kwestie-Iran zich lenen voor een
ombuiging van het 'wij-zij'-denken naar 'wij'-denken. Dat is alleen mogelijk
door een herinterpretatie van de recente geschiedenis, waarbij ik met name doel
op de val van de Muur in '89. De fluwelen revolutie opende namelijk de weg voor
constructief Europees gemeenschapsdenken, dus voor het denken in bovennationale
verbanden. Politiek is dat helaas niet uit de verf gekomen, getuige het feit dat
de EU in '89 haar kaarten op de VS heeft gezet. Gelukkig wordt het echter met de
dag duidelijker dat 'wij'-Europeanen daarmee op het vale paard (Openb. 6:8)
hebben gewed, met alle desastreuze gevolgen van dien.

Een wereldramp dreigt, om met Kohnstamm en Mak te spreken, tenzij Brussel
(vanuit historisch perspectief bezien) oog krijgt voor de cruciale betekenis van
de Wende en alsnog haar handelen daarop afstemt. Nederland zou daarin het
voortouw kunnen nemen. Daarvoor zal Den Haag wel afstand moeten nemen van de
(als het summum van de democratie aangeprezen) lijsttrekkers- en
parlementsverkiezingen, waarin niet het bijdetijdse (en daardoor hoopgevende)
bovennationale maar het achterhaalde (en daardoor moedeloos makende) 'ik-jij'-
en 'wij-zij'-denken hoogtij viert.

Wouter ter Heide

Zwolle

De wijze waarop Edward Luttwak probeert de argumentatie vóór een burgeroorlog in
Irak rond te krijgen is een abominabele drogredenering (Opiniepagina, 7 juni).
Landen als Portugal, Tsjechië, Slowakije, Spanje, Bulgarije, Letland en
recentelijk Georgië laten zien dat er nog zoiets bestaat als common sense, ofwel
gezond verstand als het gaat om een democratiseringsproces. De te geringe
hoeveelheid aan verzamelde feitelijke gegevens zijn veel te weinig voor zijn
deterministische wijze van redeneren. Een burgeroorlog in Irak kan dezelfde
gevolgen hebben als een conflict op de Balkan vanwege de religieuze en etnische
verhoudingen in die regio: Turkije dat bijvoorbeeld niet wenst dat de Koerden in
Irak zich afscheiden vanwege het gevaar van eenzelfde drang bij Koerden in
Turkije. Iran als overwegend sji'itisch land in een overwegend sunnitische
omgeving dat kan worden meegezogen in een intern Iraaks conflict met een
grotendeels sji'itische bevolking, hoewel het Iraans-Iraakse oorlog van weleer
voor nationalistische sentimenten heeft gezorgd et cetera.

Een uitvoerige 'kosten-baten'-analyse vooraf had ook bij Luttwak tot een andere
meer doordachte conclusie geleid.

René Besemer

Arnhem

In deze krant van 3 juni deed Rudy Rabbinge, hoogleraar en PvdA-senator, de
suggestie dat de landbouwsubsidies in Europa in de komende tien jaar gehalveerd
kunnen worden. Dit geeft aan dat de discussie te veel gericht wordt op een
ordinaire bezuiniging en niet gaat over de vraag waar we naar toe willen met
onze voedselvoorziening en het behoud van het platteland en/of het landelijke
gebied. Enkele feiten:

1. Het gemeenschappelijke landbouwbeleid in Europa is opgezet na de Tweede
Wereldoorlog met als belangrijkste reden het veiligstellen van de
voedselvoorziening binnen Europa.

2. Een aantal sectoren zoals de tuinbouw, de sierteelt en de intensieve
veehouderij ontvangt geen ondersteuning.

3. De totale kosten van het Europese landbouwbeleid bedragen slechts 1,5 tot 2
procent van de totale publieke uitgave.

4. De directe ondersteuning aan een melkveehouder per ha. is minder dan de
directe beheerskosten per ha bij de Stichting Natuurmonumenten.

Het toekomstige landbouwbeleid zal zich meer moeten richten op de wensen van
consument en maatschappij. Landbouw is enerzijds een economische activiteit en
anderzijds van belang voor het behoud van een leefbaar platteland. Dit betekent
ook dat dezelfde eisen moeten worden gesteld aan het productieproces bij
importproducten van buiten de EU als aan onze eigen EU-producten.

Siem Korver

Bijzonder hoogleraar Food, Farming and Agribusiness, Universiteit van Tilburg

LOAD-DATE: June 27, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              76 of 130 DOCUMENTS



                                NRC Handelsblad

                                 June 22, 2006

'Uitbreiding EU is pijn lijden';
Kort voor toetreding zorgen over gebrekkige Bulgaarse misdaadbestrijding

BYLINE: Wilmer Heck

SECTION: Nederland & Europa; Pg. 7

LENGTH: 1083 words

DATELINE: Rotterdam, 22 juni.


Roemenië en Bulgarije treden snel toe tot de EU, maar vooral Bulgarije baart
veel mensen groeiende zorgen. Doordat het land de garantie van lidmaatschap al
op zak heeft, maakt het nu weinig werk van de criminaliteitsbestrijding.

Wilmer Heck

Over zes maanden treden Roemenië en Bulgarije hoogstwaarschijnlijk toe tot de
EU. Daarmee stemde ook de Nederlandse Eerste Kamer vorige week in. "Wanneer dat
realiteit wordt, zullen wij hier van doen krijgen met een zeer ernstig
probleem", schreef professor Gerben Bruinsma twee jaar geleden in het
wetenschappelijke tijdschrift Justitiële Verkenningen. Hij is directeur van het
Nederlands Studiecentrum Criminaliteit en Rechtshandhaving. Destijds analyseerde
Bruinsma de misdaaddreiging uit de tien EU-landen die op 1 mei 2004 toetraden.
Zijn conclusie was dat Nederland daarvan weinig te vrezen had. Maar Bulgarije en
Roemenië waren vanwege hun "lange historie van veel georganiseerde misdaad" een
ander verhaal.

Uitzoeken of hij gelijk had, is lastig. Veel onderzoek is er niet. Bovendien is
de professor met verlof en laat hij weten niet meer met het onderwerp bezig te
zijn. Hoogleraar strafrecht Petrus van Duyne verwacht na toetreding een
toenemende "corruptie in de handel". Aanvankelijk treden Roemenië en Bulgarije
vooral toe tot de gemeenschappelijke markt. Grenscontroles op personen blijven
voorlopig gehandhaafd. In 'Criminaliteitsbeeld Oost-Europa 2002-2003', het meest
recente rapport over dit onderwerp, wordt verwacht dat opheffing hiervan,
waartoe ergens in de komende jaren wordt besloten, leidt tot extra smokkel en
binnenkomst van criminelen. Mede door het pas later toetreden tot het vrije
verkeer van personen verwacht Van Duyne niet direct een toename in mobiliteit
van criminelen. "En die mobiliteit is er nu ook al", zegt hij.

Volgens het Criminaliteitsbeeld Oost-Europa volgden 'scherpe stijgingen in
verdachtenaantallen' op opheffing van de visumplicht. Vooruitlopend op
EU-lidmaatschap mogen Bulgaren sinds april 2001 en Roemenen sinds maart 2002
zonder visum drie maanden in Nederland verblijven. Vooral de overlast in de
grote steden, variërend van zakkenrollerij tot illegale prostitutie, nam daarop
toe. Burgemeester Cohen van Amsterdam sprak van "overlast veroorzakende
illegalen" waar burgers en toeristen slachtoffer van werden. De Nederlandse
overheid reageerde door honderden Roemenen en Bulgaren met chartervluchten het
land uit te zetten. Bovendien werd een akkoord gesloten met de Roemeense en
Bulgaarse autoriteiten waarin beide landen beloofden de paspoorten van
uitgezette onderdanen voor meedere jaren in te nemen. Als Roemenen en Bulgaren
eenmaal EU-burger zijn, kunnen zij niet meer worden uitgezet. Inhouding van
paspoorten is ook na EU-toetreding een bevoegdheid van de lidstaten.

De voornaamste zorgen liggen echter op het gebied van de zware, georganiseerde
criminaliteit, waar de 'gewone burger' betrekkelijk weinig last van heeft. In
Criminaliteitsbeeld Oost-Europa 2002-2003 wordt een 'zorgwekkende groei' van de
Bulgaarse georganiseerde misdaad in Nederland gesignaleerd, 'die betrokken is
bij mensenhandel, vals geld, verdovende middelen en liquidaties'. Bulgarije was
destijds sterk in opmars als 'leverancier' van criminelen. Ondanks de sterke
toename maakten Bulgaren en Roemenen in die periode nog niet één procent uit van
het totale aantal verdachten. Door het ontbreken van onderzoek is onbekend welke
positie ze nu innemen en wat de invloed van EU-toetreding  is. In het
Criminaliteitsbeeld  werd aangedrongen op specifieke aandacht voor Balkanlanden,
maar gericht onderzoek is volgens het Landelijk Parket vervolgens nooit
uitgevoerd.

Volgens de woordvoerder van de Nederlandse hoofdcommissarissen hebben die "in
kleine kring zorgen geuit" over de komende EU-uitbreiding. Commentaar willen ze
niet geven.  Criminoloog Cyrille Fijnaut beklaagt zich over het gebrek aan
gegevens. Fijnaut: "Houd eens multinationale onderzoeken!" Over uitbreiding van
de EU met Roemenië en Bulgarije zegt hij: "het is pijn lijden, ook voor hen,
want er wordt veel van ze gevraagd. Die pijn duurt jaren, want de achterstand op
veel terreinen is groot. Maar op de lange termijn zou pas echt een probleem
ontstaan als wij het in de EU steeds beter krijgen en het in aangrenzende landen
als Roemenië en Bulgarije slechter gaat."

Fijnaut wijst op de mogelijkheden van effectieve politiesamenwerking als beide
landen toetreden. Maar uit recent onderzoek in opdracht van de Europese
Commissie blijkt in Bulgarije juist daar het probleem te zitten.  Een Duitse
deskundige, Klaus Jansen, werd eind februari naar Bulgarije gestuurd om daar de
criminaliteitsbestrijding te onderzoeken. Hij schreef een vernietigend rapport.
Jansen: "Dat Bulgarije nu al toetreedt is belachelijk. Als de Nederlandse
politie informatie over een in Amsterdam opererende Bulgaarse bende deelt met de
Bulgaarse politie kunnen die gegevens een half uur later in handen van die bende
zijn."

De Europese politieorganisatie Europol zegt geen onderzoek te doen naar
Bulgaarse EU-toetreding en verwijst door naar Jansen. Die zegt dat de Commissie
hem na zijn rapport liet vallen. "In de Bulgaarse pers ben ik op initiatief van
de autoriteiten belachelijk gemaakt. Eurocommissaris Olli Rehn heeft het daarna
nooit voor mij opgenomen. Het zal me niets verbazen als ze een niet-kritische
expert sturen die in het najaar mag rapporteren dat alles in orde is." De
woordvoerder van Rehn laat weten dat de Commissie niet wenst te reageren op de
"persoonlijke visie op de toekomst van meneer Jansen."

GroenLinks-europarlementariër Joost Lagendijk erkent dat het onverstandig was
Roemenië en Bulgarije al vroeg garanties op EU-toetreding te geven. Lagendijk:
"In Roemenië gaat het de goede kant op. In Bulgarije niet, door gebrek aan druk
uit de publieke opinie." Hij verwacht niet dat de Commissie in oktober de
regeringsleiders adviseert gebruik te maken van de optie om Bulgarije pas in
2008 toe te laten. "De 25 lidstaten kunnen alleen bij unanimiteit beslissen tot
een jaar uitstel. Ik denk dat de Commissie dat wil, maar ook weet dat er altijd
wel een lidstaat is die vanwege bijvoorbeeld commerciële belangen tegenstemt. Om
de geloofwaardigheid van de EU niet te schaden adviseert de Commissie gewoon
2007."

"Om de geloofwaardigheid van de EU niet te schaden adviseert de Commissie gewoon
2007"

Op 6 december 2003 werd de Bulgaarse topcrimineel Dimitrov geliquideerd op de
Dam in Amsterdam.  Een 37-jarige Nederlander werd hiervoor veroordeeld. (Foto
Hollandse Hoogte)

LOAD-DATE: June 22, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              77 of 130 DOCUMENTS



                                NRC Handelsblad

                                 June 21, 2006

Bacterie groot probleem voor ziekenhuizen;
Onderzoek naar MRSA:

SECTION: Binnenland; Pg. 3

LENGTH: 386 words

DATELINE: Rotterdam, 21 juni.


De ziekenhuisbacterie MRSA, die niet dood gaat van gangbare antibiotica, is
wereldwijd een groeiend gezondheidsprobleem. "De MRSA-situatie in ziekenhuizen
heeft de potentie om explosief te worden."

Dat schrijven prof.dr. Hajo Grundmann en drie collega's van het Rijksinstituut
voor Volksgezondheid en Milieu in Bilthoven in een overzichtsartikel over de
wereldwijde verspreiding en potentiële bedreiging van MRSA-bacteriën. Hun
artikel is vandaag gepubliceerd op de website van het Britse
medisch-wetenschappelijke tijdschrift The Lancet . Grundmann is projectleider
van het Europese surveillancesysteem voor antimicrobiële resistentie (EARSS).

"Gezondheidszorgautoriteiten moeten de mogelijkheid creëren om MRSA-besmettingen
snel te herkennen. Ziekenhuizen hebben de verantwoordelijkheid om strikte
voorzorgsmaatregelen te implementeren en handhaven. Anders veranderen
ziekenhuizen in plaatsen waar burgers niet langer in vertrouwen weer gezond
kunnen worden", schrijven de onderzoekers.

De MRSA-bacterie is in veel delen van de wereld de meest voorkomende bacterie
die resistent is tegen vrijwel alle gangbare antibiotica. MRSA is een ondersoort
van de bacterie Staphylococcus aureus, een veelvoorkomende bacteriesoort die bij
de mens bijvoorbeeld op de huid en in de neus leeft.

MRSA veroorzaakt in ziekenhuizen vaak ernstige infecties bij patiënten met een
verzwakte afweer. Bij gezonde mensen en buiten het ziekenhuis - maar vooral:
zonder de 'hulp' van antibiotica - gaf hij tot nu toe nauwelijks problemen, want
hij wordt op de potentiële groeiplaatsen weggeconcurreerd door bacteriesoorten
die sneller en beter groeiend.

Maar dat is aan het veranderen, schrijven de onderzoekers. MRSA wordt steeds
'fitter', doordat hij eigenschappen van andere bacteriën overneemt. MRSA komt
niet meer alleen in ziekenhuizen voor. In Nederland bleek in maart bijvoorbeeld
uit een steekproef dat één op de vijf van de varkensboeren drager van de
MRSA-bacterie is, tegen 3 op de 10.000 gewone Nederlanders. Veel varkens, die
veel antibiotica krijgen, zijn MRSA-drager.

Als MRSA onder de gewone bevolking steeds vaker voorkomt, kunnen ziekenhuizen
hun patiënten alleen beschermen door iedereen die wordt opgenomen te testen op
MRSA en iedereen in isolatie te verplegen tot de testuitslag bekend is. Die test
duurt nu nog enkele dagen.

LOAD-DATE: June 21, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              78 of 130 DOCUMENTS



                                NRC Handelsblad

                                 June 17, 2006

Schrikbeeld (2)

BYLINE: Bas Heijne

SECTION: Opinie & Debat; Pg. 19

LENGTH: 1038 words


De vraag was: hoe revolutionair is de revolutie Overal wordt gesproken van een
grote ommekeer. Onze wereld wordt niet langer van boven bepaald, maar van
onderop. Tijdgeestgoeroes roepen producenten van zowel geestelijke als materiële
goederen op zich snel over te geven aan de nieuwe tijd. Het is aanpassen of
sterven. Bedrijven moeten zich volledig op de vraag richten, kranten moeten
schrijven wat de lezer heeft bedacht, het onderwijs moet zich richten op wat de
leerling wil leren - kijk om je heen en je ziet hoe wijdverbreid het
revolutionaire elan is en hoe groot de overtuiging dat de wereld nooit meer
hetzelfde zal zijn.

Maar kijk nog eens goed en je ziet hoe ouderwets dat elan eigenlijk is. Iedere
afgekondigde revolutie gaat er vanuit dat de macht nu voortaan van onderop zal
komen, en bij iedere revolutie gaat de ideologie er vervolgens op fatale wijze
met de feiten vandoor. Steeds opnieuw wordt dezelfde denkfout gemaakt: dat de
mens in een veranderde wereld een andere mens zal zijn.

De verheerlijking van de consument als afgod door de denkers van de hedendaagse
elite verschilt in weinig van het gedweep met de arbeider door linkse
intellectuelen in de twintigste eeuw. Sterker nog: het zijn nog vaak dezelfde
mensen die zich eraan schuldig maken. Zoals veel ideologisch gestaalde linkse
types zich na de laatste eeuwwisseling tot een onverdraagzaam neoconservatisme
hebben bekeerd, zo verheerlijken voormalige gelovigen in de gewone man
tegenwoordig de individuele consument, die een hogere waarheid in zich zou
dragen. Vandaar die mantra van professor Cor Molenaar: "Luisteren is de grootste
uitdaging van de toekomst".

Niks creativiteit, niks oorspronkelijkheid - wie zijn afgod heeft gevonden,
hoeft zich alleen maar aan hem te onderwerpen. Dat is zo misselijkmakend aan dat
nieuwe geloof in de consument: de slaafse onderdanigheid die van de ware
gelovige wordt geëist. Wie iets te verkopen heeft, hoeft alleen maar neer te
zijgen in aanbidding. Ik ben een vacuüm - vul mij met uw wensen en gedachten.

De hoofdredacteur van de Volkskrant, Pieter Broertjes, stelt in zijn laatste
jaarrede voor het Genootschap van Hoofdredacteuren vast dat de papieren krant
voorlopig niet zal verdwijnen. Opgelucht instemmend citeert hij zijn nieuwe
goeroe, mediaprofessor Irene Costera Meijer, die het lezen van een krant als
volgt omschrijft: "Lekker even een moment voor jezelf, zoals Cup a Soup dat
gevoel weet op te wekken."

Heel de nieuwe ideologie - want een ideologie is het - ligt in dat stompzinnige
zinnetje besloten; het nieuwe geloof in zaligmakend consumentisme, het gedweep
met de 'belevingswereld' van de consument, inclusief de kokette verwijzing naar
populaire reclamespotjes. Het gaat niet meer om het product, maar om het gevoel
dat het product weet op te wekken - en nieuws moet vooral 'lekker' zijn, anders
heeft niemand er meer trek in. Dat veel lezers van de Volkskrant de laatste
jaren juist afhaken omdat de heersende toon hen net iets te 'lekker' is, net zo
'lekker' als een kop smakeloze instantsoep, wil er bij de hoofdredacteur niet
in. Het ligt allemaal aan de tijdgeest. Als het over zijn eigen krant gaat,
spreekt hij schaamtevol over 'de trage krant', alsof het over een hopeloos
achterhaald fenomeen gaat. Wie daar kanttekeningen bij maakt, is, geheel volgens
revolutionair gebruik, van de oude school, kortom, een dinosauriër. De jeugd
weet het beter - het zijn altijd vastgelopen oude knarren die dat zeggen.

Zo gaat dat met overtuigde gelovigen: het zijn de anderen die blind zijn.
Bewijzen die hun geloof dreigen aan te tasten, worden vorstelijk genegeerd. Dat
de 'trage' krant nrc.next een succes lijkt te worden en vooral lezers bij de
gratis kranten weghaalt, dat Oprah Winfrey via haar boekenclub miljoenen kijkers
overhaalde om de televisie uit te zetten en Tolstoj en Faulkner te gaan lezen,
dat juist jonge Volkskrant-lezers dol zijn op Jan Blokker, dat het Nieuwe Leren
op de middelbare school inmiddels tot een faliekante mislukking is verklaard,
het gaat allemaal in tegen het achterhaalde Cup a Soup-geloof van Costera
Meijer, maar het zal dat geloof niet aantasten.

Natuurlijk is de dynamiek tussen producent en consument veranderd, natuurlijk is
de invloed van de consument/burger/kiezer/krantenlezer direct voelbaar, maar dat
wil niet zeggen dat de verhoudingen wezenlijk anders zijn. Dat de consument
gemakkelijker voor zijn mening uit kan komen, inweblogs en opiniepeilingen, wil
niet zeggen dat hij eigenhandig zijn opinies vormt. Ook weblogs zijn reagerend
van aard, men beschouwt de wereld, men gaat in op wat men van anderen aangeboden
heeft gekregen.

Opinies en gedachten en smaak borrelen niet vanuit een onzichtbaar binnenste op,
ze worden in hoge mate bepaald van buitenaf. Juist in een in toenemende mate
geëgaliseerde wereld ontstaat als vanzelf de behoefte aan het afwijkende geluid,
de originele gedachte, de prikkelende stelling. Onze cultuur is een
pendulecultuur - wanneer de vraag naar het een is oververzadigd, ontstaat
vrijwel automatisch de vraag naar het tegenovergestelde. Teveel kabaal doet
behoefte aan stilte ontstaan, te veel vermaak een behoefte aan ernst, teveel
beeld een behoefte aan het woord.

Inderdaad, er is in de hele geschiedenis van de mensheid nog nooit iets verkocht
dat de consument niet wilde hebben - dat is gewoon een open deur. Maar het
gedweep met de 'belevingswereld' van de goeroes is niets anders dan het
oud-linkse, verbeten egalitarisme in een nieuw jasje. Het is helemaal geen
revolutie, het is mode.

Geen mens weet van nature wat hij wil. De bewering dat dat wel zo is, is een
ideologische of commerciële leugen, die het heilige geloof in het autonome
individu moet bevestigen. Die leugen wordt het best verbeeld door de actie van
de Postbank, waarbij de klant de illusie van eigenzinnigheid gegeven wordt
doordat hij zelf zijn giropasje mag ontwerpen. Die belofte van zelfbeschikking
is een commercieel handigheidje, waartoe de aanbieder door nieuwe techniek in
staat is gesteld. Het is niets meer dan dat.

Natuurlijk verandert onze cultuur voortdurend, natuurlijk gaat de pendule vaak
wel heel erg snel heen en weer. Het vereist vindingrijkheid om daar mee om te
gaan. Alleen talentlozen verschuilen zich achter de tijdgeest.

LOAD-DATE: June 17, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              79 of 130 DOCUMENTS



                                NRC Handelsblad

                                 June 12, 2006

Kamer wil openheid over doden  Uruzgan

SECTION: Binnenland; Pg. 3

LENGTH: 367 words

DATELINE: den haag, 12 juni.


Er moet meer openheid komen over de gevechten van Nederlandse militairen in
Afghanistan. Ook moet duidelijk worden of de uitrusting van de Nederlandse
militairen afdoende is.

Dat vindt de Tweede Kamer, nu blijkt dat Nederlandse commando's bij gevechten in
de Afghaanse provincie Uruzgan waarschijnlijke enkele tientallen vijandige
Talibaan-strijders hebben gedood. In de recente geschiedenis is het "niet eerder
voorgekomen dat Nederlandse militairen zo hebben moeten vechten", zei Henk
Morsink, hoofd van de Nederlandse Deployment Task Force, afgelopen zaterdag in
deze krant.

"Het kabinet moet geen doekjes winden om wat er is gebeurd", zegt Kamerlid Ormel
(CDA). Hij verwijst naar een brief die het kabinet vrijdag aan de Tweede Kamer
stuurde.

In die brief staat dat tot nu toe geen slachtoffers aan Nederlandse zijde zijn
gevallen, maar er staat niets in over mogelijk gedode Afghanen. Ormel wil "meer
bijzonderheden dan in de brief staan". Ook PvdA-Kamerlid Koenders wil weten:
"Zijn het alleen Talibaan Of misschien ook gewone burgers En om hoeveel mensen
gaat het"

In augustus begint in Uruzgan de 'opbouwmissie' van Nederlandse militairen. Op
dit moment worden hun kampementen opgebouwd. Tegelijk voeren Nederlandse
commando's verkenningen uit in het gebied. De gevechten vonden plaats tijdens
deze verkenningen.

De hardheid van de gevechten is voor de Tweede Kamer geen reden om de missie te
heroverwegen. Koenders: "Het is duidelijk dat de situatie is verslechterd. Maar
we wisten al dat dit een stabilisatiemissie is - geen vredesmissie."
VVD-Kamerlid Van Baalen: "Het is normaal dat je terugschiet als je in gevaarlijk
gebied bent en je wordt aangevallen. Dat zal vaker gebeuren, de komende twee
jaar." D66-woordvoerder Bakker: "Mijn stelling was altijd: dit gebied is niet
klaar voor stabilisatie. Dat blijkt nu. Maar we zitten er nu eenmaal."

Morgen praat de Tweede Kamer met het kabinet over de missie. Een vraag aan het
kabinet zal zijn of de militairen voldoende zijn bewapend. Van Baalen: "Ik ben
ervan overtuigd dat ook gewone soldaten deze situatie aankunnen. Maar hebben we
de juiste bewapening Gaan we in open jeeps rijden En zijn de containers waar de
soldaten in slapen voldoende sterk"

LOAD-DATE: June 12, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              80 of 130 DOCUMENTS



                                NRC Handelsblad

                                 June 10, 2006

Verslaafd aan de rauwe ruimte van het eiland;
De invloed van Oerol op internationale podiumkunsten is groot

SECTION: Thema; Pg. 2-3

LENGTH: 1440 words


Het aloude eiland Terschelling kent sinds 1982 het theater- en muziekfestival
Oerol. Begonnen als festival voor straatartiesten, is het nu uitgegroeid tot een
internationaal begrip. Eerst wortel schieten en dan acteren.

Kester Freriks

Ginds in het noorden van Nederland liggen de befaamde Waddeneilanden, aldus
Lonely Planet Guide, de reisgids voor de hele wereld in zijn Europese editie. En
inderdaad, de gids noemt 'onze eilanden' op van west naar oost: Texel, Vlieland,
Terschelling... nee, Terschelling heet Oerol in het universum van Lonely Planet
en daarna gaat het gewoon verder met Ameland, Schiermonnikoog.

Het aloude eiland Terschelling kent sinds 1982 het theater- en muziekfestival
Oerol.

Voor de internationale wereld heet het Waddeneiland niet naar zijn eigen naam,
maar naar het festival. Oerol: voor de buitenlandse tongval is dit woord
gemakkelijker uit te spreken dan het ingewikkelde Terschelling met die beruchte
'sch' en 'g' aan het eind.

Oerol dus. Begonnen als festival voor straatartiesten in Oosterburen, de
hoofdstraat van Midsland, groeide Oerol snel uit tot een festival met een
wereldwijde faam in het buitenland. Sinds het theater in de Elizabethaanse tijd
van Shakespeare een evenement is dat zich binnen de beschutting van een houten
en later stenen gebouw afspeelt, de schouwburg, is er altijd een grote groep
kunstenaars geweest die het theater juist naar buiten wilde brengen. Naar de
straat, het marktplein, naar het gewone volk dat voor een uitvoering niet
betaalt. Deze zwervende straatartiesten, zigeuners of ook wel saltimbanken staan
in de theatergeschiedenis op gespannen voet met het officiële schouwburgtoneel.
Op Oerol krijgen zij alle aandacht.

Het is een kleine rekensom waard. Als er in de loop van een kwart eeuw Oerol per
jaar zo'n kleine veertig groepen Terschelling aandeden, dan komt dat op duizend
toneelgezelschappen. Die spelen gemiddeld tien uur per festival. Dat levert een
voorzichtige schatting van tienduizend uren theater op. Verdubbel dat gerust,
want Oerol kent straatartiesten die nooit slapen. Dus twintigduizend uur en
meer. Die duizenden uren theater kennen een gemene deler: visuele schoonheid in
samenspel met fysieke dramatische kracht. Toneel van het beeld. Elke toeschouwer
kan het begrijpen, misschien meer met het hart dan met het hoofd.

Het theater op Oerol is in beginsel geen teksttoneel, al komt dat in sommige
seizoenen wel degelijk aan de orde. Het theater van Oerol kent nauwelijks
taalgrenzen. Het is net zoals dans en performance een kunstvorm die de zintuigen
aanspreekt, bedwelmt, tot overgave dwingt.

Voor internationale theatermakers is Oerol allereerst het strand, dat een
onweerstaanbare aantrekkingskracht uitoefent. Zij dromen in hun verre
buitenlanden van een voorstelling op die weidse vlakte, onder de overweldigende
hemel, in een naamloze uitgestrektheid. Eenmaal op Terschelling gearriveerd
deinzen ze terug: zo onheilspellend groots verwacht regisseur noch acteur. De
ruimte maakt de speler klein, minuscuul zelfs.

De formule van Oerol is uniek, en op tal van plaatsen in de wereld nagebootst.
Oerol is nooit een festival geweest waar straatartiesten en toneelmakers uit
alle windstreken zomaar als in een karavaan konden neerstrijken om een spektakel
te brengen, dat evengoed elders had kunnen staan. Elke voorstelling is geworteld
op Terschelling en toont de band tussen het gebodene en de geschiedenis van het
eiland.

Terschelling heeft een historisch landschap, gecreëerd door duinen en dijken.
Mensenhanden hebben een belangrijk aandeel in de ontstaansgeschiedenis. Hierdoor
onderscheidt Oerol zich van alle andere festivals: of er nu een Spaans
gezelschap komt, een groep uit Afrika, Australische Aboriginals, een gezelschap
uit de voormalige DDR, Hongarije of een Poolse groep, zij krijgen allemaal ruim
bemeten de tijd om de voorstelling 'wortel' te laten schieten op het eiland.
Internationale groepen die Terschelling aandoen, zijn altijd op zoek naar de
fascinerende ontstaansgeschiedenis van het Waddeneiland. Keer op keer krijgt de
toeschouwer te zien wat een buitenlands gezelschap 'doet' met de geschiedenis
van het eiland.

Oeroltheater is landschapstoneel. En in ruimere betekenis: omgevingstheater.
Voorstellingen op het eiland, of die zich nu afspelen in boerenschuren, een
bunker uit de Tweede Wereldoorlog, in een duinvallei of aan het duizelingwekkend
brede strand, vormen voor festivals of gezelschappen uit het buitenland een
inspiratiebron. Ik noem een voorbeeld: in 2005 speelde het Hongaarse gezelschap
Krétakör het explosieve, sterk dramatische toneelstuk Woyzeck (1837) van de
Duitse schrijver Georg Büchner. Het gezelschap had zich voorheen nooit buiten de
schouwburg gewaagd. Op Oerol speelde het zowel op het Noordzeestrand als in een
bunker in de duinen. Het resultaat was verbluffend: de eenzame rauwheid van de
omgeving maakte het toneelstuk over een soldaat die vernederd wordt nog
onheilspellender.

Een van de belangrijkste wapenfeiten van Oerol is deelname aan internationale
samenwerkingsprojecten als Eunetstar en In Situ. Negen festivals, verenigd in
Eunetstar, van Ierland tot Roemenië en van Frankrijk tot Polen, werken samen om
het straattheater nieuw elan te geven. Oerol is het oudste festival en vormt de
leidraad. Straattheater raakte op een dood spoor aan het eind van de jaren
tachtig. Het herhaalde zichzelf, verstarde tot vermaak, deed zelfs een concessie
voor het publiek of de commercie. Als een van de eerste festivals onderkende
Oerol dit gevaar van zelfbewieroking en egocentrisme. Van Oerol ging een
waarschuwingssignaal uit: alleen straattheater dat aan de allerhoogste norm
voldeed, mocht op het eiland komen. Vrijblijvendheid was uit den boze.
Artistieke durf en innerlijke kracht waren noodzakelijk.

De vlag van Oerol wappert op tal van buitenlandse podia. Festivalplaatsen in
Hongarije en Australië, in Frankrijk, Spanje en Groot-Brittannië laten zich door
het Oerol-adagium inspireren: maak 'geworteld' theater. Rondreizend
straattheater is aardig als tijdverdrijf, maar heeft in artistiek opzicht niet
de kwaliteit van locatietheater dat gemaakt móet worden. In Aix-en-Provence
bijvoorbeeld zijn toeschouwers en voorbijgangers getuige van klassieke Franse
toneelteksten, die een nieuwe blik op de traditie werpen. De ontdekking van de
openbare ruimte voor theater komt op naam van Oerol.

Het schuurtjestoneel of een voorstelling in alle vroegte in de duinen, zoals
Beckett 'n eggs in 2004 door 't Barre land, zijn maatgevend voor de
internationale betekenis van Oerol. Zo kan repertoiretheater ook: drie houten
schotten op ruig duinzand, brandende zon of stromende regen, stug helmgras en
daar zit de blinde Hamm uit Eindspel in zijn stoel, bijgestaan door Clov als
zijn knecht. De laatste moet van zijn meester aldoor door hooggeplaatste ramen
naar buiten kijken, en hem vertellen wat hij ziet. Leegte. Oceaan. Niets.
Grijsheid.

In de schouwburgzaal is dit kijken altijd een farce, hoe goed gespeeld ook. De
toeschouwer weet dat de acteur gewoon naar de stenen binnenmuren kijkt. Buiten,
in het open landschap, krijgt dit turen in de verte een andere betekenis. De zee
is opeens huiveringwekkend leeg. De beide personages leven in een verontrustende
eenzaamheid.

Deze voorstelling van Oerol 2004 kan als metafoor gelden voor honderden
voorstellingen op Terschelling. De werkelijke, rauwe ruimte van het eiland - de
zee, de duinen, de schuren, de dorpen - is oppermachtig aanwezig in de
voorstelling. Buitenlandse regisseurs, acteurs en toeschouwers die getuige zijn
geweest van deze band tussen theater en omgeving, environment zoals dat laatste
heet, zijn voorgoed verloren en verslaafd.

De buitenwereld dringt de voorstelling binnen en het omgekeerde geldt ook: het
toneelspel is zelfs in staat de overweldigende ruimte van een eiland te
beïnvloeden. Opeens kijk je anders naar de zee -- hoe beklemmend verlaten die
kan zijn.

Oerol heeft tot ver buiten de grenzen van het eiland betekenis. Het festival is
de status van straattheater allang ontgroeid. Op internationale festivals is
Terschelling aanwezig, al is het maar in de geest. Om schouwburgmuren als het
ware te slechten en toeschouwers plaats te laten nemen onder de open hemel
getuigt van moed. Die sensatie van ruimte nemen de buitenlandse theatermakers
mee naar hun eigen land, en maken daar nieuw en nooit eerder gezien toneel. Zo
regeert Oerol de internationale podiumkunsten.

Texel, Vlieland, Oerol, Ameland en Schier- monnikoog

Het turen in de verte krijgt opeens een heel andere betekenis

Locatieproject van Serge Noyelle in samenwerking met jonge theatermakers en
beeldend kunstenaars uit Spanje, Engeland, Frankrijk en Nederland

LOAD-DATE: June 10, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              81 of 130 DOCUMENTS



                                NRC Handelsblad

                                  June 3, 2006

Het monster in je lieveling

SECTION: Leven & cetera; Pg. 61

LENGTH: 665 words


Welke boeken zijn aanraders voor beginnende en geoefende lezers Een
tweewekelijks rondje langs de eeuwige jachtvelden van de wereldfictie brengt
Pieter Steinz bij Der Vorleser van Bernhard Schlink

"Ik houd van de waarheid die alleen door verhalen kan worden overgebracht", zei
de Duitse schrijver en rechtswetenschapper Bernhard Schlink eens. "Soms biedt
een verhaal meer inzicht dan welke wetenschappelijke verhandeling of theorie
ook." Tussen de juridische artikelen door - en na een reeks succesvolle
misdaadromans - publiceerde hij in 1995 Der Vorleser, een kleine roman over de
liefde van een schooljongen voor een oudere vrouw met een verborgen
oorlogsverleden. Het eenvoudig gestileerde en ontroerende verhaal, dat zich
onder andere liet lezen als een parabel over schuldgevoel en verwerking van de
nazi-tijd, raakte een gevoelige snaar in Duitsland. Schlink was bepaald niet de
eerste literator die zich met zogeheten Vergangenheitsbewältigung bezighield,
maar hij werd wél een van de succesrijkste. Honderdduizenden Duitsers lazen Der
Vorleser, waarna het boek in meer dan twintig landen in vertaling uitkwam en
hogelijk werd geprezen.

In Nederland was De voorlezer - in 1996 vertaald door Gerda Meijerink - wat in
bioscooptermen een sleeper wordt genoemd: de wisselend besproken roman werd pas
lang na verschijning populair, vooral nadat Rudy Kousbroek in NRC Handelsblad
had geschreven dat hij nog nooit een boek had gelezen 'dat zo'n inzicht geeft in
hoe het is om een Duitser te zijn'. Dat niet iedereen even himmelhoch jauchzend
was, bleek een tijdje later toen de Engelse schrijver Frederic Raphael 'Schlinks
uitgekookte werkstuk' beschuldigde van stilistische clichématigheid en 'Germaans
zelfbeklag'. Wat hem vooral ergerde was het feit dat Schlink met The Reader - en
vooral met zijn karakterisering van Hanna, de vrouw die willens nillens
oorlogsmisdadiger wordt - wederom 'de onschuld van het gewone volk in het
nazidom' propageerde.

Schlink vond het onbegrijpelijk dat hij ervan werd beschuldigd de
verantwoordelijkheid van het Duitse volk voor de nazi-misdaden te vergoelijken.
"Het meelopen met de nazi's is niet mijn thema", zei hij in 1998 in een
interview; "niet voor niets is de hoofdpersoon van mijn boek een jongen die de
oorlog niet bewust heeft meegemaakt. De voorlezer speelt zich na de oorlog af en
behandelt aan de hand van een liefdesverhaal het grote probleem van de
Nachkriegsgeneration: hoe kunnen we in het reine komen met het feit dat de
mensen die we in onze jeugd liefhadden, nazi's waren."

De heldere, uitgebeende stijl die Schlink ontwikkelde in zijn misdaadromans kwam
terug in De voorlezer; daarnaast verloochende hij zijn liefde voor de goed
uitgewerkte intrige niet. De voorlezer is in het eerste deel, dat eind jaren
vijftig speelt, vooral een sensueel verslag van een allesverterende liefde, die
eindigt wanneer Hanna op een dag spoorloos uit Michaels leven verdwijnt. Het
tweede deel, waarin Michael Hanna na acht jaar terugziet in de beklaagdenbank
van een Auschwitzproces, geeft de sleutel voor twee raadsels die Hanna
aankleven: waarom vroeg ze de vijftienjarige Michael altijd om haar voor te
lezen uit de wereldliteratuur, en waarom verkoos ze een baan als kampbewaakster
boven een promotie in de elektronicafabriek waar ze in 1944 werkte

In het derde deel van De voorlezer, dat in vogelvlucht Hanna's gevangenisstraf
en zelfmoord beschrijft, wordt duidelijk dat ook de rest van Michaels leven
beheerst zal worden door zijn jeugdliefde voor een oorlogsmisdadigster. Zoals
Schlink al zei in 1998: "Als Hanna onschuldig was, hoefde Michael niet te lijden
aan zijn liefde voor haar, en was De voorlezer er helemaal niet geweest. Als je
niet hoeft na te denken over het antwoord op de vraag 'hoe had jij gehandeld',
dan was je je handen in onschuld. Als alle nazi's monsters waren, mijlenver van
ons verwijderd, dan hadden we geen probleem. Maar het zijn mensen zoals Hanna,
zoals mijn Engelse leraar, zoals onze lieve ouders."

Bernhard Schlink

LOAD-DATE: June 3, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              82 of 130 DOCUMENTS



                                NRC Handelsblad

                                  June 1, 2006

76% Herschrijf het Europees Grondwettelijk Verdrag

SECTION: Nederland & Europa; Pg. 8-9

LENGTH: 1391 words


Om met een citaat van een populair lied en tv-programma te beginnen: iedere
Europeaan wil "een eigen huis, een plek onder de zon", een plek die veilig en
vertrouwd is en waar men een zinvol leven kan leiden. Dit verlangen,
waarschijnlijk bij iedere mens aangeboren, is in de vorige eeuw bij de meeste
Europeanen verhevigd. Men heeft óf zelf óf van nabij oorlogen meegemaakt,
geweld, angst en armoede maar ook vrede, welvaart en geluk gekend.

Daarom is juist dit verlangen de uiteindelijke maatstaf waarmee de Europese
eenwording door de burgers wordt gemeten en op grond waarvan men 'voor' of '
tegen' kiest. Ik ben voor het herschrijven van de 'Europese Grondwet' maar
alleen als daarmee aan de burgers helder inzicht wordt verschaft over het
Europese huis dat men wil (her)inrichten en de kosten die daarmee gepaard gaan
voor de huidige bewoners. (...)

D.L. Beljaars

Barendrecht

'We the People' refereert als web-adres met reden aan de openingszin van de
United States of America in de (federale) Amerikaanse constitutie (en die van de
afzonderlijke Amerikaanse staten). Montana formuleerde het zo:

"We the people of Montana, grateful to God for the quiet beauty of our state,
the grandeur of its mountains, the vastness of its rolling plains, and desiring
to secure to ourselves and our posterity the blessings of liberty for this and
future nations, do ordain and establish this constitution".

Hieruit spreekt het besef dat je alleen tot een deugdelijk bestuur en een
grotere eenheid kunt komen als je bereid bent het (trotse en zelfbewuste) "We
the people of..."-gevoel te versterken. Daartoe dien je duidelijk uit te spreken
voor welke geografisch gebonden entiteit je ambities gelden, ook - en misschien
wel juist - in het virtuele cybertijdperk, waarin alles grenzeloos lijkt en
niet-lokaal gebonden.

De werkelijkheid van burgers is echter een andere. (....). Nog steeds zijn de
eerste twee vragen die we mensen stellen als we hen leren kennen: Wie ben je En:
Waar kom je vandaan Naast de geografische begrenzing dienen de waarden benoemd
worden waarop onze Europese beschaving - en dus ons 'wij-gevoel' - gebaseerd is.
Dit alles zou vastgelegd dienen te worden in een pre-ambule.

Adri Donker

Cothen

(..,) Bekijk Europa met de ogen van een Thai of een Zulu en je ziet al snel dat
we meer delen dan we denken.

R.W. Wiersma

Ydes

(...) In grote lijnen kan/kon ik wel leven met de Europese Grondwet zoals die
voorlag. Echter op één punt kan ik dit absoluut niet: "Het stemgewicht per
lidstaat, gebaseerd op het aantal inwoners". Het stemgewicht per lidstaat dient
naar mijn mening jaarlijks te worden geijkt op de nationale economische
prestaties van lidstaten. Hierdoor zullen nieuwe lidstaten aanvankelijk weinig
stemgewicht hebben, dat echter door hun economische progressie jaarlijks zal
toenemen.

Daarbij zal dit voor de 'oude' lidstaten een stimulans zijn hun economische
slagkracht te vergroten. Dit zal leiden tot een sterkere economische groei van
de EU ten opzichte van de VS en opkomende economieën zoals China en de
zogenaamde 'Aziatische tijgers'.

Alphons de Jong

Alphen aan den Rijn

1. Nette afwikkeling van het vorige referendum. Excuses van de premier voor de
miljoenen die zijn uitgegeven aan beïnvloedingscampagnes.2. Referendum over de
vraag of er überhaupt een grondwet gewenst is. Er komt een relatief goedkope
campagne die alleen vertelt wanneer het referendum wordt gehouden.3. Indien er
geen belangstelling voor is, is er geen belangstelling voor. Over 25 jaar weer
een referendum.4. Indien er wel belangstelling voor is, komt er een referendum
over een grondwettekst die leesbaar en bondig vertelt over missie en doelen van
verenigd Europa.

André Ockers

Nijmegen

De ervaring met de Conventie leert dat de voorzitter een sterke stempel kan
drukken op de grondwet. De Franse voorzitter heeft immers het grondwetsverdrag
geënt op het Franse presidentiële systeem. Ook in Frankrijk stuurt de president
de regering aan zonder verantwoordingsplicht aan het parlement, kunnen de
parlementariërs de regering alleen collectief wegstemmen en is de buitenlandse
en de veiligheidspolitiek het alleenrecht van het staatshoofd. Conclusie: het
grondwetsproces dient te worden voorgezeten door iemand afkomstig uit één van de
24 parlementaire democratieën, in plaats van uit die ene lidstaat met een
presidentieel systeem. (...)

Geert Diemer

Kinshasa

Door de EU krijgen al haar burgers veel kansen tot groei en voorspoed, dat lukt
een land nooit alleen. Alleen daarom al is de EU van het grootste belang en
moeten we zorgen dat het grondwettelijk verdrag (niet 'de grondwet') zo gauw
mogelijk herschreven en goedgekeurd wordt.

Deze goedkeuring moet niet plaatsvinden door middel van een referendum onder de
Europese burgers, want wanneer de Europese burgers in de aanloop naar een
grondwettelijk verdrag betrokken worden bij het opstellen van verdragen is een
referendum niet meer nodig. (.....)

Baukelien Vogelaar

Rotterdam

Het enige wat ik veranderd zou willen zien aan het Verdrag tot vaststelling van
een Grondwet voor Europa, is dat in de eerste zin van de tweede alinea van de
preambule, het woord 'religieuze' vervangen wordt door 'christelijke'.

Deze religie was en is tot op de dag van vandaag de grootste Europese
inspiratiebron, heeft echter op vrijwel alle vrede uithoeken bepalend gevormd,
is haar grootste gemene deler, haar belangrijkste bindmiddel, en enkel zij kan,
mijns inziens, de broodnodige bezieling van Europa en de EU bewerkstelligen.
(.....)

Bratislav Vasic

Rotterdam

Basisidee van een grondwet is, dat het de burgers beschermt tegen de willekeur
van een machthebber. Dit was in het verleden zo: grondwetten werden ingevoerd
als reactie van het volk op een min of meer absolute vorst. Nu krijgen de
burgers van Europa te maken met een absolute macht die men 'Brussel' noemt.
(...) De huidige grondwet geeft geen beperkingen aan een absolute macht vanuit
Brussel. Het bevestigt juist deze absolute macht.

Bovendien wordt een liberaal economisch model opgedrongen waarvan de beperkingen
steeds duidelijker worden. (...)

L.J.M. Dullaart

Den Haag

Niets doen is niet echt een optie en het opnieuw instemming brengen van het oude
Verdrag lijkt me niet erg handig, omdat er vast meer landen tegen zijn dan
alleen Nederland. Blijft over: herschrijven.

Het Grondwettelijk Verdrag heeft vier hoofdstukken. Hoofdstuk 1 gaat over de
inrichting van de Unie, hoofdstuk 2 over de grondrechten, hoofdstuk 3 is een
rommeltje van de samengevoegde verdragen en het laatste is het 'kopje overig'.

Dat derde en vierde hoofdstuk maken het verwarrend. Dat moet er uit en blijft
min of meer in de huidige vorm bestaan. Vervolgens wordt de EU lid van het EVRM:
ook exit hoofdstuk 2. Blijft over hoofdstuk 1. Die gaan we als volgt
herschrijven.

bevoegdheden van de verschillende instellingen van de Unie;

relaties met lidstaten en overige landen;

wetgevingsprocedure en de procedure om te bepalen welke onderwerpen Europa mag
regelen.

Als we het zo doen, is dat aan alle middelbare scholieren zo uit te leggen, dat
ze er een proefwerk over kunnen maken.

Irene Voskamp

Den Haag

Met alle call-centers, onderzoekers, communicatiespecialisten, filosofen,
politicologen, redacteuren en tekstgenieën die Europa rijk is, moet het mogelijk
zijn om een heldere grondwet te ontwerpen waar 90 procent van de stemgerechtigde
Europeanen met plezier voor naar het stemlokaal komt om 'ja' tegen te zeggen.
(...)

Bas Hurkmans

Amsterdam

De Grondwet zoals die er lag, stond veel te ver van de 'gewone burger' af. Een
kleine academische elite heeft dit verhaal opgeschreven zonder daarbij rekening
te houden dat deze 'gewone man' zich wel eens buiten spel gezet zou voelen.
Sinds de EU prominent aanwezig is (onder andere door invoering van de euro) is
het gewone leven veel en veel duurder geworden.

Verder doet de EU weinig aan de opkomende globalisering, maar is eerder
stimulator van deze marktvorm. Globalisering is een concept van onze captains of
industry, die daar vreselijk veel geld aan verdienen, maar wat in de basis een
moderne vorm van slavernij inhoudt. (...)

Erik Timmerman

Purmerend

Ik heb als Française 'oui' gestemd voor de Grondwet. Maar nu geloof ik dat het
beter is om het Verdrag een ander naam te geven (bijvoorbeeld een nieuw Traité
de Rome, want bijna iedereen kent die naam al) en ook om de tekst zelf te
reduceren tot kleinere proporties.

Monique Senacq

Sint Genesius Rode (België)

LOAD-DATE: June 1, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              83 of 130 DOCUMENTS



                                NRC Handelsblad

                                  May 30, 2006

Buitenlanders belaagd in Kabul 'Amerikanen zijn gewelddadig';
Kabul

BYLINE: Philip de Wit

SECTION: Voorpagina; Pg. 1

LENGTH: 807 words

DATELINE: Kabul, 30 mei.


Voor het eerst sinds 2001 werd gisteren in Kabul gedemonstreerd tegen de
aanwezigheid van de Amerikanen.  Zeker zeven mensen kwamen om.

Mike Jones trekt zenuwachtig aan zijn sigaret. Hij is aan zijn tweede pakje van
de dag bezig. Het vuurgevecht achter zijn hotel leek eindeloos te duren, zegt
hij. Het was alsof de schutters steeds dichterbij kwamen. Dertiger Jones,
Amerikaan en verkoper van gepantserde wagens, verstopte zich in zijn kamer in
zijn hotel, dat aan de Torabaz Khan straat ligt, tegenover het zwaarbewaakte
ministerie van Binnenlandse Zaken.

"Het personeel van het hotel begon zenuwachtig te worden, de bewaking stond op
scherp. Mensen weten dat hier buitenlanders logeren", zegt Jones met rode konen.
De Afghaanse hoofdstad was gisteren in de ban van gewelddadige protesten,
gericht tegen de aanwezigheid van Amerikaanse troepen.

Een botsing in het noordelijke deel van Kabul van een Amerikaans legervoertuig
met twaalf personenauto's met Afghaanse inzittenden was de aanleiding. Als
gevolg van de aanrijding en de daarop volgende rellen kwamen gisteren ten minste
zeven mensen om het leven, volgens de laatste berichten.

Wat er precies is gebeurd, is nog steeds niet helemaal duidelijk. De bestuurder
van een Amerikaans voertuig, dat deel uitmaakte van een konvooi, zou de macht
over het stuur hebben verloren. Dat was tijdens de ochtendspits in Kabul. De
Amerikaan zou meer dan tien auto's hebben geramd, waarbij ook dodelijke
slachtoffers zouden zijn gevallen.

Er deden meteen allerlei geruchten de ronde. Volgens Afghanen op straat was de
Amerikaanse chauffeur dronken. Anderen zeggen dat de Afghaanse omstanders in de
buurt van de botsing boos werden en het legervoertuig omsingelden, waarop de
Amerikanen begonnen te schieten. Volgens een Amerikaanse legerwoordvoerder zou
de Amerikaanse truck een technisch probleem hebben gehad en daardoor tegen een
personenauto zijn aangeknald. Het leger zal het incident verder onderzoeken.

Vanmorgen was in de Afghaanse hoofdstad de rust teruggekeerd, nadat gisteravond
een avondklok was ingevoerd en militairen bezit hadden genomen van de straten
van Kabul. "Voor het eerst zijn er weer tanks in de hoofdstad", aldus een
woordvoerder van het Afghaanse ministerie van Defensie. In het centrum durfden
winkeliers hun rolluiken vanmorgen weer op te halen, verzekerd van hun
veiligheid door de aanwezigheid van de tanks en zo'n 2.000 Afghaanse militairen.

De woede die volgde op het incident was ongekend in het Kabul van na het
Talibaan-bewind. Het was de eerste keer dat in Kabul, een stad van vier miljoen
inwoners, duizenden mensen demonstreerden tegen de aanwezigheid van
buitenlanders, Amerikanen in het bijzonder.

Op verschillende plekken in de stad werden winkels geplunderd en auto's en
controleposten van de politie in de as gelegd. In de diplomatenwijk Wazir Akbar
Khan werd door honderden mensen gedemonstreerd. Militairen van de ISAF, de
veiligheidstroepen van de NAVO, moesten eraan te pas komen om diplomaten en staf
van de Europese Unie te evacueren toen hun missie belaagd werd door boze
Afghanen.

De woede van de Afghanen is niet onbegrijpelijk, zegt arts Ahmad Jawed, en
sluimerde bovendien al langer. Jawed is coördinator van het European Public Law
Centre, een organisatie die voorlichting geeft aan advocaten en rechters.
Onbeschoft, gewelddadig, onvriendelijk, zijn de woorden die Jawed gebruikt ter
omschrijving van het optreden van de Amerikaanse troepen.

Hij zegt: "Daarom hebben mensen een hekel aan ze. Zonder redenen zetten ze
volledige straten af, arresteren ze zo maar mensen, gewone burgers en die
verdwijnen daarna zonder enig vorm van proces. Ze zouden een voorbeeld moeten
nemen aan de Europese militairen, die gedragen zich wel normaal."

Natuurlijk speelt ook het incident mee van vorige week. Toen waren bij een
raketaanval van de Amerikanen op een dorpje in het zuiden van Afghanistan, waar
zich Talibaan zouden ophouden, zeventien burgers omgekomen. "Dat zijn de
Afghanen niet vergeten", zegt Jawed.

Zorgelijk voor de Afghaanse president Karzai is dat de protesten ook tegen hem
gericht waren. 'Dood aan Karzai' was een van de slogans die gisteren luid door
Kabul galmde. Bijna vijf jaar na de val van de Talibaan, hebben nog maar weinig
Afghanen vertrouwen in de regering van Karzai, die voor steun afhankelijk is van
de Verenigde Staten.

Zelfs in de hoofdstad, waar het nieuwe Afghanistan het meest zichtbaar is,
heerst onvrede onder de bevolking over de trage vooruitgang die wordt gemaakt
met de opbouw van het kapotte land. De ergernis over corruptie onder politici en
bureaucraten in het centrum van de macht is groot. Jawed: "Na vijf jaar zijn er
nog steeds geen goede scholen of ziekenhuizen, laat staan dat er enige
werkgelegenheid is. Politici zijn alleen maar uit op eigen gewin. Men is het
zat."

'Voor het eerst zijn er weer tanks in de hoofdstad'

LOAD-DATE: May 30, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              84 of 130 DOCUMENTS



                                NRC Handelsblad

                                  May 30, 2006

'D66 moet terug bij de mensen'

BYLINE: Guus Valk

SECTION: Binnenland; Pg. 3

LENGTH: 495 words

DATELINE: den haag, 30 mei.


Acht kandidaten zijn er voor het leiderschap van D66. Ze willen wereldvrede,
komen op voor de gewone man, en zullen de kloof met de burger verkleinen.

Simone Kuiter (31) kreeg op 14 september 2003 een openbaring, in haar tuin.
Sinds die dag weet ze dat de komende jaren de wereldvrede zal ontstaan. De
partijendemocratie zal "ontploffen" en de wereld zal veranderen in een
"zelfsturende samenleving".

Kuiter is een van de acht kandidaten die zich voor het lijsttrekkerschap van D66
hebben aangemeld. De bekendste zijn Minister Alexander Pechtold en
Tweede-Kamerfractievoorzitter Lousewies van der Laan. Een paar komen uit de
lokale politiek. Simone Kuiter is oprichter van For Love and Grow, de stichting
die de wereldvrede moet bereiken. D66 is de enige partij die heeft aangekondigd
dat ze zichzelf zal opheffen als ze overbodig is. Kuiter: "Ik wil mensen
inspireren en ze vertellen dat ze hun hart moeten volgen. Politieke
machtsspelletjes zijn zonde van de energie."

De Zwolse makelaar en fractievoorzitter Jan Zelle wil D66 "terugbrengen bij de
mensen". De partij is volgens hem ongeloofwaardig geworden en moet van koers
veranderen. "D66 is opgericht om de kloof tussen burger en politiek te
verkleinen. De opkomst van de lokale en leefbare partijen heeft aangetoond dat
dat niet gelukt is. Die mensen hadden op ons moeten stemmen."

Kandidaat Hein Westerouen van Meeteren zegde in 2004 zijn lidmaatschap van D66
op, uit woede over de deelname aan het kabinet-Balkenende II. In april dit jaar
meldde hij zich toch weer aan. Hij heeft een tienpuntenplan gemaakt en wil onder
meer de naam van de partij veranderen in Liberaal Democraten. Ook wil hij "de
bekende kloof tussen Den Haag en de rest van Nederland verkleinen".

Voorzitter André van Wanrooij van de Homo LesBische Federatie Nederland is, zegt
hij, de kandidaat voor de "gewone man". "Ik belandde op mijn zestiende op
straat. Ik weet hoe belangrijk het is dat er een goed sociaal stelsel is. Ik kon
mijn mavo niet afmaken omdat ik het schoolgeld niet kon betalen." D66, zegt Van
Wanrooij, "straalt uit dat het de partij is van de intellectuele afgestudeerde
doctorandussen". Op 9, 14 en 20 juni worden in Zwolle, Amsterdam en Tilburg
lijsttrekkersdebatten gehouden. D66-leden kunnen stemmen tussen 8 en 24 juni. Op
die dag maakt D66 op een congres in Den Haag de winnaar bekend.

Stemrecht vanaf 16Minister Alexander Pechtold (Bestuurlijke Vernieuwing, D66)
wil dat de stemgerechtigde leeftijd wordt verlaagd van 18 naar 16 jaar. Hij
vindt ook dat er een "maatschappelijke discussie" moet komen over de vraag of
niet-Nederlanders die vijf jaar of langer in Nederland wonen ook moeten kunnen
stemmen voor de Tweede Kamer. Nu heeft deze groep alleen stemrecht bij de
raadsverkiezingen. Pechtold, die lijsttrekker wil worden van D66, zei dat
gisteren op een congres in Nijmegen. Hij wil de betrokkenheid van jongeren bij
de politiek vergroten. Ook zou zijn voorstel een sterk vergrijzende maatschappij
"in balans" brengen.

LOAD-DATE: May 30, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              85 of 130 DOCUMENTS



                                NRC Handelsblad

                                  May 27, 2006

De stelling  van Uri Rosenthal: Nederland  moet wennen aan harde politieke
strijd

SECTION: Opinie & Debat; Pg. 17

LENGTH: 1201 words


Voor politieke partijen is de ontwikkeling naar interne partijdemocratie een
onomkeerbare weg. Ook wat betreft de kandidaatstelling voor het leiderschap,
zegt Uri Rosenthal tegen Roel Janssen.

Als u wat zich de afgelopen week in de VVD afspeelde beschouwt als een
rampenoefening, wat zou u dan in de evaluatie schrijven

"Ik wil niet spreken van een rampenoefening. Het ging om twee zaken, de
lijsttrekkerscampagne en de kwestie-Hirsi Ali, die in de beeldvorming door
elkaar liepen. We zaten in de belangrijkste fase van de campagne en daar horen
pittige discussies bij. Wat de andere zaak betreft: als een minister een
standpunt inneemt waarover ze in de Kamer scherp ter verantwoording wordt
geroepen, noemen we dat dualisme."

Wel een bijzondere vorm van dualisme, want vervolgens is de minister in het
kabinet onder curatele gesteld en heeft haar opstelling binnen de VVD tot een
splitsing geleid.

"In de VVD speelt het individualisme een grote rol. De spanning tussen
verschillende spelers is bij de VVD sterker dan bij de PvdA of het CDA. Dit
heeft te maken met de DNA-structuur van de partij. Binnen de VVD is altijd
sprake van checks and balances. In de PvdA of het CDA is het politieke
wereldbeeld een heel andere, daar is de ideologie veel sterker. Bij de PvdA wil
men de mensheid vooruit helpen en bij het CDA heeft men al gauw het gevoel 'We
run this country'. Bij de VVD laat men elkaar ruimte. Dat maakt
conflictregulering lastig."

De VVD is sinds begin jaren tachtig langer aan de macht dan het CDA.

"Ik proef geen machtsmoeheid of sleetsheid. Het is wel zo dat we geen onbetwiste
leider hebben. Ik hoop dat volgende week woensdag, als de uitslag bekend is, de
tegenstanders van dit moment weer bij elkaar komen. Dan hebben we het bij
conflictregulering over de kanalisering van collectieve stress."

Dat loopt kennelijk niet zo goed.

"Kijk eens hoe zulke campagnes in andere landen verlopen, zoals de primaries in
de Verenigde Staten. Er is concurrentie om de belangrijkste positie in een van
de grote politieke stromingen van Nederland. Natuurlijk ontstaan dan
turbulenties."

Het relativeringsvermogen ontbreekt op dit moment. Het is versimpeling troef in
deze strijd.

"Onder de lampen van de media is dat tegenwoordig onvermijdelijk. Het is ook een
kwestie van gewenning aan een publiekelijk uitgevochten interne politieke
strijd."

Voelt de Verdonk-vleugel beter aan dat de media om versimpeling vragen en niet
om relativering

"Als een politicus met een oneliner komt, vragen mensen zich af: wat betekent
dat voor mij In een samenleving van mondige mensen zijn oneliners een
referentiepunt in het debat. Daar heb ik niet zo'n moeite mee."

Binnen de VVD loopt een scheidslijn tussen liberalen en conservatieven. Die lijn
lijkt verscherpt door de opkomst van het fortuynisme. Is dat nog steeds de steen
in de politieke vijver van dit moment

"Je hebt altijd verschillende opvattingen gehad binnen de VVD. Het fortuynisme
heeft de VVD tot democratisering van de partij aangezet. Dat is in drie golven
gegaan. De eerste golf was het one man one vote-systeem, terwijl de partij tot
dan toe besloot op basis van de gebundelde consensus van de partijbaronnen. Stap
twee was de proeftuin met de verkiezing van de partijvoorzitter en de
europarlementariërs. De derde golf is de verkiezing van de lijsttrekker van de
Tweede Kamer. Dat raakt de kern van de partij."

De leden mogen stemmen en nu hoor je binnen de VVD: ik wist niet dat we al die
'Jacobse en Van Es'-achtige leden hebben.

"Zestig, zeventig procent van de partij bestaat uit 'slapende en snurkende'
leden. Voor een deel ondernemers, mensen uit het midden- en kleinbedrijf, kleine
en wat grotere zelfstandigen. De andere categorie zijn gegoede burgers die
jarenlang trouw hun contributie betalen zonder veel van zich te laten horen."

Ziet u een kloof tussen het bestuurlijke establishment van de partij en die
slapende leden De bestuurders stelden zich op achter Rutte; de achterban vormde
de aanhang van Verdonk.

"Dat wordt door de buitenwacht zwaarder aangezet dan ik het beleef. Als ik op
een landelijke partijbijeenkomst ben, kom ik heel veel mensen tegen die ik
helemaal niet ken. Vrijwilligers, die actief zijn in de afdelingen van de
partij. Dat is niet het partij-establishment."

Het beeld komt niet uit de lucht vallen. Verdonk presenteert zich als de
kandidaat van de gewone man en vrouw en stelt zich anti-establishment op.

"In de leer van de politieke participatie bestaan twee theorieën. De ene is dat
je participeert, omdat je vindt dat je invloed moet uitoefenen om zaken te
verbeteren. De andere is dat je participeert als je daartoe gemakkelijk in de
gelegenheid wordt gesteld. Met deze verkiezing krijgen de 'slapende en
snurkende' leden de mogelijkheid om vanuit huis te participeren. De partij komt
naar je toe, in plaats van dat jij naar de partij moet komen."

Wordt het ze zo niet makkelijk gemaakt dat ze een hele partij op z'n kop kunnen
zetten

"Dat is de democratie in de partij. Daar is veel discussie over. Sommigen hebben
daar ook grote zorgen over."

Omdat men zegt: het licht trekt de nachtvlinders aan.

"Ik denk dat voor politieke partijen - of men het leuk vindt of niet - de
ontwikkeling naar interne partijdemocratie een onomkeerbare weg is. Ook wat
betreft de kandidaatstelling voor het leiderschap. Voor politieke partijen geldt
hetzelfde als voor democratie in het algemeen: het is niet voor bange mensen."

Ook als het leidt tot een populistische VVD

"Dan geef je een betekenis aan de opvattingen van een grote groep mensen in de
samenleving die ik er niet aan wil toeschrijven. Partijdemocratie is geen
meerderheidstirannie; het is zowel respect van de minderheid voor de meerderheid
als respect van de meerderheid voor de minderheid. En de garantie van de rechten
van de individuen. Er is nu strijd, maar de opdracht is ervoor te zorgen dat we
de weg terug vinden naar evenredigheid tussen de winnaar en de verliezer."

Of om te voorkomen dat de partij niet uit elkaar spat

"De liberale stroming in Nederland zal zich niet uit elkaar laten spelen. Je
moet ervoor zorgen dat er voldoende kanalen zijn voor de aanhangers van de
kandidaat die verliest, om hun standpunten kenbaar te maken en om deel uit te
maken van de invloedsstructuur. Je moet het kader vastzetten. Daarbinnen moet er
voldoende ruimte zijn voor mensen die behoren tot het kamp dat verloren heeft."

Dan blijft de situatie bestaan van tegengestelde vleugels binnen de VVD.

"In een brede volkspartij heb je te maken met diverse vleugels. Die vleugels
moeten alleen geen vlerken worden. En je moet ervoor zorgen dat de vleugels
elkaar tot hun recht laten komen. Ziedaar de typisch Nederlandse vier c's:
concensus, compromis, coalitie, coöptatie."

Als de VVD een casus is in een cursus van een business school en u bent de
docent, wat moeten de studenten dan doen

"Eén: in politieke partijen strijden ratio en emotie altijd met elkaar. Maar
weet dat emotie en psychologie in partijen veel sterker spelen dan in andere
typen organisaties. Twee: bij de VVD-casus gaat het om iets geheel nieuws
waaraan men moet wennen.

Het is onbekend wat er gebeurt en het kan alle kanten opgaan. Drie: de spanning
hoe we deze nieuwe aanpak binnen de bestaande kaders houden. Dat is het
verhaal."

LOAD-DATE: May 27, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              86 of 130 DOCUMENTS



                                NRC Handelsblad

                                  May 20, 2006

Kwaad bloed

BYLINE: Bas Heijne

SECTION: Opinie & Debat; Pg. 19

LENGTH: 1069 words


Verontwaardiging maakt blind: Arie Kievit, fotograaf van het ANP, verklaarde
trots aan de Volkskrant dat hij Rita Verdonk tijdens het debat in de Kamer
afgelopen dinsdag zo lelijk mogelijk op de foto had gezet. Het was een
principekwestie: "Ik vind ook niet dat Verdonk mooi op de foto mag staan."

Denkt de fotograaf werkelijk dat hij Verdonk schade toebrengt door haar zo
verlopen mogelijk op de foto te zetten Dan heeft hij iets niet begrepen: er zijn
in Nederland ontelbaar veel vrouwen die meer op Rita Verdonk lijken dan op Ayaan
Hirsi Ali. Zoals bij veel middelbare Nederlandse intellectuelen een floers over
hun ogen trekt wanneer ze de schoonheid van Hirsi Ali beschrijven, een
gemoedstoestand die ook in de afgelopen dagen weer tot veel larmoyant dwepend
proza heeft geleid, zo trekken talloze Nederlandse huisvrouwen zich op aan de
gekreukelde mantelpakken van Verdonk.

Een beetje komisch is het wel: op de nieuwrechtse websites die het gedachtegoed
van Fortuyn levend proberen te houden, is de verwarring compleet. Dat het juist
Verdonk is die tegenover Hirsi Ali is komen te staan, dat het vooral de linkse
partijen (en een linkse advocaat) zijn die zich over het net niet uitgewezen
Kamerlid hebben ontfermd, zorgt in die verbeten kringen voor een ideologische
implosie. Links in deze affaire kan alleen Zembla genoemd worden, maar dat
programma kwam slechts met bekende feiten aanzetten - en die bleken alleen
brisant door de rigide opstelling van Verdonk.

De moslims vallen dit keer in geen enkele samenzweringstheorie onder te brengen.
Er hebben wat Nederlandse moslims opgelucht gereageerd - maar de massale golf
van haat jegens Hirsi Ali op de website van de Telegraaf is afkomstig van
Nederlanders van wie men altijd gedacht had dat die Hirsi Ali's islamkritiek wel
zouden toejuichen.

Als je de retoriek eraf haalt, al dieijdele praat van mensen die zich zeggen te
schamen voor hun land (echt, ik schaam me meer voor de criminele connecties van
mevrouw Kroes dan voor Nederland), het geklets van mensen die hun paspoort weer
gaan inleveren nu Ayaan het ijskoude Nederland verlaat voor "the land of the
free" (je zou bijna denken dat Guantánamo Bay op Schiermonnikoog ligt) - als je
dat allemaal wegstreept, houd je één belangrijke vraag over: waar komt de
massale volkssteun voor Verdonk vandaan

Je kunt ook zeggen: waarom is de volkse afkeer van Hirsi Ali zo groot Het
Kamerlid toonde zich veelvuldig een bewonderaar van Fortuyn, haar grootste
vijand was de oud-linkse politieke correctheid die ervoor zorgde dat de
misstanden onder moslims verdoezeld werden, ze steunde het strenge
immigratiebeleid van Verdonk waar ze zelf uiteindelijk het slachtoffer van
dreigde te worden.

Er is vaak genoeg opgemerkt dat ze door haar manier van optreden haar doel
voorbij schoot en de Nederlandse moslims niet bereikte - maar nu blijkt dat ze
uiteindelijk ook het merendeel van de autochtone Nederlanders nooit heeft
bereikt.

Dat wreekt zich nu op onverkwikkelijke wijze, en niet alleen bij haar. Sinds de
Fortuyn-revolte is er een groep Hollandse intellectuelen geweest die zich
opzichtig aan de kant van het volk schaarde, die zich ongeremd van Fortuyns
retoriek bediende over een verkalkte bestuurlijke orde, die het luisteren
verleerd was, een linkse elite die alleen maar met zichzelf bezig was en ieder
contact met de werkelijkheid verloren had, enzovoort.

Er was ook een partij die zich razendsnel van het erfgoed van Fortuyn meester
wilde maken: de VVD. Die groep en die partij ontfermden zich over Ayaan Hirsi
Ali en maakten haar tot een ster. Hun uitstraling was, ik zeg het voorzichtig,
weinig volks - er waren een hoop chique essays over de Verlichting en de
moderniteit, er waren pamfletten en manifesten en verontwaardigde oproepen op de
opiniepagina's, er waren heel veel honende commentaren in Nova en Buitenhof.

Van de liefde voor het volk, die voortdurend met de mond werd beleden, was
eerlijk gezegd niet zo heel veel te zien. Sterker nog, deze nieuwe vrienden van
het volk gedroegen zich verdacht veel als de elite die ze zeiden te verafschuwen
- met een vleugje televisiesterrendom. Als er sprake was van engagement, bleef
dat beperkt tot de Amsterdamse grachtengordel en de Universiteit Leiden. Hirsi
Ali zelf ontwikkelde zich intussen tot de internationale glamour queen van de
anti-islam-beweging. Haar strijd voor de emancipatie van de moslima's speelde
zich vooral af voor het oog van een batterij camera's - het was een moedig
optreden, zeker, maar één dat plaatsvond op congressen van denktanks en
boekenbeurzen en aan diners met fonkelend kristal te midden van geestverwanten.

En ondertussen werd een klein, akelig monster gebaard. Dat monster heet Rita
Verdonk. Je moet de capaciteit voor sociale rancune bij het Nederlandse volk
niet onderschatten - en dat is precies wat de Nederlandse nieuwrechtsen hebben
gedaan. Ze dachten de door hen verheerlijkte burger te kunnen gebruiken zoals ze
dachten Verdonk te kunnen gebruiken. Dat er iets grondig mis was, bleek al uit
de ontsteltenis vanLeon de Winter toen hij erachter kwam dat het door hem zo
geroemde volk niet toestond dat Taïda Pasic nog drie maanden langer in Nederland
bleef om haar atheneum af te maken. Regels zijn regels - hij heeft het zelf
ontelbare malen gezegd en hij moet oprecht geschrokken zijn van die ijzig
samengeknepen mondjes waarmee die mantra van Verdonk plotseling door uiterst
welvarende, in wezen niets te klagen hebbende spitsburgers werd uitgesproken.
Hij en de zijnen zagen niet in dat de door hen voortdurend aangewakkerde rancune
tegen de elite zich snoeihard tegen hun eigen idool zou richten. Waar mensen als
hij moed en dapperheid zagen, zag het gewone volk een kliek.

Je kunt je nu verkneukelen bij de ontzetting van VVD-leden als Paul Cliteur, die
plotseling worden geconfronteerd met de bittere oogst van wat zij zelf hebben
gezaaid. Je kunt je vrolijk maken over de verbeten moslim-bashers die plotseling
ontdekken dat een schrikbarend groot deel van het volk in zijn racisme geen
onderscheid maakt tussen een moslima en een ex-moslima. Je kunt jezelf op de
borst slaan, omdat je al lang geleden zag aankomen dat de VVD ten onder zou gaan
aan haar eigen opportunisme. Het lucht niet op. Hirsi Ali vertrekt naar de
Verenigde Staten, naar een denktank die het debacle in Irak organiseerde, in een
land waar geen seconde van Submission op televisie getoond mag worden.

Wij blijven achter - en zitten ermee.

LOAD-DATE: May 20, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              87 of 130 DOCUMENTS



                                NRC Handelsblad

                                  May 17, 2006

Computer-  vredebreuk;
lex & libertas

BYLINE: Frank Kuitenbrouwer

SECTION: Opinie; Pg. 6

LENGTH: 840 words


Er is een verschil tussen computerfanaten die proberen een systeem te slim af te
zijn en vandalen die allerlei onheil aanrichten. Een nieuwe wet gooit ze ten
onrechte op één hoop. Nog afgezien van de 'onhandige gebruiker'.

Het woord 'hacker' wordt vaak misbruikt, noteerde The Economist onlangs. Het
staat voor iemand die het leuk vindt te spelen met technologie om de grenzen te
verkennen of hem zover te krijgen dat hij onverwachte of onbedoelde dingen doen.
Vaak een bron van interessante vernieuwingen. Voor de buitenwacht slaat het
woord toch vooral op personen die inbreken in computers, veelal met kwalijke
bedoelingen, hoewel de hackersgemeenschap zelf daarvoor termen als 'cracker'
reserveert.

De uitvinder van de gloeilamp Thomas Alva Edison was achteraf beschouwd een
hacker. Het is van belang in het achterhoofd te houden dat een hacker niet
noodzakelijk slecht is. Een voorbeeld is computervredebreuk, zoals het
binnendringen in andermans elektronica in Nederland heet. Sinds 1993 is dat een
strafbaar feit, bedreigd met maximaal 6 maanden gevangenisstraf of een boete van
4.500 euro.

De term waar het om draait is: binnendringen. Dat is in de virtuele wereld
minder eenvoudig kenbaar dan bij gewone huisvredebreuk. De aangevallen computer
moet met andere woorden een vorm van 'verboden toegang' bevatten. De strafwet
vergt voor de strafbaarheid van computervredebreuk dat het aangevallen systeem
beveiligd is. Deze voorwaarde wil minister Donner (Justitie) schrappen in een
wetsvoorstel dat eind deze maand door de Eerste Kamer wordt besproken. "Nieuwe
ontwikkelingen in de informatietechnologie" vormen een belangrijke motivering
voor de wetswijziging.

Hackers vinden inderdaad steeds nieuwe trucs uit. Dat maakt de keerzijde van de
strafbepaling, de beveiliging van computers, niet minder relevant. Niet zo lang
geleden ondernam de Amerikaanse expert Scott Granneman een simpel doch
onthutsend experiment. Hij haalde een nieuwe pc uit de doos, zette er Windows XP
op en sloot hem aan op internet. Na 20 minuten was de pc volgepropt met virussen
en andere ellende.

Er is wel geopperd internetgebruik afhankelijk te stellen van een 'surfbewijs'.
Voor overheidsdienaren die informatie over Afghanistan of koninklijke e-mails
laten slingeren, is dat niet eens zo'n slecht idee. Het bedrijfsleven is, als
het op informatiebeveiliging aankomt, volgens experts trouwens geen haar beter
dan de overheid, maar het weet de missers beter binnenskamers te houden. Voor de
gewone burger is iedere vorm van vergunning voor de elektronische snelweg echter
een onaanvaardbare inbreuk op de informatievrijheid.

Wat moet de modale pc-gebruiker dan Hij kijkt allereerst naar de leverancier,
dus Microsoft, het Amerikaanse bedrijf dat met zijn besturingssysteem Windows
pakweg 95 procent van de markt heeft. Deze afhankelijkheid is een bron van
kwetsbaarheid. Ieder gaatje in Windows heeft enorme risico's, zoals regelmatig
blijkt. Microsoftvoorman Bill Gates onderkende het probleem en gaf in januari
2002 het parool: "Betrouwbaarheid staat bovenaan, een eerste vereiste en niet
een aardig hebbeding." De technisch directeur van zijn bedrijf tekende later in
dat jaar echter droog aan: " De winkelende huisvrouw checkt de doos niet op alle
beveiligingsspecialiteiten, dus kan je niet zeggen dat beveiliging het
voornaamste verkoopargument is. Onze eerste taak is dingen te leveren die de
mensen willen."

De beveiligingsexpert Bruce Schneier vindt dat Microsoft c.s. daar niet zo
gemakkelijk af behoren te komen. Hij heeft voorgesteld de producenten van
veelgebruikte software aansprakelijk te stellen voor hun producten. Maar de
(Amerikaanse) rechtspraak staat hun toe hun waren te verkopen as is - dus
inclusief gebreken die pas later blijken. De software-industrie is de enige
bedrijfstak met zijn eigen 'verlaat-de-gevangenis-zonder-te-betalen-kaart, zei
een andere expert met een knipoog naar het Monopolyspel.

Wat betekent dit nu voor de beveiligingseis bij computervredebreuk Die verdient
het niet te sneuvelen. Met reden waarschuwen Donners eigen CDA en de VVD in de
Eerste Kamer dat het laten vallen van deze eis een prikkel wegneemt voor
gebruikers van informatiesystemen om hun spullen serieus te (laten) beveiligen.

De beveiligingseis doet niets af aan de strafbaarheid van computervandalen en
ander gespuis. Zuivere hackers houden de druk op de ketel van de
softwarebeveiliging - geen overbodige luxe. Niet voor niets zijn er ook
verschillende voorbeelden van veroordeelde computerkrakers die aardig terecht
zijn gekomen als beveiligingsadviseur.

En dan zijn er de 'onhandige gebruikers' ie per ongeluk binnendringen in een
computersysteem waar ze buiten behoren te blijven. Het strafrecht bevat algemene
voorwaarden over opzet en wederrechtelijkheid om te voorkomen dat zo iemand snel
aansprakelijk wordt gesteld voor computervredebreuk. Maar een foutje is gauw
gemaakt in de vlottende wereld van de moderne informatie- en
communicatietechnologie. Alleen dat is al een reden vast te houden aan de eis
van verboden toegang.

kuitenbrouwer@nrc.nl

LOAD-DATE: May 17, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              88 of 130 DOCUMENTS



                                NRC Handelsblad

                                  May 13, 2006

Veiligheid nieuwe stijl: mobieltje in de aanslag;
VLOET

SECTION: Leven &cetera; Pg. 61

LENGTH: 1019 words


De opwinding was tastbaar. De gehele breedte van de voorpagina was ervoor
ingeruimd. Vijf foto's naast elkaar, en een paginabrede 'vlag' eronder. Drie
berichten over, naar het scheen, hetzelfde onderwerp. Irak Suriname Ajax.

"Bevolking gaat bijdragen aan misdaadbestrijding - het gebeurde gisteravond al
bij de rellen in Amsterdam", aldus de voorpagina afgelopen dinsdag, een dag na
de voetbalrellen. Deze constatering ging vergezeld van drie artikelen. "Politie
gebruikt GSM burger bij opsporing", "Rellen na huldiging", en "Ik zal je wel
krijgen, journalistje!", een persoonlijk verslag. De wazige foto's bleken
gemaakt met een mobieltje door een ooggetuige.

In werkelijkheid ging het natuurlijk niet echt over Ajax, maar was dit voor een
groot deel nieuws over het nieuws zelf. Een interessant nieuw fenomeen: de
burger gaat deel uitmaken van de journalistiek (want leverancier van beelden)
en, in dit specifieke geval, de journalist gaat deel uitmaken van het nieuws
(want slachtoffer van hooligans).

De verslaggever beschrijft hoe omstanders hem filmopnamen tonen die ze met hun
mobieltjes hebben gemaakt. Daar is een drietal hooligans getuige van: "De
verslaggever wordt vastgepakt en zijn mobieltje wordt hem hardhandig ontnomen.
De hooligans verlaten kalm de straat. Nu schieten de omstanders deze journalist
van alle kanten te hulp. Diverse mensen staan de filmpjes op hun gsm af. Een man
biedt aan om beelden van de diverse telefoons te downloaden op de harde schijf
van zijn laptop. Iemand anders komt met een beschrijfbare cd-rom aanzetten om de
foto's en filmpjes op te slaan. Dit is civic journalism in de praktijk."

Een kanttekening: deze onafhankelijke initiatieven van loslopende burgers worden
meestal citizen journalism genoemd. Civic journalism is bijvoorbeeld een
discussieforum van een krant, een webcongres of - bij uitstek - een initiatief
als 'We the People' van NRC Handelsblad: door professionele redacteuren
begeleide lezersparticipatie. Zowel citizen als civic zijn interessante en
waardevolle ontwikkelingen binnen de journalistiek.

Wat bevalt me dan niet aan die drie berichten dinsdag over, naar het scheen,
hetzelfde onderwerp Allereerst de heel terloopse manier waarop citizen
journalism en misdaadbestrijding door burgers als twee kanten van één medaille
werden gepresenteerd. Er zijn enorme ethische, juridische en praktische
verschillen tussen beide fenomenen. Neem de plannen van de politie om
'structureel' gebruik te gaan maken van de camera in de mobiele telefoon van
burgers voor misdaadbestrijding. Naar het schijnt loopt de helft van de burgers
met zo'n telefoontje op zak, en de politie ziet er een gouden hulpmiddel in.
Technische mogelijkheden, protocollen en wetten worden op dit moment onderzocht.
Het College Bescherming Persoonsgegevens, lezen we, "heeft geen principiële
bezwaren tegen het inzetten van burgers bij politietaken." Het laatste woord in
het artikel is voor het belanghebbende en initiatiefnemende bedrijf, Waleli.
"Het wordt tijd dat het grote publiek beseft dat het de politie kan helpen",
aldus directeur S. Hamminga.

Ik weet niet hoe het u vergaat, maar mij bevalt het gewoonweg helemaal niet
wanneer er tevreden bedrijfsdirecteuren en lachende politiecorpscommandanten
worden opgevoerd waar het gaat over de verschuivende verantwoordelijkheden van
burgers en overheid. Noem me maar ouderwets. Zo bevalt het mij ook helemaal niet
om in een en hetzelfde berichtje te lezen dat politieagenten uit een belaagd
busje 'op tijd' wisten te vluchten, en dat de politie filmbeelden van omstanders
heeft gekregen. De overheid faalt, maar gelukkig staat de waakzame burger
paraat!

Het gaat hier niet alleen over gezonde burgerzin en verantwoordelijkheden, maar
ook over de oneigenlijke verruiming van politiebevoegdheden via de burger, en
het risico van eigenrichting. Dat zei trouwens ook hoogleraar Hans Nijboer, een
dag later in de krant. Nijboer waarschuwt bovendien voor digitale manipulatie.

Los van alle technische aspecten, vinden we het wel zo prettig dat de politie
een beroep gaat doen op de gewone man om te helpen bij de opsporing Geeft het
een veiliger gevoel dat je daar als burger aan kunt bijdragen In de Londense
wijk Shoreditch, berichtte Trouw, kunnen buurtbewoners zich abonneren op beelden
van de beveiligingscamera's in de buurt, die ze dan op hun eigen
televisieschermen kunnen zien. Mochten ze iets verdachts ontwaren, dan kunnen ze
de politie waarschuwen. Die kan inzoomen met de camera's, en inbreken in het
televisiekanaal om een beroep te doen op de kijkers. De bewoners krijgen er een
veiliger gevoel door, en zijn daarom graag bereid een flink deel van hun privacy
in te leveren.

Maar ís het veiliger Kan het misdaad niet alleen registreren maar ook voorkomen

Rita Verdonk schijnt te denken van wel. In een inverview met de Volkskrant deze
week stelde ze dat surveillancecamera's een goede vervanging kunnen zijn voor
agenten op straat. "Je moet eens kijken hoeveel personeel dat scheelt: op zes
plekken agenten laten lopen of één man achter die camera's."

Tijd om weer in te zoomen op de voetbalrellen in Amsterdam. Hier geen zes
bewakingscamera's in een controlekamer met toezichthouder, maar mobiele
telefoons in de handen van ettelijke, ter plekke aanwezige mannen. Hoe veilig is
dat Ik citeer nogmaals: "De verslaggever wordt vastgepakt en zijn mobieltje
wordt hem hardhandig ontnomen. De hooligans verlaten kalm de straat. Nu schieten
de omstanders deze journalist van alle kanten te hulp." (mijn cursivering). De
verslaggever is er genadig vanaf gekomen. Wat als het ander was gelopen Wat als
hij door de hooligans tot pulp was getrapt Zouden de omstanders, mobieltjes in
de aanslag, hem te hulp zijn geschoten Niet met hun filmpjes, maar met fysieke
bijstand Niet ná de aanranding, maar op het moment dat hij de hulp daadwerkelijk
nodig heeft Ik ben er niet optimistisch over.

Maar goed, ben je dan eenmaal tot pulp getrapt, dan heb je toch maar mooi
tientallen foto's van het incident. Vast een hele troost, in het ziekenhuis.

CORINE VLOET

Het gaat om verschuivende verantwoordelijkheden. Noem me ouderwets, maar het
bevalt me niet

LOAD-DATE: May 13, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              89 of 130 DOCUMENTS



                                NRC Handelsblad

                                  May 8, 2006

BYLINE: André Waardenburg

SECTION: Media; Pg. 17

LENGTH: 145 words


Dave. De charmante Dave Kovic (Kevin Kline) werkt voor een uitzendbureau. Omdat
hij zo op de Amerikaanse president lijkt, wordt hij af en toe ingehuurd om zich
voor te doen als de baas van Amerika. Als de echte president bij het rollebollen
met zijn minnares een hartaanval krijgt, wordt Dave gevraagd in het Witte Huis
te gaan wonen en diens taken waar te nemen. De rechterhand van de president ziet
zijn kans schoon om via de wat naïeve stroman zijn grip op de politiek te
verstevigen. Totdat Dave niet meer meewerkt. Dave is een van die films die zijn
gemaakt tijdens het presidentsschap van Clinton - voor de affaire-Lewinsky - en
die in hun optimisme over politiek teruggrijpen naar de films van Frank Capra.
Stonden politici maar wat dichter bij de gewone man, dan kwam het wel goed met
de democratie.

(Ivan Reitman, 1993, VS), Net 5, 20.30-22.35u.

André Waardenburg

LOAD-DATE: May 8, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              90 of 130 DOCUMENTS



                                NRC Handelsblad

                                  May 5, 2006

Van Dam al lang geen PvdA-lid meer

BYLINE: Egbert Kalse

SECTION: Voorpagina; Pg. 1

LENGTH: 310 words

DATELINE: Den Haag, 5 mei.


Marcel van Dam is al sinds 30 september 2003 geen lid meer van de PvdA. Zijn
lidmaatschap werd beëindigd wegens "achterstallige contributie".

Dat heeft Michiel van Hulten, partijvoorzitter van de PvdA, vandaag
bekendgemaakt. Van Hulten zegt: "Ik was gisteravond op zoek naar het
telefoonnummer van Van Dam in onze administratie omdat ik hem wilde bellen over
zijn kritiek op de PvdA. Daar zag ik dat hij geen lid meer was." Bij de PvdA
wordt het lidmaatschap automatisch beëindigd als leden vijf kwartalen hun
contributie niet hebben betaald.

Van Dam bevestigde vanochtend dat hij sinds 2003 geen lid meer is. "Ik heb de
partij destijds een brief geschreven over het stopzetten van mijn lidmaatschap.
Op zich was dat een misverstand, maar ik heb gezegd dat ik uit onbehagen met de
koers gekozen heb voor een pauze in mijn lidmaatschapsperiode. In die fase zit
ik nog steeds." Hij zegt noch met Bos noch met Van Hulten te hebben gesproken na
publicatie van zijn kritiek op de partijplannen.

De 68-jarige oud-minister leverde gisteren in zijn column in de Volkskrant en in
andere media scherpe kritiek op het plan van PvdA-leider Bos om welgestelde
gepensioneerden te laten meebetalen aan de AOW. Hij sprak van "misleiding" door
Bos en zei in een toelichting te overwegen zijn lidmaatschap van de partij op te
zeggen.

Leden van de PvdA mogen zelf de hoogte van hun bijdrage aan de partij bepalen,
aan de hand van hun inkomen. Er geldt een minimum van 2 euro per maand,
gemiddeld betalen leden 6,50 euro.

Van Hulten meent dat "partijleden toch anders aankijken tegen kritiek van een
partijlid dan tegen die van een gewone burger". De voorzitter zegt overigens
blij te zijn met Van Dams kritiek op de plannen van Bos om de stijgende kosten
van de vergrijzing te bestrijden: "Nu hebben we tenminste een brede discussie
over de toekomst van de AOW."

Plannen pvda: pagina 2

LOAD-DATE: May 5, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              91 of 130 DOCUMENTS



                                NRC Handelsblad

                                  May 2, 2006

Groetjes uit  Prora!

BYLINE: Auke Kok

SECTION: Achterpagina; Pg. 20

LENGTH: 722 words


Het vakantieoord Prora is al jaren in verval. Waarom wordt Hitlers droom niet
gerestaureerd

Ik verbaas me over mijn enthousiasme als ik begin te praten over Hitler. Over
hoe dichtbij ik hem voelde, en hoe merkwaardig, zelfs interessant dat was. Ja,
lach maar. Stapels boeken heb ik over die man en zijn tijd gelezen, zeg ik dan,
maar de indruk van die stapels verbleekt bij een eenvoudige wandeling in Prora.
Na een tijdje autorijden door de bossen van het schiereiland Rügen, driehonderd
kilometer ten noorden van Berlijn, sla je ergens een zijweg in, die lang duurt,
om de spanning op te bouwen lijkt het wel. Dan ineens sta je voor een steen
geworden droom. Niet zomaar een klein droompje, maar een nachtmerrie van
viereneenhalve kilometer lang. En de nachtmerrie wil maar niet weg, dat is voor
de Duitsers nog het ergste.

Voor een Nederlander is het vooral fascinerend. Ineens begrijp je veel beter wat
die mensen toen heeft bezield. Je ziet een gebouw van vijf etages dat eindeloos
doorgaat in een flauwe bocht, precies even flauw als de vloedlijn waar het op
uitkijkt. Hier moest de gewone man in nazi-Duitsland vakantie komen vieren, met
z'n tienduizenden tegelijk. Allemaal een simpel kamertje met uitzicht op zee en
een prachtig strand. Een krankzinnig, hemelbestormend, nooit eerder vertoond
plan en toch in harmonie met de natuur. Het ontwerp van architect Clemens Klotz
kreeg in 1937 een prijs op de wereldtentoonstelling in Parijs.

Op nog vier andere plekken langs de Oostzee zouden zulke kolossen verrijzen. In
het kader van Kracht durch Freude zouden de Duitsers ongehinderd door
minderwaardige rassen geestelijke rust vinden. Rust die nodig was om iedere
strijd aan te kunnen. Het was Hitler niet gegund. Zelfs dit ene KdF-Seebad is
niet voltooid. Hitler is hier nooit geweest. De Tweede Wereldoorlog kwam
ertussen, te vroeg kun je zeggen, al het geld moest naar het front. Maar
wandelend langs het goeddeels lege, langzaam wegzakkende nazi-paradijs heb je
toch het gevoel dat je door zijn idee loopt. Zo had hij het bedacht en zo had
het kunnen zijn als de wereldleiders in 1939 andere akkoorden hadden gesloten.

Aandachtig kijk je om je heen - uiteraard: meer van dit soort nazi-architectuur
is er haast niet. Een klein stukje van de nationaal-socialistische heilstaat is
hier nog altijd tastbaar. Wat in al die schoolboekjes staat, kun je aanraken en
dat is, nou ja, boeiend.

Conform hun nimmer aflatende schuldbewustzijn hebben de Duitsers er een
uitgebreid documentatiecentrum ingericht. Opdat Wij Niet Vergeten: laat dat maar
aan onze Oosterburen over. Op een groezelige foto kijkt Adolf Hitler naar een
maquette: de baai, het bouwsel in huiveringwekkende symmetrie erachter. Hitler
bracht de meest waanzinnige tekentafelplannen ten uitvoer en dat waren de
Duitsers niet gewend. Na vele jaren van mislukkingen onder vorige leiders, na de
verloren oorlogen en de vernederingen die daarop volgden, het eindeloos gezwalk
in de Weimar-republiek, bleek de kleine man met de snor in staat om ideeën te
verwezenlijken. In Prora kun je het herboren zelfvertrouwen van een volk zien
staan. Je wandelt onder een poort, door een smal dennenbos naar het strand en je
denkt: zo zat dat dus.

Kijk, de kade ligt er ook nog. Metershoog en honderden meters lang, bespoten met
onduidelijke graffiti, de stenen trappen in verval: hier hadden immense
cruiseschepen moeten aanleggen om vermoeide arbeiders een weekje ontspanning te
geven met binnenbaden, ultramoderne verwarmingssystemen, muziekhallen,
kegelbanen, noem maar op. Heerlijk zouden de eenvoudige nazi-onderdanen flaneren
over de promenade onder wapperende vlaggen met hakenkruisen.

In plaats van cruiseschepen kwamen de officieren van het Rode Leger, later van
de DDR. Particulieren mochten er niet komen, dat mocht pas na de Wende.
Sindsdien tobben de autoriteiten wat ze ermee aan moeten. Slopen is veel te
kostbaar, de boel opknappen een misplaatst eerbewijs aan Het Kwaad. Dus gebeurt
er niets, weinig althans, een trefpuntje voor jongeren hier, een museumpje daar.

Als Nederlander zou je het wel weten: restaureren, alles zo veel mogelijk
afmaken zoals Hitler het wilde. Dan zou een wandeling door het vakantieoord nog
adembenemender, nog historischer worden dan ze nu al is. Maar wij Nederlanders
hebben gemakkelijk praten. Wij hebben Het Kwaad niet in het zadel geholpen.

LOAD-DATE: May 2, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              92 of 130 DOCUMENTS



                                NRC Handelsblad

                                 April 29, 2006

De wereld van de geisha blijft mysterie;
Een avond naar Japanse 'Don Giovanni', daarna  eten met geisha in haar vrije
tijd

BYLINE: Hans van der Lugt

SECTION: Kunst internationaal; Pg. 6

LENGTH: 1107 words

DATELINE: Gion, 29 april.


In de met drie Oscars bekroonde Amerikaanse film Memoirs of a Geisha geeft
regisseur Rob Marshall een beeld van de geisha vol glans en glitter. Maar in hun
vrije tijd kunnen ze ook zijn gehuld in spijkerbroek en trui.

De straten in Gion zijn donker. Slechts her en der staat een lantaarnpaal en de
verlichting is zwak. De straat is betegeld met natuursteen. De huizen aan
weerszijden zijn van hout en slechts een verdieping hoog. Rode lampionnen naast
de ingang van elk huis geven een feestelijk accent. Er schijnt een zacht geel
licht door het lattenwerk voor de ramen. Door de houten spijlen is soms een
glimp op te vangen van mensen die zich binnen vermaken - een hand met een glas
drank of een gezicht in gesprek met een onzichtbare partner.

Nu en dan ratelt een taxi over de tegels en laat voor de deur van een van de
etablissementen een geisha uitstappen. Geisha's zijn de enige passagiers in
Japan voor wie taxichauffeurs uitstappen en het portier openen. Gewone burgers
moeten het doen met de automatische portieropener die de chauffeur vanaf z'n
stoel bedient. Wie geduld heeft kan soms ook een geisha lopend door de straten
zien snellen, op weg naar een partij in één van de panden hier.

Heel onschuldig heten de etablissementen waar men zich door geisha's laat
vermaken 'theehuizen'. Niets hier is wat het lijkt. 'Mijn wereld is even
ontoegankelijk als fragiel' zegt de hoofdpersoon van de film Memoirs of a
Geisha, 'zonder geheimen kan het niet voortbestaan.'

Nog slechts in twee, drie straten ziet Gion eruit als een sprookje van eeuwen
her. Ook de wijk zelf in de oude, voormalige hoofdstad Kyoto is fragiel. Elke
Japanner denkt bij 'Gion' aan vrouwelijk vertier. Ook Japanse toeristen komen
hier 'geisha-spotten'. Maar er is nog maar weinig ouds te vinden. De houten
huizen in Japan rotten toch al gemakkelijk weg of worden op gezette tijden weer
eens overvallen door verzengend vuur. Altijd al werden deze huizen regelmatig
vervangen. Teken van moderniteit is slechts dat de de vervanging nu bestaat uit
lelijke betonblokken of goedkope pre-fab huizen.

Midden in Gion staat het Kaburenjo, het theater waar de geisha's elk voorjaar
hun miyako-odori opvoeren - de 'hoofdstad dans'. Hier kunnen mensen die geen
privé entertainment door geisha's in een van de omliggende theehuizen kunnen
betalen, toch hun dans zien. Dit is het theater waar actrice Ziyi Zhang haar
fantastische solodans ten beste geeft in Memoirs of a Geisha - een dans die in
Japan veel kritiek heeft gekregen omdat die niet 'authentiek' zou zijn. Deze
kritiek klopt ook, zij het dat de makers bewust niet kozen voor authenticiteit
in een dans die centraal staat in het verhaal, een dans waarin de geisha en
plein public haar concurrenten de oren wast met haar fenomenale kunsten. De
makers kozen voor dramatisch effect.

Op een zondagmiddag wacht ik voor het theater op een bevriende priester, een
beeldhouwer en een geisha. Op het programma staat Don Giovanni van Mozart,
overgeplaatst naar een middeleeuwse Japanse omgeving en dus ook Japanstalig. De
geisha blijkt niet volledig opgedoft met wit gezicht en pruik, maar gekleed in
een beschaafde kimono met het haar keurig opgestoken. Fukunami is haar naam. Als
gebruikelijk heeft ze alleen een voornaam, beter gezegd een artiestennaam. Op
haar visitekaartje staat niet meer dan deze naam - geen adres of telefoonnummer,
want een geisha behoort tot een andere wereld. 'Reserveringen' lopen via een
theehuis. Fukunami is deze avond de betaalde gezelschapsdame van de beeldhouwer.

Jassen zijn 'on-Japans' en dus heeft het theater geen garderobe. Lastig want ik
kom direct uit Tokio en heb dus behalve een winterjas ook bagage in de hand.
Geen nood, loop maar even mee, zegt Fukunami. Ze loopt het theehuis tegenover
het theater binnen en roept 'moeder' - de gebruikelijke aanspreektitel voor een
oudere vrouw in deze vrouwenwereld. Alle vrouwen in Gion zijn elkaars moeder,
'oudere zus' of 'jongere zus'. Zet je bagage hier maar neer, zegt ze wijzend
naar de verhoging in de hal waarmee het eigenlijke huis begint.

Het theater moet moeilijke tijden doormaken. Don Giovanni blijkt een draak omdat
men voor de hoofdrol een jonge, populaire acteur heeft gekozen die vooral bekend
is van televisiesoaps. De jongen mag wellicht bezoekers binnenhalen, het
vervelende voor wie eenmaal betaald heeft en binnen zit is dat hij absoluut niet
zingen. Tijdens de pauze zegt de priester dat hij de tweede helft vanaf het
balkon gaat bekijken omdat daar toch genoeg open stoelen zijn in het halflege
theater. In werkelijkheid is hij het theater nooit meer binnen gegaan. Het was
slechts een leugentje om bestwil om de rest van de show niet te hoeven te zien
zonder affront tegen de beeldhouwer en zijn gezelschapsdame. Het was immers zijn
idee deze show te bekijken.

Na afloop lopen we door de smalle steegjes naar een klein eethuis in de buurt.
Binnen wachten twee oudere dames in kimono achter een bar waaraan voor ons is
gedekt. De zaak is voor ons alleen. Klein en intiem. De beeldhouwer en zijn
geisha nemen plaats in het midden. Aan zijn andere zijde wordt een plaats
opengehouden voor een zangeres uit Don Giovanni . 'Dat was nu eenmaal de opzet',
zal zij later gelaten zeggen over de hoofdrolspeler die niet kon zingen.
'Berusten in' is een hooggewaardeerde kwaliteit.

Ik kom te zitten naast een geisha die zich bij ons heeft aangesloten na de
voorstelling waar ze voor haar plezier heen was gegaan. Ze draagt dus gewoon een
spijkerbroek en trui, geen make-up en heeft haar lange haar simpelweg met een
elastiekje in een paardestaart bijeen gebonden. 'Geisha', zegt Sakae, is gewoon
een beroep waarvan het hoofdbestanddeel bestaat uit drinken en kletsen met
gasten. Het enige verschil met een hostess in een hostessbar is dat een geisha
daarnaast ook een 'gei', een kunst beheerst ,zoals dans of het spelen van de
klassieke, driesnarige shamisen.

Het verkopen van minderjarige dochters aan geishahuizen door verarmde ouders is
ten einde gekomen met het verbod op prostitutie in 1959. Tegenwoordig adverteren
geishahuizen zelfs om meisjes die niet langer leerplichtig zijn als nieuwe
'employees' aan te trekken. Het geishahuis verzorgt een opleiding en een set
kimono's, die even duur kunnen zijn als een auto, om de carrière mee te
beginnen. Als na enige jaren werk deze investering is terugbetaald, is een
geisha vrij om te gaan en staan waar ze wil. Het enige fenomeen waarover Sakae
vaag blijft is de 'danna' - de rijke weldoener die zich een geisha als minnares
kan permitteren. Er moet iets onbesproken blijven.

Avond in de geisha-wijk Gion in de oude Japanse hoofdstad Kyoto.

Geisha-wijk Gion.

Zhang Ziyi in 'Memoirs of a Geisha'

LOAD-DATE: April 29, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              93 of 130 DOCUMENTS



                                NRC Handelsblad

                                 April 28, 2006

Gewoon is de baas;
25 ontwerpen dingen naar de prijs voor het Beste Nederlandse Design... ...  maar
wat zegt deze keuze over ons Nederlanders

BYLINE: HERMAN PLEIJ

SECTION: Cultureel Supplement; Pg. 22

LENGTH: 1256 words


De Nederlandse hang naar 'gewoon' en 'praktisch' markeert al eeuwen ons
zelfbeeld. Maar het is de wensdroom van zestien miljoen ijdeltuiten die zich
allen even bijzonder vinden en heel hard kunnen schreeuwen.

Zomaar mooi telt niet in Nederland - je moet er wat aan hebben. De favorieten
voor de verkiezing van het Beste Nederlandse Design zijn ontwerpen die fraai
ogen, maar bij nader inzien heel handig uitpakken. De Valk-zeilboot is elegant
en rank, maar toch heel sterk, betrouwbaar en snel: mooier kan het niet. In
ieder geval buitelen de ambassadeurs van de 25 geselecteerde ontwerpen over
elkaar heen bij het aanprijzen van het simpele, praktische en veilige in hun
object, dat desondanks mooi is en ook nog eens voordelig in de aanschaf. Ware
schoonheid ligt in betaalbaar minimalisme.

Het Gilde-glas wil de eenvoud vangen, de Maxi-Cosi mag een wonder van
multifunctionele simpelheid heten en de Beatrix-postzegel is het resultaat van
wegstrepen. Het verhaal over het reduceren van de vorstin tot een reeks stippen
is misschien wel het meest verhelderend. Ambassadeur Vincent Mentzel laat weten
dat het simplisme al met zijn foto begon. Uitgangspunt is 'geen glamourfoto',
het gebruik van bestaand licht en geen assistenten of een 'vrachtwagen met licht
en statieven'. Kortom, allemaal heel gewoon.

Nederlanders zijn gek op zulke verhalen. De hang naar gewoon en praktisch
markeert al eeuwenlang de collectieve mentaliteiten en meest geliefde
zelfbeelden. De gewone man is de baas, we hebben lak aan leiders en helden, en
besturen doen we in alles verhullende collegialiteit. En als er wat te vereren
valt, dan aanbidden we de gewone jongens en meisjes van sport, pop en smartlap.
Maar eigenlijk verheffen we onszelf daarmee: de triomf van de gewoonheid, warm
verpakt in een breed aangehangen oranjegevoel.

Binnen dit democratisme, volstrekt afhankelijk van internationale handel, is
geen plaats voor principes en verbeelding, dat laatste begrip voorzien van een
veelzeggende betekenisuitbreiding, in de zin van arrogantie. Daarom zijn we zo
tolerant. Sterven op barricaden voor een ideaal wordt in Nederland onhandig
gevonden. En van krullen en tierelantijnen kan de schoorsteen evenmin roken.
Exuberante barok kreeg hier geen kans, pragmatiek viert in alles hoogtij. Van de
Bosatlas deugt dus vooral, dat het kaartbeeld niet volgepropt is maar zich
beperkt tot de essentie. En de hoogste kwaliteit van de Lotek-lamp is volgens
Jan des Bouvrie dat hij 'eigenlijk niet aanwezig' lijkt. Hoe meer je weglaat,
hoe mooier het wordt.

Deze vervoering over de eenvoud van de gewone man kan zover gaan, dat de
pragmatiek in het gedrang komt. De Rietveld-stoel drukt eerder de ultieme
simpelheid uit van het idee van zitten dan dat die enig zitcomfort biedt. En dat
geldt in zekere zin ook voor het minimalisme van de Mart Stam-buisstoel - men
gaat algauw denken aan zitten in een andere stoel vol zachte kussens. Misschien
gooit het NS-logo daarom zulke hoge ogen: het is niet echt simpel, al ziet het
er wel zo uit. Het teken roept beweging op in alle richtingen, maar probeer het
maar eens uit het hoofd na te tekenen - dat lukt vrijwel niemand. De suggestie
van eenvoud scoort echter torenhoog. Daarom werd Karel Appel in de harten van
zijn landgenoten gesloten toen hij desgevraagd zijn schilderen typeerde met
"Ach, ik rotsooi maar wat an". Inderdaad, we zouden dat allemaal wel kunnen,
alleen hebben wij toevallig wat anders te doen.

Deze gewoonheid is de wensdroom van zestien miljoen ijdeltuiten die zich allen
even bijzonder vinden. Daarom is de samenleving zo ingericht dat zoveel mogelijk
mensen aan hun trekken kunnen komen. Iedereen heeft in principe overal recht op,
vandaar dat gedemocratiseerde chique als marmoleum het zo goed doet - goedkoop
marmer dat zich fraai distantieert van het gevulgariseerde linoleum. Gewoon is
de baas in Nederland maar het kan heel hard schreeuwen. Daarom hoeft de
Amsterdamse oud-hoofdcommissaris Nordholt zich niet te verbazen over de
luidruchtige strepen op politiewagens. Die vinden hun weerga niet in de wereld
en lijken hem dan ook heel onnederlands. Integendeel, onze jongens gaan graag
tekeer over de hele aardbol en kladden die ongegeneerd oranje als het om sport
gaat.

Met zijn allen uit je dak gaan behoort tot de Hollandse folklore, om wij-gevoel
te adverteren en dus onszelf in het zonnetje te zetten. Daarvoor geven we ons
niet over aan nationalistisch vertoon zoals de hand op het hart bij het
volkslied of militaire parades, maar uitsluitend aan ons eigen schreeuwerige
oranje zelf. Want het gaat hier om mij en ons, niet om gekozen of overgeërfde
hotemetoten aan de top. Wij bepalen zelf wat er moet gebeuren, daarom zeggen we
luidkeels nee tegen de Europese grondwet. En gaat de voltallige ministerraad op
het laatste moment nog folderen om het onheil af te wenden, dan is het nee
helemaal niet meer tegen te houden: dat maken we zelf wel uit. Het bijbehorende
logo van onszelf is oranje, dat inmiddels het rood van brievenbus en vakbond aan
het vervangen is. En die Hollandse design-tomaat zal er binnenkort ook wel aan
moeten geloven.

Daarom staan er zulke heftige strepen op die politiewagens. Hier zijn we, eigen
veiligheid eerst, daarna zien we wel verder. Bij de uitzending van een
vredesmacht naar Afghanistan, typisch een taak voor een professionele militaire
eenheid, wordt voornamelijk gebakkeleid over de veiligheid van de eigen
manschappen en nauwelijks over de betekenis van deze inzet voor de plaatselijke
bevolking. Want in de eerste en de laatste plaats hoort het altijd om onszelf te
gaan - Dutch staat internationaal niet voor niets voor inhalige, benepen en
betweterige mensen.

Inderdaad zetten we graag alles naar onze hand, in een grenzeloze
ordeningsdrift. Die komt perfect tot uiting in de ANWB-paddestoel. Deze rijst
vrijwel natuurlijk uit de grond en verkavelt het land tot een dicht netwerk, dat
de uitdrukking is van totale beheersing. We hebben ons land immers zelf gemaakt,
als onderaannemers van God die het aan zijn uitverkoren polderkinderen overliet
om de met opzet onvoltooide schepping alsnog af te maken. Aan deze creatieve
drift ontlenen we het recht om dat eigen maaksel telkens weer opnieuw om te
spitten, echte natuur is er toch niet. En juist onze natuurparken representeren
trendy opvattingen over gewenst landschap, met hier en daar een decoratief hert,
wat zwijnen en niet te vergeten goed kleurende sierrunderen. Daarom kan alleen
hier een kastomaat tot topdesign gepromoveerd worden. We zetten de schepping in
licentie voort. In Nederland houden we alles zorgvuldig op orde, met de
voorzitter van de ANWB als Gods filiaalhouder.

Een volkskarakter bestaat niet. Maar zelfbeelden en typeringen door
buitenlanders moeten niet onderschat worden: men gaat er al gauw naar leven.
Daarom is gewoon zo belangrijk. Tezamen met pragmatiek worden beide in het
uitverkoren design bekroond als schoonheid. Dat komt nog het best tot uiting in
de Senseo, het nieuwe koffieapparaat. Simpele chique en gedemocratiseerde
schoonheid vervangen de peperdure espressomachine. Verder is hij heel handig,
want je zet nooit meer teveel koffie en het gaat ook nog heel snel. Bovendien is
de Senseo 'gezellig' (staatssecretaris Van Gennip), een keurmerk dat alleen in
Nederland op design losgelaten kan worden. Hij buigt zich als het ware naar het
gezelschap toe en biedt de koffie zo te zien persoonlijk aan. Bovenal blijkt met
dit knusse design veel geld verdiend te kunnen worden. Holland spreekt een
woordje mee. Daarom kan de Senseo maar één kleur hebben: oranje.

LOAD-DATE: April 28, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              94 of 130 DOCUMENTS



                                NRC Handelsblad

                                 April 26, 2006

Omroep lijdt onder kortzichtige politici

BYLINE: Marc Nelissen.

SECTION: Opinie; Pg. 07

LENGTH: 903 words


Na Wouter Bos heeft nu ook Maxime Verhagen gepleit voor terugdraaien van de
plannen voor de publieke omroep. Misschien goedbedoeld, in ieder geval
ondoordacht, onnozel en rampzalig, vindt Marc Nelissen.

De publieke omroep moet reclamevrij worden - dat is de nieuwste mantra in
discussies over de toekomst van de tegenhanger van de 'commerciëlen'.

Wat dat moet opleveren qua kwaliteitsverbetering en aantrekkelijkheid van de
omroep is onduidelijk. De commerciële omroepen mogen zich in grote
belangstelling verheugen ondanks een veelvoud aan reclame, dus de kijker lijkt
er niet echt door weerhouden te worden.

Dat is ook niet zo vreemd: men kiest voor programma's die men wel wil zien, en
niet zozeer tegen reclame die men niet wil zien. De publieke omroep heeft geen
programma-onderbrekende reclame, en dat wordt volgens onderzoeken door kijkers
zeer gewaardeerd. Vooral zo houden dus. Dat men massaal voor de publieke omroep
zal kiezen als er helemaal geen reclame meer is, is echter een nergens op
gebaseerde veronderstelling.

Daarentegen is wel zeker dat het afschaffen van alle reclame op de publieke
omroep een inkomstenderving van een slordige 200 miljoen euro per jaar betekent.
De PvdA mag dan nu wel heel stoer roepen dat dat bedrag dan maar gecompenseerd
moet worden, maar waarvan, onder welke voorwaarden en hoelang is nog niet
helemaal duidelijk.

Een tweede gevolg van het reclamevrij maken van de publieke omroep is dat de
commerciëlen in dat geval van de adverteerders een prettige financiële impuls
zullen krijgen van eenzelfde bedrag. Goed voor zeker nog een zender (Talpa 2) en
voor een hele rits nieuwe, opvallende programma's om daarmee de publieke omroep
nog beter te beconcurreren.

Een nogal dom plan dus, tenzij je John de Mol of Fons van Westerloo heet. En
zelfs die zullen een dergelijke quasi-daadkrachtigheid van de politiek
waarschijnlijk onzinnig vinden, omdat zij behalve ondernemers ook gewone burgers
zijn en heel goed begrijpen dat een krachtige publieke omroep van levensbelang
is voor de democratische rechtsstaat die wij proberen te blijven.

Het krankzinnige van de hele situatie is dat politici de eerste belanghebbenden
zijn bij een onafhankelijke, sterke, succesvolle publieke omroep. Maar dat juist
zíj degenen zijn die sinds jaar en dag uit eigen (groeps)belang en stuitende
kortzichtigheid diezelfde publieke omroep de vernieling in helpen.

Ooit was de publieke omroep een gezellige, diverse, vertederende, knusse
lappendeken van clubjes en geloofsgenoten, allemaal met hun eigen kleur, geur en
meningenrubriek. En allemaal met hun eigen politieke belangenbehartigers, die
zich in ruil voor hun ruimhartige financiële steun verzekerd wisten van aandacht
en ruimte om hun standpunten uit te dragen. Een prettig, niet onredelijk,
typisch Nederlands omroepbestel.

Echter, de eens zo machtige publieke omroep is door het langjarige,
onophoudelijke en effectieve gebeuk van de commerciëlen veranderd in een
aangeslagen, wankelende, gedemotiveerde bokser, die met de komst van Talpa
definitief tegen het canvas dreigde te gaan. Om een knock-out te voorkomen werd
eindelijk, na jaren van ontkenning, besluiteloosheid en feitelijke uitholling,
een besluit genomen om de publieke omroep om te vormen tot drie herkenbare,
onderscheidende, elkaar aanvullende in plaats van elkaar beconcurrerende netten.

Met zenders waarop programma's zo goed mogelijk tot hun recht moeten kunnen
komen, en kijkers zo goed mogelijk worden bediend. Met een duidelijke leiding
van die drie netten, die geen andere opdracht hebben dan het succes van de
publieke omroep in het algemeen en van 'hun' net in het bijzonder te bevorderen.

Over de veranderingen bij de publieke omroep die per 1 september moeten zijn
doorgevoerd, is veel te doen geweest, compleet met stakende programmamakers die
achteraf door hun eigen directies niet helemaal volledig geïnformeerd bleken te
zijn en omroepen die informeren naar de tarieven voor zendtijd bij de
commerciëlen dan wel zichzelf bij onafhankelijke producenten in de aanbieding
lijken te gooien. Maar met veel moeite en doorzettingsvermogen, van alle
betrokkenen, lijkt deze tanker nu dan toch eindelijk van koers te veranderen.

Er zijn profielen vastgesteld, er worden nieuwe programma's gemaakt, er is zelfs
sprake van enig nieuw elan. Dat het beter had gekund (afschaffen van alle
omroepen, twee netten volwaardig programmeren en het derde als herhaalnet
inrichten, met ruimte voor Elfstedentochten en uitlopende Tweede-Kamerdebatten)
doet niet ter zake: er is een besluit genomen en de strijd wordt aangegaan.

Maar kennelijk is buiten de Haagse waard gerekend: Wouter Bos, Maxime Verhagen,
Femke Halsema: allemaal van de materie geen kaas gegeten, maar kennelijk
vastbesloten de publieke omroep de nek om te draaien. Zij verlammen een al veel
te lang uitgestelde hersteloperatie van de publieke omroep met hun
opportunistische praatjes voor de vaak. Zouden zij zich willen realiseren dat ze
stuurlui aan wal zijn, en de drie nu aangestelde kapitein-netmanagers gewoon hun
werk laten doen

Laten ze vooral hun omroepplannen in hun verkiezingsprogramma's zetten, goed
onderbouwd, zodat er te zijner tijd op drie succesvolle netten aandacht aan kan
worden besteed. We zullen er op Nederland 1 om lachen, op Nederland 2 serieus
over discussiëren en ons op Nederland 3 verbazen over ministers die al rappend
op jongeren jagen.

Pleidooien voor een reclamevrije publieke omroep zijn onzin

LOAD-DATE: April 26, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              95 of 130 DOCUMENTS



                                NRC Handelsblad

                                 April 26, 2006

Red interieur van Paleis op de Dam

BYLINE: Leo Q. Onderwater

SECTION: Opinie; Pg. 07

LENGTH: 684 words


Een dienstlift! Met de 69 miljoen kostende 'restauratie' van het Paleis op de
Dam in Amsterdam wordt - tegen het advies van de Rijksdienst voor de
Monumentenzorg in - een monumentale 17de-eeuwse 'keizerlijke' trap gesloopt ten
behoeve van een volstrekt overbodige dienstlift.

Het gebouw had oorspronkelijk aan twee zijden 'keizerlijke' trappen, waarvan er
één (aan de noordzijde) reeds in de jaren zestig van de vorige eeuw is
gesneuveld.

Het kenmerk van een dergelijke trappenopstelling is dat ze zigzaggend (naar
buiten toe verspringend van elkaar) omhooggaan; door de in het midden gecreëerde
ruimte wordt daardoor een bijzondere lichtinval verkregen.

Met de sloop van de laatste trap verdwijnt niet slechts het 17de-eeuwse
materiaal, maar ook het gehele concept en de belevingswaarde van het trappenhuis
gaan daarmee verloren.

Hoewel het paleis al vier liften heeft, staat de koningin erop dat er nog een
dienstlift bij komt. Dat monumentenbelangen hier moeten wijken voor de wensen
van het koninklijk huis moge duidelijk zijn.

De opknapbeurt van het als stadhuis (1648) ontworpen classicistisch barokke
gebouw van Jacob van Campen is inmiddels in gang gezet en heeft plaats achter
'gesloten' deuren.

In Opinie & Debat van 8 januari 2005 schreef ik reeds dat het de belevingswaarde
en de sociale controle van de Dam en omgeving ten goede zou komen, indien de
Oranjes het gebouw zouden verlaten en het gebouw wordt teruggegeven aan de
gemeente Amsterdam, teneinde er een zinvollere bestemming aan te kunnen geven
dan de huidige.

Daarop zijn nogal wat reacties gekomen van monarchisten, die van mening zijn dat
door de huidige gebruiker het gebouw eerder op een zorgvuldige wijze zal worden
beheerd. Dat het tegendeel nu het geval is, tonen de recente ontwikkelingen aan.

Een groot voordeel van de teruggave aan Amsterdam en het geven van een passende
bestemming aan dit voormalige stadhuis is dat eventuele aanpassingen van het
monument in volstrekte openbaarheid kunnen geschieden en dat de te verstrekken
vergunning niet meer - onder het mom van het staatsgeheim van de huidige
gebruiker - in achterkamertjes wordt afgewikkeld.

Wanneer je - als gewone burger - de geringste wijziging in een monumentale
carréhoeve in een Limburgs gehucht of in een 16de-eeuwse grachtengevel
aanbrengt, heb je een groot probleem met de overheid. In het onderhavige geval
wordt een monumentale trap vernietigd - met goedkeuring van de overheid - in het
meest sprekende voorbeeld waarvoor Jacob van Campen als architect van het
barokke classicisme heeft gestaan. Dat is meten met twee maten.

Bestuurders, ambtenaren en gemeenteraad van de 'republiek' Amsterdam kan worden
verweten dat zij onvoldoende alert zijn geweest om dit monumentale gebouw met
een grote cultuurhistorische waarde afdoende te beschermen.

Bovendien is door - tegen het advies van de Rijksdienst voor de Monumentenzorg -
een sloopvergunning voor de trap te verstrekken, een precedent geschapen. Waar
veel eigenaren van monumenten nu geen toestemming krijgen voor het bouwen van
een lift, ligt het gevaar op de loer dat dit, onder verwijzing naar het Paleis
op de Dam, in de toekomst wel mogelijk wordt en er tevens naar believen kan
worden gesloopt. Immers, met welke rechtsgrond kan de bestuursrechter dat nog
beletten

De sloop kan juridisch gezien niet meer worden voorkomen, omdat de
sloopvergunning, alsook de (ver-)bouwvergunning in rechte is verstrekt. De
koningin zou derhalve met een appèl op morele en cultuurhistorische gronden tot
het inzicht moeten komen alsnog af te zien van de sloop van de monumentale
'keizerlijke' trap, alsmede het integreren van de volstrekt overbodige vijfde
dienstlift. Wat kun je van de gemiddelde burger nog aan respect voor het
cultureel erfgoed verwachten, als een koningin en verantwoordelijke bestuurders
al zo nonchalant omspringen met één van de belangrijkste gebouwen uit de
Nederlandse architectuurgeschiedenis Hoe komt het toch dat wij in allerlei
opzichten ons cultureel erfgoed aan het vernietigen zijn Dat zal ons opbreken.
Een samenleving zonder tastbare geschiedenis is immers een samenleving zonder
identiteit.

LOAD-DATE: April 26, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              96 of 130 DOCUMENTS



                                NRC Handelsblad

                                 April 25, 2006

De advocaat is en blijft onaantastbaar;
Commissie gaat in tegen ideeën van Donner over advocatuur

BYLINE: Rinskje Koelewijn

SECTION: Binnenland; Pg. 2

LENGTH: 1086 words

DATELINE: Rotterdam, 25 april.


Advocaten mogen hun privileges houden, concludeert de Commissie Advocatuur. Voor
strafzaken en complexe civiele zaken houden advocaten het proces monopolie,
alleen zij mogen naar de rechter.

Even leek het er zorgelijk uit te zien voor de advocatuur. Eind 2004 kondigde
minister Donner (Justitie, CDA) een groot onderzoek aan naar de rol en de
positie van de advocatuur in Nederland. Vorig jaar stelde hij een commissie in
die het onderzoek naar de advocatuur moest gaan doen.

In de brief die hij toen aan de Tweede Kamer stuurde, schemerde tussen de regels
door wat hij zélf vond van het beroep van advocaat. De minister schreef over de
privileges van advocaten, waarmee hij onder meer het beroepsgeheim bedoelde, dat
artsen en notarissen ook hebben. Wat niet alle geheimhouders hebben, maar
advocaten wel, is het verschoningsrecht. Dat houdt in dat advocaten niet
gedwongen kunnen worden aan de politie te vertellen wat hun cliënt hun in
vertrouwen heeft verteld. Donner schreef dat "voorkomen moet worden dat
advocaten het verschoningsrecht gebruiken voor een ander doel dan waarvoor het
is bedoeld". De minister wekte daarmee de indruk dát advocaten hun
geheimhoudingsplicht misbruiken. Dat ze uitsluitend opkomen voor het belang van
hun cliënt, te partijdig zijn en daarmee het maatschappelijk belang in de weg
staan.

Want advocaten horen onafhankelijk te zijn. Onafhankelijk van de overheid, het
openbaar ministerie én, ten behoeve van een eerlijke procesvoering, van hun
cliënt. En die onafhankelijkheid, schreef Donner, moet niet verward worden met
"een gebrek aan verantwoordelijkheid".

Ook vroeg de minister zich af of het niet tijd werd ook niet-advocaten toe te
laten tot rechtszalen. Volgens hem waren er steeds meer juridische terreinen
waarop burgers een niet-advocaat inhuren voor advies. Voor het huurrecht,
belastingrecht en arbeidsrecht bijvoorbeeld, kan een burger kiezen wie hij
meeneemt naar de rechter. Dat kan een fiscaal jurist zijn, een
gerechtsdeurwaarder of de buurman die verstand heeft van de regels. Alleen in
het strafrecht en complexe civiele zaken is een advocaat verplicht. Werd het
niet tijd, vroeg de minister zich af , dat ook daarvoor niet-advocaten konden
worden ingehuurd.

En er was nóg een ding waar Donner extra aandacht voor wilde: het 'lekken' van
dossiers door strafrechtadvocaten. Hij dreigde zelfs met een wetswijziging als
de advocaten niet zelf maatregelen zouden nemen tegen het verstrekken van
dossiers aan de media. Daar hebben de advocaten inmiddels zelf een oplossing
voor gevonden.

De zorgen van de minister, en zijn suggesties om de advocatuur wellicht wat
privileges af te nemen, hebben veel te maken met veranderingen in de
beroepsgroep. Die veranderingen ziet de commissie ook. Binnen vijftien jaar is
het aantal advocaten meer dan verdubbeld tot bijna 14.000 en advocaten zijn niet
meer de "betrouwbare, dienstbare en belangeloze dienstverlener" van vroeger.

Advocaten hebben niet meer de vanzelfsprekende status die de burgemeester, de
notaris en de dominee ooit ook hadden. Advocaten worden gezien als "op winst
gerichte zakenlieden". Ze procederen voor hun cliënten, maar houden er ook een
adviespraktijk op na. Het publiek kent vooral de snelle advocaten in maatpak en
dure auto's. Of de moblawyers die innige banden hebben met hun criminele
cliënten. Advocaat Evert Hingst, die in november 2005 werd vermoord, was wel het
bekendste voorbeeld van een mogelijk 'foute advocaat'. Zijn cliënten kwamen uit
het criminele circuit: John Mieremet, Sam Klepper en Mink K.. Hun belangen waren
de afgelopen jaren volgens justitie ook de zijne geworden. Dat hij met zware
criminelen omging, was logisch, zei Hingst zelf, dat was zijn werk. Hingst werd
nooit veroordeeld, want hij werd geliquideerd voordat zijn zaak voor de rechter
kwam.

Els Unger, de landelijk deken van de Nederlandse Orde van Advocaten, is niet zo
onder de indruk van het beeld dat de commissie geeft van de advocatuur. "Dat
beeld bestaat al langer." De notarissen, die ook een imagoprobleem hebben,
proberen nu met reclamespotjes het vertrouwen van de burger terug te winnen.
Maar zover is het voor de advocaten nog niet, zegt Unger.

Volgens de Orde worden er per jaar een of twee echt 'foute' advocaten
strafrechtelijk vervolgd. Unger schat dat er honderd à tweehonderd advocaten
zijn die hun zaken niet op orde hebben. En volgens Unger is de Orde heel goed in
staat advocaten te controleren. Er zijn 19 dekens en 5 raden van toezicht én een
Hof van Discipline (een tuchtrechter) die advocaten kunnen straffen.

Zeker is dat de commissie de advocaten hun privileges niet wil afpakken. Over de
geheimhoudingsplicht en het verschoningsrecht zegt de commissie "dat zonder een
gewaarborgd vertrouwen op vertrouwelijkheid" goede rechtshulp "onbestaanbaar
is". En: advocaten houden het procesmonopolie. Alleen zij mogen straf- en
civiele zaken doen.

Tegelijkertijd ziet de commissie dat de geheimhoudingsplicht een "juridische
vrijplaats" oplevert waar weinig controle mogelijk is en waar het mis zou kunnen
gaan. Het beroep van advocaat is en blijft een vertrouwensberoep, stelt de
commissie, maar dan moet het normbesef van de advocaat wél ver uitsteken boven
dat van de 'gewone burger'. Er moet geen houding ontstaan dat "alles wat niet
verboden is wel mag of kan".

De Orde van Advocaten is blij met de conclusie van de commissie. Waar ze minder
blij mee zijn, is dat de commissie voorstelt een Regelgevende raad voor de
advocatuur in te stellen. Nu stelt de Orde zélf de toelatingseisen en de
kwaliteitsnormen vast. Maar dat roept volgens de commissie weerstand van de
samenleving op. Een slager moet niet het eigen vlees keuren. Unger: "Als
niet-advocaten onze regels gaan maken, verliezen we alsnog onze
onafhankelijkheid. Voor geen enkel beroep in geen enkel ander land, is ooit zo'n
constructie gemaakt."

'Onafhankelijkheid vastleggen in de wet'De commissie advocatuur is op 4 mei 2005
ingesteld door minister Donner (Justitie, CDA) onder voorzitterschap van mr. P.
van Wijmen. De commissie presenteerde gisteren het rapport 'Een maatschappelijke
orde' waarin advies wordt gegeven over 'de rol en de positie van de advocatuur
in Nederland'. De commissie concludeert dat de zes 'kernwaarden' moeten worden
vastgelegd in de Advocatenwet: onafhankelijkheid, partijdigheid, integriteit,
vertrouwelijkheid, deskundigheid en de publieke verantwoording voor de goede
rechtsbedeling. Daarnaast vindt de commissie dat advocaten het monopolie moeten
behouden om strafzaken en civiele zaken voor de rechter te brengen.

LOAD-DATE: April 25, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              97 of 130 DOCUMENTS



                                NRC Handelsblad

                                 April 22, 2006

Verandert de wereld China Verandert China Of verandert China  de wereld;
Eerste deel van een serie over een opkomende wereldmacht

BYLINE: Garrie van Pinxteren

SECTION: Zaterdags Bijvoegsel; Pg. 33

LENGTH: 3564 words


De overgang naar een markteconomie zou volgens velen vanzelf ook democratie
brengen in China. Na zeven jaar correspondentschap voor NRC Handelsblad in
Peking weet Garrie van Pinxteren beter. "Het zijn de buitenlandse bedrijven die
zich aanpassen aan de Chinese waarden en normen", schrijft ze in haar
afscheidsartikel. Deel 1 van een serie artikelen van verschillende auteurs over
een grootmacht in wording.

Met China is iets heel onverwachts gebeurd. In 1989, toen de studenten in
opstand kwamen op het Plein van de Hemelse Vrede, vertaalde ik in Nederland het
binnenkomende materiaal voor de televisie. Bij het zien van de beelden dacht ik
dat China bezig was om zich voorgoed te ontdoen van een falend communistisch
systeem dat de bevolking al veel te lang had onderdrukt.

Dat hoopte ik ook: ik had in 1982 als student in China gezien hoe onvrij het
dagelijks leven van de meeste Chinezen toen was. Kritiek op de overheid werd
alleen binnenskamers en met de grootste omzichtigheid uitgesproken. Mijn
vrienden namen een risico door vriendschap met een buitenlander te sluiten, want
je werd al gauw beschuldigd van spionage voor een westerse mogendheid. Geen van
hen had de mogelijkheid om zijn eigen toekomst te bepalen. De overheid schreef
voor welk beroep ze na hun studie zouden uitoefenen en waar ze dat zouden doen.

Het leven was sober en grauw, de hele winter aten we in Peking niets dan rijst
met aardappelen, wortelen en uien. Buitenlandse producten als koffie en
filmrolletjes waren alleen te koop als je beschikte over buitenlandse valuta.
Chinezen kwamen vooral op je af omdat ze harde valuta van je wilden kopen of
omdat ze bijvoorbeeld warm wilden douchen op de campus voor buitenlandse
studenten. Zomaar contact zoeken met een buitenlander, louter uit interesse en
vriendschap, vonden veel Chinezen te riskant.

In 1989 viel de Berlijnse Muur. Op de televisie was te zien hoe de Oost-Duitsers
de grens met West-Duitsland overkwamen en hoe ze met tranen in hun ogen spraken
over het gevoel van bevrijding na decennia van communistische onderdrukking.

Toen wist ik het zeker: de studentenopstanden in Peking waren weliswaar bloedig
door het leger neergeslagen, maar het kon niet lang meer duren of ook de
communistische partij van China zou haar machtsmonopolie verliezen. Wij in het
westen zouden China bovendien net zo lang blijven boycotten tot de
internationaal geïsoleerde communistische partij het roer wel uit handen zou
moeten geven.

Een Chinese circusgroep waarvoor ik tolkte, moest door de gebeurtenissen op het
Plein van de Hemelse Vrede een geplande tournee door Europa annuleren. De
directeur zei me aan de telefoon dat de Nederlandse impresario erop kon rekenen
dat de tournee binnenkort alsnog zou plaatsvinden en dat de wereld 1989 weer
snel zou vergeten. Ik geloofde hem niet, maar hij kreeg gelijk, op beide
fronten.

Nu, zeventien jaar na 1989, zit de communistische partij in China nog steeds
stevig in het zadel. De persoonlijke vrijheid en de welvaart zijn in die
zeventien jaar weliswaar sterk toegenomen, maar ik heb ook gemerkt dat degenen
die de grenzen overschrijden van wat China toestaat, nog net zo meedogenloos
worden vervolgd als voorheen.

Zo sprak ik met de leider van een groep boeren die zich verzette tegen de
onteigening van hun olievelden. Ik voelde wel hoe bang hij was om in een
openbaar restaurant in Peking met me te spreken, maar ik begreep die angst pas
echt toen ik een paar maanden later vernam dat hij voor jaren achter slot en
grendel was verdwenen voor zijn leidende rol in het boerenprotest.

Toch domineert het thema mensenrechten het publieke debat al jaren niet meer.
Zorg om mensenrechten heeft in het buitenland plaatsgemaakt voor bewondering en
respect voor een regering die de Chinese economie als kool deed groeien en die
daarmee de positie van China in de wereld snel en grondig heeft weten te
versterken. Daarmee heeft de Chinese regering, en dus ook de communistische
partij, zich internationaal een legitimiteit verworven die ik in 1989 niet voor
mogelijk had gehouden.

China voert de welvaartsverhoging van de bevolking aan als rechtvaardiging voor
het voortbestaan van de communistische éénpartijstaat. Dat heeft tot nu toe
zowel internationaal als in eigen land goed gewerkt. Rijke Chinezen wijzen naar
hun nieuwe huis, hun auto en hun buitenlandse vakantie als ze willen
onderstrepen dat de partij goed is voor China, armere Chinezen wijzen op hun
kleurentelevisie en hun mobiele telefoon.

In het buitenland vindt men dat China gunstig afsteekt bij de voormalige
Sovjet-Unie, waar een te snelle omwenteling vooral criminaliteit en armoede
bracht. Er is weliswaar sprake van een groeiend aantal volksprotesten in China,
maar die komen vooral voort uit woede over overheidscorruptie en wanbeleid, niet
uit een principieel verzet tegen de communistische staat.

China's welvaartsverhoging werd vooral mogelijk door een explosief groeiende
export. De exportsector werd opgezet met overwegend buitenlands kapitaal.
Buitenlandse bedrijven bleken bereid om in China te investeren, niet omdat ze
graag vanuit China wilden exporteren, maar omdat zij een potentiële en vrijwel
onontgonnen afzetmarkt van 1,3 miljard Chinezen voor zich zagen. Daar heeft de
Chinese overheid handig op ingespeeld. Toen ik in 1998 een handelskantoor in de
Oost-Chinese stad Hangzhou leidde, hoorde ik veel verhalen van ondernemers die
hun in het buitenland gemaakte product graag in China wilden verkopen. De
plaatselijke overheid zei daarop tijdens een uitgebreid banket met krab en
kreeft dat ze zeer welkom waren, maar dat hun product alleen concurrerend kon
zijn als ze het in China, en daarmee goedkoper, zouden gaan maken. Bedrijven die
daartoe besloten, kregen in de praktijk vaak nauwelijks toegang tot de Chinese
markt. Maar omdat ze nu eenmaal al in China hadden geïnvesteerd, gingen ze er
toen maar toe over om vanuit China voor de export te produceren.

Dat het veelal zo liep, was niet toevallig. De overheid had de buitenlandse
bedrijven in dat stadium van ontwikkeling vooral nodig als exportmotors en als
leveranciers van nieuwe technologie. Het was niet de bedoeling dat er Chinees
geld naar het buitenland zou wegvloeien voor de aanschaf van consumptiegoederen
die de ontwikkeling van het land niet verder zouden brengen.

Dat China nu over een efficiënte en zeer concurrerende exportsector beschikt,
heeft het land dus te danken aan buitenlandse kapitalisten. Die hebben er ook
voor gezorgd dat de Chinese communistische overheid stevig in het zadel bleef
zitten. China wist en weet de buitenlandse bedrijven goed te manipuleren om
vooral China's binnenlandse doelen te dienen, iets waar menig ontwikkelingsland
nooit in is geslaagd.

Dat China's onmiskenbare economische opkomst tot nu toe nauwelijks weerslag
heeft gehad op het politieke systeem, is een vreemd maar ook gevaarlijk gegeven.
Het politieke systeem past niet meer bij de complexe economische en
maatschappelijke realiteit, en dat verklaart het groeiend aantal onlusten in het
land. China heeft door het verbod op onafhankelijke maatschappelijke
organisaties geen werktuigen in handen om onvrede te kanaliseren en in te
bedden, waardoor die onvrede vaak pas heel laat, maar dan meteen ook heel
heftig, naar buiten komt.

Het is verleidelijk om die groeiende maatschappelijke onrust te zien als
voorbode van de val van het communistische systeem in China, als een inleiding
tot een democratische omwenteling die mogelijk gewelddadig, maar in elk geval
onontkoombaar zal blijken.

Het is ook verleidelijk om juist China's economische groei te zien als inleiding
tot politieke veranderingen. Misschien gaat China op basis van die groei vrijwel
als vanzelf over op een democratisch politiek bestel, omdat een
meerpartijendemocratie uiteindelijk het best denkbare systeem lijkt te zijn voor
elk beschaafd en ontwikkeld land. Kijk naar Aziatische voorbeelden als Taiwan en
Zuid-Korea, die eerder dan China welvarend werden, en die daarom ook eerder tot
een meerpartijendemocratie zijn gekomen.

Toch denk ik dat noch de Chinese overheid noch de meeste Chinezen geloven dat
China vroeg of laat de weg van de meerpartijendemocratie op zal gaan. Ik ben er
tijdens mijn correspondentschap in China steeds meer van overtuigd geraakt dat
dat een visie is die er te klakkeloos vanuit gaat dat de Chinese overheid, of
anders in elk geval de 'onderdrukte' Chinese bevolking, het met ons westerlingen
eens is dat het westerse democratische systeem het minst slechte en het meest
werkbare politieke systeem is dat er tot nu toe door de mensheid is bedacht. Wij
mogen het dan zien als superieur aan het communisme, het fascisme en aan de
fundamentele islam, maar China's leiders denken daar heel anders over.

Vanaf het begin van de openstelling van China, die door China's voormalig leider
Deng Xiaoping in 1979 werd ingezet, hebben China's leiders er binnen de
communistische partij nooit doekjes om gewonden: de overname van westerse
technologie en kennis is helemaal niet gericht op een omvorming van de Chinese
ideologie, maar op de versterking van de Chinese natie. China moet voor alles
voorkomen dat het uiteindelijk zal worden opgeslokt door westerse mogendheden,
die er altijd op uit zijn om China ideologisch te corrumperen, te verzwakken en
om de onafhankelijke Chinese staat uiteindelijk omver te werpen.

Zo waarschuwde de Chinese president Hu Jintao tijdens een toespraak voor
partijleden in september 2003 expliciet tegen de gevaren van het westerse
gedachtegoed. "De westerse landen hebben hun pogingen geïntensiveerd om hun
visie op normen en waarden over de hele wereld te verspreiden. Als het grootste
socialistische land ter wereld [...] zal ons land nog lang geconfronteerd worden
met de complotten van vijandelijke westerse krachten, die erop gericht zijn
China te verwestersen en te verdelen."

Als journalist word je ook al snel gerekend tot de westerse krachten die het
slechtste met China voor hebben. Dat merkte ik toen ik een keer op bezoek wilde
bij een boer wiens broer zijn geld verdient met het inzamelen van afval in de
stad. Niemand wilde me vertellen waar de boer precies woonde, en ik werd op mijn
mobiele telefoon gebeld dat ik het dorp maar beter zo snel mogelijk kon
verlaten, omdat ze niet gediend waren van westerlingen die er alleen maar op uit
waren om China zwart te maken.

Ik denk dat China helemaal niet de geleidelijke weg op wil naar democratie
volgens westers model. Net als de meeste andere Chinese leiders heeft Hu ook
weinig op met glasnost, omdat juist die nieuwe openheid de Sovjet-Unie in zijn
ogen ten val heeft gebracht. De Chinese leiders zijn voor niets zo bang als voor
instabiliteit en chaos.

Chaos kan in de ogen van de Chinese autoriteiten al snel ontstaan als gewone
burgers aan de haal gaan met informatie die niet voor hen is bestemd en die ze
door hun beperkte ontwikkelingsniveau niet op de juiste waarde kunnen schatten.
Een dergelijk standpunt leidt logischerwijs en structureel tot censuur van het
internet en tot beperking van de persvrijheid. Dat de WHO in 2003 dacht dat
China zijn lesje had geleerd, toen het na internationale druk meer openheid gaf
over de besmettelijke longziekte sars, lijkt me dan ook een duidelijk geval van
wishful thinking. Voortaan zou China meer openheid van zaken geven over rampen
en ziekten, want het land zou hebben ingezien dat je met het achterhouden van
informatie op den duur alleen maar meer ellende aanricht, verwachtte de WHO.
Maar bij een grote milieuramp eind vorig jaar in de Noord-Chinese stad Harbin
reageerden de autoriteiten precies zoals bij het begin van de sars-epidemie. Ze
hielden de ramp net zo lang geheim totdat de paniek door geruchten zo sterk was
geworden dat ze wel openheid van zaken moesten geven.

In Harbin sprak ik met een oude vrouw die door haar familie alleen was
achtergelaten met twee tonnen drinkwater in een vervallen woning pal naast de
zwaar met benzeen vervuilde rivier de Songhua. De lokale autoriteiten hadden
haar gezegd dat ze uit haar huis moest, maar ze hadden haar geen andere woning
aangeboden. Daarom was ze toch maar in haar huis gebleven, met een deken voor de
deur tegen de mogelijk giftige dampen boven de rivier.

Was ze kwaad dat de overheid haar zo had laten zitten Helemaal niet, ze was
juist vereerd dat eerst de overheid, en nu ook de pers de moeite hadden genomen
om haar op te zoeken. Alles wat ze aan zorg en aandacht kreeg was meegenomen,
het idee dat ze ergens 'recht' op zou hebben, was haar wezensvreemd.

Veel buitenlandse zakenmensen geloven dat hun aanwezigheid in China eraan
bijdraagt dat China een opener, democratischer land wordt. Toch zie je in de
praktijk juist dat buitenlandse bedrijven zich eerder aan de Chinese normen en
waarden aanpassen dan omgekeerd. Het zijn niet de multinationals die China's
bedrijfsleven hervormen, maar het is de Chinese overheid die de buitenlandse
bedrijven precies daar inpast waar China ze het hardst nodig heeft.

Neem Shi Tao. In september 2005 werd hij gearresteerd omdat hij via een
buitenlandse website berichtte over de manier waarop de overheid zijn krant
verbood om verslag te doen van demonstraties in China. Hij kreeg tien jaar
gevangenisstraf. Volgens mensenrechtengroeperingen kon hij worden opgepakt omdat
het Amerikaanse internetbedrijf Yahoo gegevens over het internetgebruik van Shi
Tao aan de Chinese overheid had doorgespeeld. Yahoo verdedigde het doorspelen
van de gegevens door te stellen dat het zich nu eenmaal te houden heeft aan de
nationale wetten van de landen waar het actief is.

Yahoo is niet het enige internetbedrijf dat China helpt bij het uitoefenen van
censuur. Op de Chinese versie van de zoekmachine van Google in China kun je geen
informatie vinden die de Chinese overheid ongeschikt acht voor haar burgers, en
ook Cisco en Microsoft werken binnen de kaders die de Chinese overheid stelt. In
die zin heeft niet het westen China, maar China de manier van opereren van
westerse bedrijven veranderd.

Juist op het gebied van het internet is de westerse toegeeflijkheid aan Chinese
eisen een pijnlijke blamage. Toen China zich een paar jaar terug explosief begon
te ontwikkelen als één van de belangrijkste internetgebruikers ter wereld,
verwachtten velen dat juist internet hét breekijzer zou worden waarmee westerse
normen en waarden China onherroepelijk zouden veranderen in een land dat net als
wij transparantie, vrijheid van informatie en daardoor uiteindelijk ook de
meerpartijendemocratie zou gaan omarmen. Dat is niet gebeurd, en het is verre
van zeker dat dat in de toekomst wel gaat gebeuren

Ook andere multinationals zijn bereid om China dingen toe te zeggen waartoe ze
in geen enkel ander land ter wereld bereid zouden zijn. Zo bleek Shell genegen
pompstations in China te openen waarop niet alleen de naam van Shell, maar ook
die van de Chinese partner vermeld staat, een unicum voor Shell in de wereld.
Wal-mart, in Amerika bekend als een bedrijf dat vakbonden weert, stond in China
wel toe dat er staatsvakbondsorganisaties actief werden binnen zijn Chinese
vestigingen.

Multinationals hebben, vaak terecht, het idee dat ze niet om de enorme Chinese
markt en om China's goede en goedkope productiemogelijkheden heen kunnen, als ze
de toekomstige groei van hun bedrijf willen veiligstellen. Ze verdedigen hun
gedrag in China door te stellen dat ze anders die aantrekkelijke Chinese markt
domweg niet op komen. Veel westerse zakenmensen zijn waarschijnlijk ook gewoon
blij met een sterke, autoritaire staat, met een land zonder vakbonden waar
voldoende goedkope en hardwerkende werknemers voor de multinationals beschikbaar
zijn.

Buitenlandse overheidsvertegenwoordigers stellen zich vaak vergelijkbaar op. Ze
zijn al snel gecharmeerd van hun zeer vakkundige, goed opgeleide Chinese
gesprekspartners die "toch veel opener en moderner" zijn dan ze hadden durven
hopen in een communistisch land. Ze krijgen meer en gedetailleerder informatie
dan ze hadden verwacht, over het communisme wordt nauwelijks gepraat en
ideologische discussies worden gemeden.

China slaagt er zo in om veel diplomaten en andere vertegenwoordigers van
buitenlandse staten ervan te overtuigen dat er geen enkele reden is om
achterdocht te koesteren tegen het communistische China. Steeds vaker zijn ze
van mening dat het Chinese systeem, ondanks ongewenste bijproducten als
schendingen van de mensenrechten, het ontbreken van persvrijheid en van een
onafhankelijke rechtspraak, uiteindelijk zo slecht nog niet is. En degenen die
hier nog niet van overtuigd zijn, troosten zich met de gedachte dat overleg met
China uiteindelijk zal helpen. De deur moet open blijven.

De Chinese leiders lijken er op hun beurt niet zichtbaar van overtuigd dat het
westerse politieke systeem bij nader inzien ook wel wat te bieden heeft. Zij
zien democratie nog steeds vooral als ongewenst, als een gegarandeerd recept
voor chaos, een chaos waarin zij makkelijk hun machtspositie en misschien zelfs
hun leven kunnen verliezen. Zij kijken eerder naar Singapore, toch meer een
dictatuur dan een democratie maar desondanks zeer welvarend, dan naar Amerika
als ze een model voor de toekomst zoeken.

De gehechtheid aan een autoritaire staatsvorm heeft zeker ook met het
confucianisme te maken. Niet het idee dat iedereen gelijk is, maar het idee dat
er een duidelijke hiërarchie nodig is om niet alleen een staat, maar ook een
gezin of een bedrijf doelmatig te besturen staat centraal. Respect voor een
meerdere is een hoge waarde en omgekeerd is het de taak van een gezagsdrager om
als een vader voor zijn onderdanen te zorgen. Hier zijn veel Chinezen nog steeds
diep van overtuigd. Hierdoor kan de regering op brede steun van de bevolking
rekenen.

Daarbij moet ik wel zeggen dat het moeilijk is om te peilen wat de Chinese
leiders nu werkelijk denken. Naar buiten toe blijven de gelederen hermetisch
gesloten, maar het is zeker niet ondenkbaar dat, zoals de Britse politicoloog en
Chinakenner Anthony Saich vorig jaar tegen deze krant opmerkte, de Chinese
leiders diep in hun hart wel meer democratie zouden willen, maar gewoon niet
weten hoe. "Als er iemand was die de leiders kon vertellen hoe ze van A naar B
kunnen komen zonder dat het hele systeem uit elkaar valt en ze de kans riskeren
zelf in de gevangenis terecht te komen, dan zouden ze dat misschien wel doen",
aldus Saich.

Een experiment in het zetten van voorzichtige stapjes in de richting van een
volledige democratie, was Hongkong. De grap die vóór de communistische overname
van de Britse kroonkolonie in 1997 veel werd gemaakt, was dat niet China
Hongkong, maar Hongkong China uiteindelijk zou overnemen. Bedoeld werd dat
Hongkong, dat zoveel rijker, zoveel minder corrupt en zoveel internationaler
georiënteerd was dan China, het vasteland met zachte hand zou kunnen overhalen
tot een volledig kapitalistisch economisch systeem en meer democratie. Maar nu
lijkt het er meer op dat het van het laatste niet zal komen.

Het hervormingsproces, waarbij uiteindelijk alle zetels in het parlement
rechtstreeks verkiesbaar zouden kunnen worden en waarbij ook de hoogste leider
van Hongkong een werkelijke volksvertegenwoordiger en geen handlanger van Peking
meer zou zijn, is inmiddels volledig vastgelopen. De vrijheid van meningsuiting
is inmiddels beperkter dan onder de Britten, en ook op het gebied van de
politieke cultuur heeft China Hongkong meer veranderd dan andersom. Het viel me
bij mijn laatste bezoek aan Hongkong op hoe bang gewone mensen waren geworden om
vrijuit met journalisten over politiek te spreken.

China lijkt voorlopig te kiezen voor een autoritair systeem met
confucianistische en nationalistische trekken, waarbij de leiders als verlichte
despoten proberen om zo goed mogelijk voor hun kinderen, de burgers, te zorgen.
Toch is het China dat ik in 2006 verlaat een veel prettiger plaats voor mijn
vrienden dan het China dat ik in 1982 leerde kennen. Dat komt vooral doordat ze
een veel gevarieerder leven leiden dan toen. Ze kunnen vrijelijk in het openbaar
over de politiek en maatschappelijke misstanden praten. Ze hebben meer geld, en
kunnen ook daardoor hun leven veel meer naar eigen keuze inrichten. Ze hebben er
bovendien alle vertrouwen in dat het China van hun kinderen welvarender en
machtiger zal zijn dat het China waarin zij zelf opgroeiden.

Dit vooruitgangsgeloof heeft in China veel energie losgemaakt. Het leidt tot een
bijna tastbaar optimisme dat ik associeer met wat mijn ouders vertellen over de
periode van wederopbouw na de Tweede Wereldoorlog. Een dergelijk optimisme vind
ik in het hedendaagse Nederland in ieder geval niet terug. Maar echte
wereldburgers zijn de Chinezen nog niet. China is een monoculturele
maatschappij, zonder pluralisme. Terwijl bijvoorbeeld Taiwanezen zich realiseren
dat er een ander perspectief dan het Chinese mogelijk is, is dit besef in
communistisch China nog nauwelijks aanwezig. Wie niet voldoet aan Chinese normen
of wie er niet Chinees uitziet, is al gauw amusant en eigenlijk een beetje gek.
Ik heb me dan ook vaak een echte vreemdeling gevoeld, hoe hartelijk ik ook werd
ontvangen. Veel Chinezen veronderstelden dat ik China eenvoudigweg nooit zou
kunnen begrijpen, simpelweg omdat ik een blanke huid heb en ik er niet geboren
ben. Wie weet hebben ze wel gelijk, maar het heeft me geleerd hoe irritant het
denken in 'wij' en 'zij' is als je toevallig niet bij de overgrote meerderheid
hoort.

Wie niet voldoet aan Chinese normen of er niet Chinees uitziet, is een beetje
gek

LOAD-DATE: April 22, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              98 of 130 DOCUMENTS



                                NRC Handelsblad

                                 April 22, 2006

Een omgevallen vaas zitin een klein hoekje;
VERZEKEREN:keuzes worden lang niet altijd rationeel gemaakt

SECTION: Thema; Pg. 12-13

LENGTH: 641 words


Nederlanders scoren wereldwijd nog altijd hoog als verzekeraars, maar niet alle
afgesloten polissen zijn even noodzakelijk, meent verzekeringsdeskundige Hugo
Keuzenkamp.

WILMA VAN HOEFLAKEN

25Verzekeren is niets anders dan het afdekken van risico's. Het gros van de
25-jarigen heeft een rijbewijs op zak en is meestal ook in het bezit van de
eerste auto; zeker als men een baan heeft. Dat is het moment waarop twintigers
moeten gaan nadenken over serieuze verzekeringen, of ze daar nu zin in hebben of
niet. De schade die automobilisten kunnen toebrengen aan andere weggebruikers
kan namelijk zo groot zijn, dat een aansprakelijkheidsverzekering wettelijk
verplicht is. Ook voor niet-autobezitters is een aansprakelijkheidsverzekering
een overweging. Een ongeluk zit in een klein hoekje. Je zult maar ergens op
bezoek zijn en een kostbare vaas omgooien. Of bij het planten water geven een
bloembak van het balkon stoten, die precies op het hoofd van een argeloze
passant terechtkomt, die daardoor een flinke hersenschudding oploopt en een paar
weken niet meer kan werken. Gewone burgers kunnen door domme pech geconfronteerd
worden met enorme schadeclaims. Wie een aansprakelijkheidsverzekering heeft,
hoeft zich daarover geen zorgen te maken.

Ook de aanschaf van een auto is voor veel mensen aanleiding een verzekering af
te sluiten. Als het een nieuwe auto is, kiest bijna iedereen voor een
all-riskverzekering. Veel mensen houden deze verzekering te lang aan. "De eerste
paar jaar is een all-riskverzekering absoluut verstandig", zegt Hugo Keuzenkamp,
hoogleraar verzekeringskunde aan de Universiteit van Amsterdam en
Ohra-directeur. "Maar na een paar jaar kun je volstaan met een gewone
WA-verzekering. Als je auto dan aan gort gereden wordt, is het de vraag of de
dagwaarde die je dan vergoed krijgt zo'n verzekering nog waard is."

Ook een inboedelverzekering is onmisbaar. De kans is klein dat in een huis brand
uitbreekt. Maar als zoiets gebeurt, is de schade vaak enorm. Omdat iedereen zich
dit wel realiseert en omdat inboedelverzekeringen vrij goedkoop zijn, heeft
bijna iedereen zo'n verzekering. Dat begint al bij studenten die op kamers gaan
wonen. De meeste banken hebben voordelige verzekeringspakketten voor studenten,
die in ieder geval een inboedel- en aansprakelijkheidsverzekering bevatten.
"Altijd doen", zegt Keuzenkamp. "Je inboedel is namelijk veel meer waard dan men
zich realiseert. Reken maar eens uit hoeveel geld je nodig hebt als je alles
ineens moet vervangen." De waarde van een inboedel neemt in de loop der jaren
alleen maar toe, omdat de meeste mensen geneigd zijn steeds meer spullen om zich
heen te verzamelen. Dat geldt zeker voor twintigers. De was wordt niet meer naar
het ouderlijk huis of de wasserette gebracht, maar er wordt een wasmachine
aangeschaft. Plus een droger. De afgedankte tv van thuis maakt plaats voor een
tv met breedbeeld. In een paar jaar tijd is de inboedel van veel twintigers
tienduizenden euro's meer waard geworden. Om vervelende verrassingen te
voorkomen - als er onverhoopt brand uitbreekt of als er ingebroken wordt - is
het slim de inboedelverzekering gelijke tred te laten houden met de waarde van
de inboedel. Sommige verzekeringen voorzien automatisch in zo'n groei, maar dat
doen ze lang niet allemaal. Het is daarom aan te raden af en toe eens kritisch
naar de polis te kijken. Vergeet daarbij de kleine lettertjes niet.

1Lang niet alle verzekeringen zijn nodig. Maar een inboedelverzekering, een
aansprakelijkheidsverzekering en een wettelijk verplichte zorgverzekering zou
iedereen moeten hebben, adviseert het instituut voor budgetbeheersing Nibud.

2Het onderbrengen van verzekeringen bij een en dezelfde tussenpersoon, bank of
verzekeringsmaatschappij is doorgaans goedkoper dan polissen afsluiten bij
diverse verzekeraars.

Inboedel is altijd meer waard dan men zich realiseert

LOAD-DATE: April 22, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              99 of 130 DOCUMENTS



                                NRC Handelsblad

                                 April 21, 2006

De fatwa van de filosoof;
Het denken van Averroes (1126-1198) vond in de islam lang geen weerklank

BYLINE: Michiel Leezenberg

SECTION: Boeken; Pg. 31

LENGTH: 1342 words


Was de 12de-eeuwse filosoof Averroes een islamitische Galilei, die door de
religie gedwongen werd zijn inzichten op te geven Kon hij de  teksten van
Aristoteles die hij met zoveel succes becommentarieerde eigenlijk wel begrijpen
Twee nieuwe boeken maken het makkelijker deze vragen te beantwoorden.

Weinig moslimdenkers hebben zo tot de westerse verbeelding gesproken als Ibn
Roesjd of Averroes, die in de 12de eeuw leefde in al-Andaloes, ofwel islamitisch
Spanje. Voor christelijke Europeanen van die tijd, Thomas van Aquino voorop, was
hij degene die met zijn commentaren op Aristoteles het klassiek-Griekse
filosofische gedachtegoed ontsloot; daarmee gaf hij de aanzet tot de enorme
culturele en intellectuele opbloei die de hoge Middeleeuwen in Europa kenmerkt.

In de 19de eeuw werd Averroes gezien als een soort islamitische Galilei, die
onder druk van religieuze fanaten zijn wetenschappelijke (en in wezen
anti-religieuze of zelfs atheïstische) overtuigingen had moeten opgeven. En nog
recenter schreef de Argentijn Jorge Luis Borges een kort verhaal over Averroes'
onvermogen om Aristoteles' geschriften over tragedie en komedie te begrijpen,
omdat beide genres in de islamitische wereld onbekend waren; algemener
suggereert Borges daarmee iets over de begrenzingen, of zelfs de onmogelijkheid,
van het doorgronden van andere culturen.

Wat er van deze verschillende visies klopt is nu voor Nederlandse lezers iets
gemakkelijker te bepalen, dankzij nieuwe vertalingen van één van Averroes'
sleutelteksten, Het beslissende woord ('al-fasl al-maqaal'), en van een
veelgeprezen cultuurhistorisch overzicht van de wereld waaruit hij voortkwam.
Islamitisch Spanje heeft de reputatie van een uitzonderlijk tolerant bestel,
waarin joden, christenen en moslims vreedzaam en in onderlinge harmonie zouden
hebben geleefd. Helemaal onverdiend is die reputatie niet; alleen reduceert zo'n
multiculturalistische invals- hoek de wezenlijk complexere, en interessantere,
geschiedenis van het gebied tot één enkele vraag. Tolerantie hier en elders in
de islamitische wereld was minder een kwestie van religieuze dogma's dan van
binnenlandse politieke verhoudingen en externe militaire bedreigingen. Ook hoeft
culturele bloei nog niet met tolerantie samen te vallen: zo viel onder de
relatief tolerante Oemayyadendynastie de literaire bloeitijd van Moors Spanje;
maar onder de relatief intolerante Almohaden, de heersers van Averroes' tijd,
bloeiden juist filosofie en wetenschappen op.

Gelukkig staart Menocal zich niet blind op deze thematiek. Wat haar boek meer
dan menig ander duidelijk maakt is hoezeer de geschiedenis van islamitisch
Spanje vervlochten is met die van zijn christelijke buren, en hoe onzinnig het
postuleren van een radicale culturele breuklijn ertussen is. De beschaving van
al-Andaloes had - deels via joodse bemiddelaars - een vormende invloed op
Europa, niet alleen in de filosofie, maar ook in literatuur en zelfs politiek.
Dat is althans de teneur van Menocals beschrijving van de Moorse
inspiratiebronnen van Cervantes' Don Quichot, en van de legendarische vorst
Frederik II van Sicilië, die wegens zijn interesse voor de islamitische
verworvenheden ook wel 'de gedoopte sultan' werd genoemd. Ook vermeldt ze de
beruchte pauselijke banvloek die in 1277 het werk van Averroes, en kortstondig
zelfs dat van Thomas van Aquino, trof. Volgens Menocal is deze confrontatie
tussen pauselijk gezag en filosofisch denken, dat onder professoren en studenten
inmiddels wijdverbreid geraakt was, een keerpunt in het westerse culturele leven
geweest. Maar jammer genoeg weidt ze daarover niet uit, evenmin als bijvoorbeeld
over de, op het eerste gezicht vergelijkbare, moeilijkheden die Averroes bijna
een eeuw eerder had gehad.

De voornaamste beperking van Menocals boek is dat het teveel gebaseerd is op
literaire studies van de Europese Middeleeuwen, en te weinig op de cultuur- en
ideeëngeschiedenis van de islam. Zo ontbreekt elke verwijzing naar het
baanbrekende werk van de Fransman Dominique Urvoy, die onder meer een
uitstekende biografie van Averroes heeft geschreven. Maar wat haar boek mist aan
precisie en detail, wint het aan leesbaarheid en vaart. Kortom, ideaal voor wie
deze zomer op reis naar Spanje gaat en geen al te zware kost wil meenemen.

Van een heel andere orde is Remke Kruks vertaling van Averroes' beroemde Het
beslissende woord. Deze korte tekst is een fatwa, ofwel een juridisch oordeel,
over de vraag of filosofisch redeneren volgens islamitische geopenbaarde wet
aanbevelenswaard, toegestaan, of juist verboden is. Zijn antwoord is
bevestigend; maar de vraag die hij bespreekt betreft iets specifieker het
gebruik van de rede in het duiden van de religieuze openbaring. Dát zulke
duiding nodig is, betwijfelde in die tijd geen mens; maar Averroes verklaart dat
niet iedereen zich eraan mag wagen.

Hij keert zich in deze fatwa met name tegen de mysticus en theoloog Ghazali,
wiens mystieke opvattingen onder de lagere bevolkingsgroepen van al-Andaloes
geliefd waren. Volgens Averroes verwart Ghazali wet met mystiek, en letterlijke
met figuurlijke duiding; en daardoor verleidt hij onopgeleide mensen ongewild
tot ongeloof.

Dit maakt duidelijk hoezeer Averroes' filosofische project, dat een omarming van
Aristoteles' rationalisme en de verwerping van mystiek behelsde, onlosmakelijk
verbonden was met de politiek van de vorsten die hij diende. De Almohaden kenden
alleen de vorst het recht toe om de openbaring te duiden; Averroes schenkt dit
voorrecht aan de filosofisch getrainde schriftgeleerden. Maar gemeenzaam met de
heersers bepleit hij voor het gewone volk slechts gehoorzaamheid en navolging
van wat deze - respectievelijk politieke en wetenschappelijke - autoriteiten
zeggen. Zodoende staat hij in een (uiteindelijk Platoonse) elitaire filosofische
traditie; voor hem is het onderscheid tussen filosofisch geschoolde elite en
ongeletterde massa belangrijker dan dat tussen rede en religie, of tussen
gelovigen en andersdenkenden.

Averroes was, anders dan de 19de-eeuwse mystificaties doen geloven, geen eenzame
of vervolgde vrijdenker. Hij had een lange en imposante publieke carrière als
qadi of opperrechter, als hofarts en als filosoof en Aristotelescommentator. Ook
is er geen enkele aanwijzing dat hij er anti-islamitische of atheïstische
gedachten op na hield. Het was in zijn hoedanigheid als opperrechter dat hij Het
beslissende woord schreef. Maar de grillen van opeenvolgende vorsten waren een
grotere bedreiging voor wetenschappers dan de meningen van de schriftgeleerden.
In 1195 kwam een nieuwe koning aan de macht, die geen belangstelling voor
filosofie aan de dag legde, en ook op allerlei andere punten een strenger beleid
voerde. Enkele jaren later liet hij een decreet op rijm uitvaardigen dat de
studie van filosofie en andere antiek-Griekse wetenschappen verbood. Ook
Averroes werd door dit verbod getroffen. Was hij het slachtoffer van de
willekeur van de nieuwe heerser, of van rivaliteit onder de schriftgeleerden, of
had hij zich te fel tegen de mystiek getinte volksreligie gekeerd In elk geval
werd Averroes in 1197 verbannen; maar het jaar daarop mocht hij alweer
terugkeren. Voorzover bekend belandden in deze episode geen geschriften op de
brandstapel, laat staan personen.

Averroes' juridische geschriften worden tot de dag van vandaag in Medina
onderwezen. Maar zijn filosofische werk is, anders dan dat van bijvoorbeeld
Avicenna, in de islamitische wereld vrijwel zonder weerklank gebleven. Pas in de
19de eeuw werd hij door Arabische modernisten opnieuw ontdekt, ironisch genoeg
dankzij het werk van de Franse oriëntalist Ernest Renan. Helaas schrijft Kruk in
haar inleiding bijna niets over deze complexe herwaardering van Averroes, die
tot vandaag de dag de held van veel seculiere en marxistische Arabieren is
gebleven. Maar ook deze beperking is minder een onherstelbaar manco dan een
uitnodiging aan de lezer om Averroes' wereld verder te verkennen, en daarmee
Borges' ongelijk te bewijzen.

Culturele bloei hoeft niet met tolerantie samen te vallen, bewijst de eeuw van
Averroes

LOAD-DATE: April 21, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              100 of 130 DOCUMENTS



                                NRC Handelsblad

                                 April 19, 2006

SECTION: Kunst; Pg. 9

LENGTH: 448 words


Door onze kunstredactie

Rotterdam, 19 april. De Amerikaanse fotograaf Susan Meiselas wordt per 1
september 2006 benoemd tot bijzonder hoogleraar Fotografie aan de Universiteit
Leiden. Meiselas gaat als hoogleraar werken bij de masteropleiding Photographic
Studies. Dit is de tweede leerstoel Fotografie in Nederland, ingesteld door het
Nederlands Fotomuseum. Eind 2005 werd Frits Gierstberg benoemd als eerste
hoogleraar Fotografie in Nederland aan de Faculteit der Historische en
Kunstwetenschappen van de Erasmus Universiteit Rotterdam (EUR). Susan Meiselas
publiceerde in 1976 haar eerste fotoboek, Carnival Strippers. In hetzelfde jaar
werd ze lid van het fotografencollectief Magnum Photos. Sindsdien werkt ze als
freelance fotografe. Meiselas wordt beschouwd als een van de belangrijkste
fotografen van haar generatie. Ze werd vooral bekend door haar foto's van de
revolutie in Nicaragua, haar fotografische documentatie van
mensenrechtenkwesties in Latijns-Amerika en haar project Kurdistan: In the
Shadow of History (1997), waarmee ze een vorm gaf aan de geschiedenis van de
Koerden met een foto-archief uit de afgelopen honderd jaar. Ze doceerde onder
meer aan de universiteit van Berkeley en ontving enkele eredoctoraten. Op 24
april krijgt Meiselas in Saragossa (Spanje) de Aragon Prize voor haar
documentaire fotografie.

Kampen, 19 april. Boekenliefhebbers kunnen binnenkort het eerste in het
Nederlands gedrukte boek lezen op het internet. De zogeheten Delftse Bijbel uit
1477 staat vanaf november dit jaar op het net. Dat heeft het bedrijf M&R
micro-imaging, dat de bijbel zal digitaliseren, woensdag laten weten. Jacob
Jacobszoon van der Meer en Mauricius Yemantszoon van Middelborch drukten in het
verschijningsjaar 250 exemplaren van het boekwerk. Daar zijn er nu wereldwijd
nog een kleine vijftig van over. De geestelijkheid was indertijd niet blij dat
de bijbel nu ook in de taal van het gewone volk, en niet langer alleen in het
Latijn, verscheen. De Delftse Bijbel bevat alleen het Oude Testament, zonder de
Psalmen. Het Nederlands Bijbelgenootschap (NBG) gaf de opdracht om het werk te
scannen en te digitaliseren. De Delftse Bijbel zal te lezen zijn op
www.bijbelgenootschap.nl. (ANP)

DEN HAAG, 19 april. De meidengroep K3 geeft in augustus zes extra shows in het
World Forum Theater in Den Haag. Dat maakte producent Studio 100 dinsdag bekend.
Er stonden al voorstellingen gepland voor 5 tot en met 8 augustus en op 10 en 11
augustus. Nu zijn daaraan ook 12 en 13 augustus toegevoegd. De drie Vlaamse
zangeressen doen drie shows per dag. In de nieuwe K3-show gaan Karen, Kristel en
Kathleen naar een gekostumeerd bal. Heks Zarzuela probeert het feestje te
verpesten. (ANP)

LOAD-DATE: April 19, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              101 of 130 DOCUMENTS



                                NRC Handelsblad

                                 April 11, 2006

Feestje in het midden;
Bik

BYLINE: J.M. Bik

SECTION: Opinie; Pg. 6

LENGTH: 772 words


Johan Olde Kalter, scheidend hoofdredacteur van 's lands grootste krant, kreeg
gisteren in Carré in Amsterdam vele honderden bezoekers op zijn
afscheidsfeestje. Linkse bezoekers en ook rechtse, vroegere collega's, politici,
vrienden - een zeer gemêleerd gezelschap, heb ik me laten vertellen. Nu is de
62-jarige Olde Kalter, weet ik nog uit eigen herinnering, dan ook een aardige
man, die de kunst van het netwerken bovendien goed verstaat. Maar dat,
persoonlijke genegenheid, kan niet de enige reden zijn dat het afscheid van deze
langjarige hoofdredacteur van De Telegraaf een zó groot en gevarieerd publiek
trekt. Nee, de diversiteit van de vrolijke feestgangers liet nog wat anders
zien. Namelijk dat de krant van wakker Nederland allang niet meer haar kracht
vooral zoekt in een soort volks isolement ter rechterzijde, wantrouwig jegens de
bewoners van hogere etages, altijd klaar voor klagerige campagnes aangaande het
lot van de gewone man, anti-intellectueel en antilinks en als het moest ook
antiparlementair. Zoals de vrolijke stoet genodigden in Carré liet zien dat ook
anderen, ook degenen die De Telegraaf een paar decennia geleden nog als een
afkeurenswaardig en hoogst commercieel schotschrift zagen, daarover intussen
heel anders zijn gaan denken.

Trouwens, wie afgelopen zaterdag een paginagroot vriendelijk afscheidsinterview
met Olde Kalter in de Volkskrant had gelezen, had al een duidelijk beeld
gekregen van de grote veranderingen die zich op dat stuk in medialand hebben
voorgedaan. De wederzijdse vriendelijkheden buitelden over elkaar heen. Olde
Kalter werd beschreven als "de onbetwiste leider" van zijn krant, tegelijkertijd
niettemin ook "one of the boys" ter redactie. Zelf zegt hij minzaam er alle
begrip voor te hebben dat prins Bernhard zijn grote, posterieur gepubliceerde
serie afscheidsgesprekken met de Volkskrant voerde, en niet met De Telegraaf.
Meer nog, hij zou dat zelf ook zo hebben gedaan, Bernhard wilde zo ook zijn
draagvlak vergroten, meent Olde Kalter te weten en hij gunt de Volkskrant haar
scoop dan ook "van harte". Je zat je bij lezing soms af te vragen of de
interviewer en de geïnterviewde zeg vijftien jaar geleden zouden hebben kunnen
dromen dat zij samen zo ooit nog eens van harte graag een pagina vol zouden
praten.

Olde Kalter geeft toe dat zijn krant minder rabiaat, ja misschien zelfs
beschaafder is geworden, en dat zij onder zijn leiding naar het midden is
gemanoeuvreerd. Hij had de bal kunnen terugkaatsen door te zeggen dat men daar
kennelijk bij de Volkskrant ook zo over denkt, getuige dat gesprek van een
pagina, dat dus eigenlijk als een gesprek in het grote Nederlandse midden kon
worden gezien.

Veertig jaar geleden bestonden het Algemeen Handelsblad en de Nieuwe Rotterdamse
Courant nog als zelfstandige, maar noodlijdende kranten. Uiteindelijk zouden zij
fuseren in NRC Handelsblad, maar voor het zover was werden er in de tweede helft
van de jaren zestig nog allerlei andere plannen bedacht om hun kosten te drukken
en hun toekomstkansen te verbeteren. Zoals, het is nooit veel geworden, een plan
tot technische (niet: redactionele) samenwerking met De Telegraaf in een
zogeheten Unitel-fusie. Dat was in de tijd dat ter redactie van de NRC hardop
werd geroepen dat het "naar geld stonk" wanneer iemand van de
advertentieafdeling zich liet zien. Er ging een storm van verontrusting door de
redacties van Handelsblad en NRC en ook in progressief Holland. Hoewel men daar
zelden echt aangedaan was van die twee kranten, zag menigeen met Unitel het
einde van het vrije woord in aantocht. Een relatie met De Telegraaf, al was het
een indirecte en al gold zij slechts de techniek, dat was in het polariserende
Nederland van toen onbestaanbaar. Handelsblad-redacteuren als Jan Blokker en
Hans Gruijters wilden dat einde niet afwachten en namen meteen ontslag. "Aan de
overkant" (bij De Telegraaf die toen tegenover het Handelsblad-gebouw huisde)
"hebben ze nu de grootste lol", sprak H.J.A. Hofland, destijds
adjunct-hoofdredacteur Handelsblad, tot Blokker. Hij had gelijk.

Intussen is die polarisatie van ooit, een strijdmiddel om elkaar kiezers, leden
en klanten af te pakken, verleden tijd geworden. Na acht jaar paars en een
Fortuynse semi-revolte, waarin De Telegraaf zich opmerkelijk op afstand hield,
zijn de thema's veranderd. Veiligheid, integratie, angst voor de veranderingen
die de globalisering op de drempel legt alsook enig weergekeerd nationalisme en
protectionisme zijn de thema's in een land waar bijna iedereen in het midden
woont en in zijn beurs kijkt. Carré stond gisteren midden in Nederland. En
zodoende werd het daar een mooi, druk afscheidsfeest.

LOAD-DATE: April 11, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              102 of 130 DOCUMENTS



                                NRC Handelsblad

                                 April 8, 2006

De Europese betogers hebben gelijk:  geluk is belangrijker dan geld

BYLINE: Paul de Beer

SECTION: Opinie & Debat; Pg. 17

LENGTH: 1904 words


We gaan het verliezen van opkomende economieën als China en India. En het
Amerikaanse casinokapitalisme is ook al niet te vertrouwen. Daarom moet Europa
vooral vasthouden aan haar sociale markteconomie.

In Frankrijk is het al weer enkeleweken onrustig door de studentendemonstraties
tegen het nieuwe tijdelijke arbeidscontract voor jongeren. Maar niet alleen in
Frankrijk verzetten burgers zich tegen het beleid van hun regering. Vorige week
staakten een miljoen Britse gemeenteambtenaren tegen verhoging van de
pensioenleeftijd. Ook elders in Europa uitten burgers de laatste tijd hun
onvrede over voorgenomen maatregelen zoals beperking van pensioenrechten,
flexibilisering van de arbeidsmarkt en invoering van de Europese
dienstenrichtlijn. Terwijl Europese regeringen pogen nog iets te redden van de
Lissabon-agenda, door meer dynamiek en vernieuwing in hun verstarde economieën
te brengen, klampen de burgers zich vast aan oude zekerheden en verworven
rechten.

Het is verleidelijk het verzet van de burgers af te doen als conservatisme, als
een achterhoedegevecht. Want als de maatregelen uitblijven om de economie
flexibeler, dynamischer en innovatiever te maken, zal Europa verder
achteropraken bij de Verenigde Staten, zullen steeds meer bedrijven werk naar
India en China verplaatsen en zullen de pensioenen en de gezondheidszorg een
ondraaglijke last gaan vormen. Pijnlijke maatregelen zijn onvermijdelijk.

Maar hoe overtuigend is deze redenering eigenlijk

Laten we hiervoor eerst eens nagaan wat economische dynamiek precies inhoudt.
Feitelijk gaan achter deze term twee verschillende betekenissen schuil.
Economische dynamiek staat allereerst voor verandering, vernieuwing en
flexibiliteit. In deze betekenis is zij veeleer een middel dan een doel. En dat
doel is de tweede betekenis van economische dynamiek, namelijk economische
groei. Economische groei is niet alleen wenselijk wegens de hogere welvaart die
dat oplevert, maar ook omdat groei het gemakkelijker maakt de gevolgen van de
vergrijzing op te vangen en de betaalbaarheid van de verzorgingsstaat veilig te
stellen. Het paradoxale van de huidige onrust is nu dat de burgers van Europa
economische dynamiek als middel (lees: verandering en flexibilisering) afwijzen,
maar zich tegelijkertijd zorgen maken omdat economische dynamiek als doel (lees:
economische groei) uitblijft.

Bij nadere beschouwing schiet deze redenering echter op twee punten tekort. Ten
eerste staat het helemaal niet vast dat verandering en flexibiliteit
noodzakelijke middelen zijn om meer economische groei te bewerkstelligen. En ten
tweede blijkt meer economische groei de belofte die dat inhoudt, namelijk om ons
meer welzijn en geluk te brengen, in de praktijk niet waar te maken.

Is het echt zo dat de Europese economieën in groei achterblijven bij die van de
Verenigde Staten en van opkomende economieën als China en India, doordat zij
verstard, inflexibel en onvoldoende vernieuwend zijn En komt dit doordat
gevestigde belangen - van zittende werknemers en bestaande bedrijven - te veel
beschermd worden, zodat de creativiteit en vernieuwingszin van buitenstaanders
en nieuwkomers in de kiem wordt gesmoord En zou dit allemaal anders worden als
bedrijven gemakkelijker personeel kunnen ontslaan, als de werktijden langer en
flexibeler worden, als royale uitkerings- en afvloeiingsregelingen worden
versoberd, als de barrières voor arbeidsmigratie binnen Europa worden
neergehaald, als beschermingsconstructies van bedrijven worden afgebroken en als
(voormalige) staatsbedrijven worden onderworpen aan de tucht van de markt

Welbeschouwd zijn al deze pleidooien gebaseerd op een simplistisch marktdenken
dat inmiddels door veel economen is verlaten. Op de ideale markt uit de
schoolboekjes levert iedere belemmering van vrije marktwerking en iedere
bescherming van gevestigde posities onherroepelijk welvaartsverlies op. Maar als
die ideale markt niet bestaat, kan juist beteugeling van de 'vrije'
marktkrachten met regels en instituties tot betere uitkomsten leiden.

Neem het arbeidscontract. In het modieuze hedendaagse denken is dat niet meer
dan een afspraak tussen een opdrachtgever (de werkgever) en een opdrachtnemer
(de werknemer) om een klus te verrichten. Maar zodra de klus geklaard is, moet
het beide partijen vrij staan om een nieuwe partner te zoeken voor een volgende
klus. Ontslagbescherming belemmert de werkgever om een betere of goedkopere
arbeidskracht in te huren. En dat betekent welvaartsverlies.

Wat een armzalig beeld van een arbeidsrelatie. Hoeveel werknemers of werkgevers
zullen zich hierin herkennen Een arbeidsovereenkomst is in de praktijk immers
meestal ook een (stilzwijgende) afspraak om een duurzame relatie aan te gaan, om
in elkaar te investeren. De werkgever investeert in training en ontwikkeling van
de werknemer, die daardoor voor het bedrijf essentiële vaardigheden en ervaring
opdoet. Dat levert uiteindelijk beide partijen een hoger rendement op dan een
eenmalige opdracht. Maar als de arbeidsrelatie op ieder moment door de andere
partij kan worden verbroken, zal men niet bereid zijn deze investering op te
brengen. Het risico is dan te groot dat men er nooit de vruchten van zal
plukken.

Voor veel andere beschermende regels en wetten gelden gelijksoortige argumenten.
Fatsoenlijke uitkeringen stellen werklozen in staat een baan te zoeken die beter
aansluit bij hun capaciteiten en ervaring, in plaats van de eerste de beste baan
te moeten aanvaarden. Door beschermingsconstructies kunnen ondernemingen zich
nog enigszins afschermen van het Amerikaanse rodeokapitalisme, waarin alleen het
maximale kortetermijnrendement ertoe doet, en zich richten op een wat
bescheidener maar veel duurzamer rendement op lange termijn. Staatsmonopolies
die op een zogenaamde vrije markt gaan opereren (zie de NS, zie de
energiebedrijven), zijn vooral succesvol in het verhogen van hun topsalarissen,
maar de beloofde prijsverlaging of kwaliteitsverbetering voor de klanten blijft
meestal uit. Kortom, het is niet alleen begrijpelijk dat veel burgers zich
verzetten tegen aantasting van bestaande rechten, het is in veel gevallen ook
heel verstandig.

Dit betekent natuurlijk niet dat alle beschermingsconstructies goed zijn, of dat
specifieke groepen er nooit misbruik van maken om de eigen positie af te
schermen tegen nieuwkomers. Een kritische toetsing van bestaande instituties en
regels is zeker gewenst. Maar dat dient dan wel te geschieden op basis van een
evenwichtige afweging van de voor- en nadelen. Misschien zouden we nog heel wat
kunnen leren van de redenen die men destijds had om die instituties en regels in
te voeren.

Als Europa het komende decennium daadwerkelijk de strijd met Amerika en de
opkomende economieën aangaat, doet het er verstandig aan om juist niet deze
economieën na te volgen, maar een eigen koers te varen.

Op loonkosten, arbeidstijden en andere arbeidsvoorwaarden verliezen we het toch
van China en India. En of het Amerikaanse casinokapitalisme over vijf jaar nog
zo goed presteert, staat nog te bezien. Nee, Europa moet het vooral hebben van
wat het in de afgelopen decennia heeft opgebouwd: een sociale-markteconomie,
waarin sociale voorzieningen, coördinatie van arbeidsverhoudingen en regulering
van markten de basis vormen voor een van de meest welvarende en stabiele
economieën in de wereld.

En wat als we het dan toch met wat minder economische groei moeten doen Als
China achtereenvolgens Spanje, Italië, Frankrijk, Groot-Brittannië en Duitsland
passeert op de ranglijst van grootste economieën Ja, wat dan nog

De laatste jaren hebben steeds meer economen er oog voor gekregen dat
economische groei mensen niet per se gelukkiger maakt. Althans, als een land
eenmaal een behoorlijk welvaartsniveau heeft bereikt. Tot een gemiddeld bruto
binnenlands product (BBP) van ongeveer 23.000 dollar per hoofd van de bevolking
neemt het gemiddelde geluk van de bevolking duidelijk toe met het inkomen. Maar
boven de grens van 23.000 dollar verdwijnt het verband tussen het inkomensniveau
en het geluksniveau. Zo scoort Nederland met een gemiddelde geluksscore van 2,40
(op een schaal van 0-3) hoger dan de Verenigde Staten met een score van 2,33,
hoewel Nederland met 25.600 dollar een lager gemiddeld inkomen heeft dan de VS
(33.000 dollar, op basis van zogeheten koopkrachtpariteiten). De Britse econoom
Richard Layard geeft hiervoor in zijn boek Happiness (Nederlandse vertaling:
Waarom wij niet gelukkig zijn) de volgende verklaring, die overigens in de jaren
'70 al door de Nederlandse econoom Bernard van Praag is geopperd. Geld maakt
mensen alleen gelukkig als zij er méér van hebben: meer geld dan anderen of meer
geld dan in het verleden. Als iedereen evenveel in inkomen vooruitgaat, wordt
niemand duurzaam gelukkiger. De relatieve inkomenspositie van iedereen blijft
dan immers gelijk. En de algehele inkomensstijging maakt ons wel even wat
gelukkiger, maar dat effect ebt snel weg als we aan het hogere welvaartspeil
gewend zijn. Alleen nog meer groei kan ons geluk dan op peil houden.

Individuen hebben er echter wel belang bij om hun positie ten opzichte van
anderen en ten opzichte van het verleden te verbeteren, want dat levert hun wel
degelijk meer geluk op. Maar als zij succesvol zijn, gaat hun geluk ten koste
van dat van anderen. Het totale gelukssaldo blijft dan nul - of wordt zelfs
negatief, doordat achterop raken zwaarder weegt dan een voorsprong nemen. Zo
wordt iedereen geprikkeld om zich in de rat race te storten, al was het alleen
maar om te voorkomen dat je achterop raakt. Collectief worden we daar allerminst
gelukkiger van. Het leidt vooral tot meer stress, burn-outs en depressies. Het
ware geluk - niet-economen wisten dat natuurlijk al lang - moeten we buiten de
sfeer van de geldeconomie zoeken. Een stabiele relatie, vertrouwen in de
medemens (sociaal kapitaal, zoals dat tegenwoordig heet), en een goede
gezondheid, dát zijn zaken die mensen echt gelukkiger maken. Niet verandering,
dynamiek en flexibiliteit, maar stabiliteit, zekerheid en voorspelbaarheid zijn
daarin de sleutelbegrippen.

Het goede nieuws is, dat de gemiddelde burger hiervan al lang overtuigd is.
Onderzoeken van het Sociaal en Cultureel Planbureau en het Milieu- en
Natuurplanbureau en de internet-enquête 21minuten.nl laten zien dat voor de
meeste Nederlanders de ideale toekomstige samenleving niet een
prestatiemaatschappij met hoge economische groei is. De meerderheid geeft de
voorkeur aan een solidaire en egalitaire samenleving, zelfs als dat wat minder
economische groei betekent. Tegelijkertijd geven zij er in die onderzoeken ook
blijk van weinig fiducie te hebben dat de samenleving zich werkelijk in die
richting ontwikkelt.

Het slechte nieuws is dan ook dat de politieke elite wel vindt dat de
samenleving zich in een andere richting moet ontwikkelen en dat de burgers,
aldus die elite, de zin daarvan niet begrijpen. Het gaat er dus om hen, de
burgers, daarvan te overtuigen door de boodschap 'beter te communiceren'. De
massale protesten in de straten van Parijs en andere Franse steden zouden wel
eens een vingerwijzing kunnen zijn dat de burgers zich niet langer door hun
politici laten ringeloren. Politici, die er tegenwoordig graag prat op gaan hun
oren bij de gewone burger te luister te leggen, doen er verstandig aan deze
signalen niet te veronachtzamen.

Geld maakt mensenalleen gelukkig als zijer méér van hebben

De huidige 'rat race' leidt alleen maar tot meer stress, burn-outs en depressies

LOAD-DATE: April 8, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              103 of 130 DOCUMENTS



                                NRC Handelsblad

                                 April 8, 2006

SECTION: Opinie & Debat; Pg. 16

LENGTH: 1452 words


In de bijlage Stedentrips van 25 maart, schrijft Bernard Hulsman een interessant
artikel over het belang van pleinen voor een stad. Helaas zou het volgens
stadsgeograaf Michiel Wagenaar droevig gesteld zijn met het Schouwburgplein in
Rotterdam. Een plein waarvan de deskundige beweert dat daar op zonnige dagen een
kanon kan worden afgeschoten zonder een levende ziel te raken. Dit is volgens de
stadsgeograaf te wijten aan de vormgeving van het plein en het gebruik van
ongebruikelijke materialen die het verpozen niet veraangenamen. Het
Schouwburgplein is een veelbesproken plein. Niet bepaald een saai plein, maar
een uitgesproken ontwerp dat past bij een stad die durft. Het is een bijzonder
plein met een markante uitstraling. Inderdaad heeft de architect gekozen voor
ongebruikelijke materialen. Om er de Rotterdamse ziel, de haven, in bloot te
leggen. Dit roept uiteraard ook uitgesproken meningen op. Zowel voor als tegen.
Zowel aan het ontwerp als de materiaalkeuze kleefde een aantal nadelen. Die zijn
in de loop van de tijd waar nodig aangepast. Ook dat hoort bij een stad die
durft.

Het beeld dat er in de zomermaanden niks te beleven is, klopt niet. Wagenaar
beweert dat de directe omgeving alle voorwaarden biedt voor een goed
functionerend plein waar mensen naar toe gaan om naar anderen te kijken. En dit
klopt ook. Het Schouwburgplein is bewust ontworpen als grootstedelijk podium,
waarop verschillende culturele activiteiten plaatsvinden van opera's tot
minivoetbaltoernooien. Wat niet klopt, is zijn bewering dat er bijna niemand
loopt. De bezoekersaantallen bij evenementen die op het plein plaatsvinden,
geven aan dat het plein in deze rol succesvol is. Aan en in de directe omgeving
van het plein bloeit dus een rijk cultureel leven. En op warme dagen vertoeven
Rotterdammers wel degelijk op het plein. Wie anders beweert, moet zich naar mijn
idee vaker op het Schouwburgplein laten verrassen.

Lucas Bolsius

wethouder Sociale Zaken, Wijken en Buitenruimte, Rotterdam

Waar het artikel van Heleen Pott eindigt (de voortzetting in de huidige tijd van
het seculariseren van het metafysische begrip 'waarheid', net zoals het begrip
'God' toentertijd) , gaat Nico Ter Linden vrijwel naadloos verder om het begrip
Waarheid in religie verder uit te werken (Opinie & Debat, 1 april). Wat mij
stoort, maar misschien nog wel het meest verbaast, is zijn gebrek aan inzicht.
Inzicht dat wat hij anderen verwijt (de waarheid in pacht hebben, God in een
doosje doen), juist zelf doet.

Ter Linden geeft aan een (religieuze) dialoog te wensen waarin een ieder zich
kan vinden. Dit vraagt volgens hem nabijheid, want nabijheid geeft
verbondenheid. Een ander ridiculiseren werkt daarbij averechts, betoogt hij.
Waarom plaatst hij zichzelf dan boven de ander, in zijn geval met name de ander
aan de rechterflank van de gereformeerden. Als "de waarheid niet in te blikken
in een formule, een dogma, een belijdenis" is, waarom staat Ter Linden dan wel
zelf boven deze 'waarheid' Dit zal toch zeker niet de door hem gewenste open
dialoog bevorderen. Er staat een spreuk in de bijbel "haal eerst de balk uit je
eigen oog, en daarna de splinter uit het oog van je naaste". Zijn betoog van een
halve pagina lang is niet anders dan zijn eigen claim op de waarheid. Enige
relativering daarvan en reflectie daarop lijkt mij wel op zijn plaats.

Petra Visser-Haalboom

Veenendaal

Hoogleraar strafrecht Ybo Burumagaat de toegangscommissie voorzitten die een
selectie moet maken van strafzaken die voor nieuw onderzoek in aanmerking komen
(NRC Handelsblad,3 april). In deze toegangscommissie zitten alleen juristen. Ook
in de commissie-Posthumus II verkeren juristen en politieambtenaren in een
dominante positie. Dit geeft naar mijn mening onvoldoende vertrouwen, dat
adequaat zal kunnen worden afgerekend met justitiële fouten door kokervisie en
gebrek aan mens- en natuurwetenschappelijke kennis. Het is daarom wenselijk om
de commissie in een ruime mate (misschien zelfs wel in meerderheid) te laten
bestaan uit niet-forensisch gespecialiseerde natuurwetenschappers, biomedici,
artsen, psychologen en sociologen. Wat voor reden kan er zijn om een
fundamenteel andere kijk op de feiten te willen weren

Prof.dr. A.J.M. Loonen

's -Hertogenbosch

Het hoofdartikel 'De bus kan nog beter' (NRC Handelsblad, 30 maart) sloot met de
constatering "de groeispiraal [omhoog] is ook in Nederland mogelijk". Hoe dan
Bij ons verdwijnt langzaamaan het openbaar vervoer. Hoe dat te keren De
Adviesdienst Verkeer en Vervoer constateerde in 2005 dat het Nederlandse
busvervoer ten plattelande in 2001/'03 met 35 procent was ingezakt. In
Vlaanderen daarentegen steeg het met 35 procent! In 2001 werden in Vlaanderen
260 miljoen busritreizigers geteld, in 2005 verdubbeld tot 517 miljoen. Hoe kan
dat

De Belgische oplossing is eerst gebruik te maken van de vele 'lege stoelen' die
rondrijden. Die worden 'gratis' aangeboden aan 65-plussers en gehandicapten.
Vervolgens worden meer en meer collectieve contracten gesloten. Post en Belgacom
kochten collectief voor al hun personeel 'gratis' openbaar vervoer in. De
regering contracteerde het voor alle 79.000 federale ambtenaren en hun partners.
Bedrijven kopen nu ook 'gratis' openbaar vervoer voor hun werknemers als
onderdeel van het CAO-pakket. De Belgische overheid betaalt dan 20 procent van
de kosten. Vele gemeenten hebben eigen contracten met het vervoerbedrijf voor
hun inwoners. Ameland koos dezelfde weg.

Per 1 april werd er het lokaal openbaar busvervoer voor senioren 'gratis', "een
pilot voor de duur van een jaar". De gemeente Ameland, vervoerder Arriva en de
middenstand op Ameland (die betaalt) voelen niets voor afbraak van het openbaar
vervoer. Zij willen de 440 senioren van het eiland niet "achter de geraniums"
laten zitten maar hen actief bij het sociale leven blijven betrekken, een goed
niveau van service blijven leveren, en de omzet van de middenstand op peil
houden. Dat voorkomt sociaal isolement, houdt de verenigingen levend, en draagt
bij tot behoud van de middenstand, van ieders gezondheid en de leefbaarheid van
Ameland. Wanneer volgt de rest van Nederland

Michel van Hulten

Lelystad

Het idee om alle honden en katten te chippen en onder te brengen in een
beheerssysteem, is een wat lachwekkende uitwas van onze regelcultuur (NRC
Handelsblad, 23 maart). Nog afgezien van de geldverspilling die hiermee is
gemoeid, zal het voorspelbare resultaat zijn dat er natuurlijk niks te beheren
valt. Goedwillende burgers die bij betrouwbare adressen hun hond aanschaffen en
bij ziekte gewoon naar de dierenarts gaan, hoeven niet te worden 'beheerd'. De
illegale handel zal het prachtige systeem ongetwijfeld kunnen omzeilen. Over
katten hoeven we het hier al helemaal niet te hebben.

Prof. Wensing komt misschien wel eens op het platteland, ik wens hem veel succes
om alle muizenvangers daar te chippen. Of moeten al deze nuttige katten zonder
chip worden opgeruimd De overheidscontrole op commerciële fokbedrijven en
illegale import van dieren lijkt overigens een veel beter plan. Wat dat betreft
is de overheidscontrole in zijn algemeenheid te veel gericht op het gemakkelijk
te controleren gedrag van de 'normale burger', terwijl het veel lastiger op te
sporen illegale gedrag ongemoeid blijft.

Het is daarom een slecht idee van prof. Wensing om mijn hond te chippen en te
gaan beheren. Dat kan ik zelf veel beter.

R.P. van Nederveen

Ruurlo

Omdat ik ruim zes jaar mantelzorger ben geweest voor mijn dementerende moeder,
las ik met bloedend hart Frits Abrahams' column over het stuitend en
ontluisterend (de terminologie is aan Reve ontleend) bezoek aan en het te kijk
zetten van de volksschrijver Reve door zijn vroeger maatje Joop S. en de
adjunct-directeur van HP/De Tijd Fransen (NRC Handelsblad, 30 maart). In
Nederland is het al niet best om hoogbejaard te zijn, als daar nog eens
onaanspreekbaarheid en verlies aan decorum bijkomt, lijkt alle geduld bij de
burger en de politiek definitief op. Uitlatingen, gedrag en betuttelend
toespreken van beide heren is helaas in Nederland eerder regel dan uitzondering,
bij mijn en mijn moeders buren, familieleden en de thuiszorg was het al niet
anders. Maar er waren lichtpuntjes. Het bleek dat de drie thuisverzorgsters van
allochtone afkomst wel nog enig respect en sympathie voor haar hadden. Ze kregen
zowaar nog zo nu en dan een lachje op haar gezicht getoverd. Op de cursus
geleerd Nee natuurlijk, dat zat ingeboren. Zeg mij hoe een volk zijn ouden van
dagen en terminalen behandelt, en ik zal u zeggen wie u bent. In de komende
clash of civilisations gaan voor mij de allochtone Nederlanders op dit punt met
vlag en wimpel slagen, en mogen ze zeker niet onderworpen worden aan een
assimilatie- of inburgeringscursus.

Dirk Zoebl

Utrecht

LOAD-DATE: April 8, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              104 of 130 DOCUMENTS



                                NRC Handelsblad

                                 April 7, 2006
                                    vrijdag

Hollandse Volksopera;
Producent mikt op vier series 'opera's zonder gedoe' per jaar in de Rai

BYLINE: Mischa Spel

SECTION: Cultureel Supplement; Pg. 21

LENGTH: 1698 words


In de Rai gaat vanavond Verdi's opera 'Nabucco' in première. Met Ernst Daniël
Smid of Henk Poort in de titelrol, gemaakt zonder subsidie en bedoeld voor 'de
gewone man'.

Studio West ligt verstopt in het Amsterdamse industriegebied Westpoort. Bijna
surrealistisch is het tussen de loodsen opeens musici met instrumentkoffers te
zien opduiken en thema's uit Verdi's Nabucco te horen neuriën.

Een van de loodsen is het tijdelijk repetitieonderkomen van Nabucco in de Rai,
een particulier initiatief van de Turkse zakenman Saim Simsek. Hij maakte
fortuin in consultancy en als organisator van moordspelevenementen, was altijd
al gepassioneerd klassieke muziekliefhebber en raakte met opera vertrouwd door
onder meer "jarenlange zondagse visites" aan zijn schoonmoeder, sopraan Cristina
Deutekom.

Achter in de loods staan rijen stoelen klaar voor het semi-professionele ad
hoc-operakoor. Daarvoor zit het orkest. De trombonegroep speelt onwennig wat
passages door. In T-shirt, want nadat een hobo is geknapt door de kou, staat de
thermostaat op tropenstand.

"Het is een vreselijke ruimte, maar het klinkt hier niet slecht", reageert
dirigent Jan Stulen. "Nog één doorloop, dan wijken we uit naar het Rai Theater."
Tegen regisseur Cox Habbema: "Bereid je voor, de Rai-akoestiek is zo dood als
een pier."

Opera in de Rai kent een lange voorgeschiedenis. Al vanaf 1997 smeedde Saim
Simsek plannen voor een eigen operahuis aan de Zuidas van Amsterdam, naast de
Arena - dezelfde locatie waar Joop van den Ende een theater hoopte te bouwen.
Simseks plannen werden afgewezen, het musicaltheater van Van den Ende komt er
wel - tegenover de Rai waar Simsek vanavond zijn Nabucco in première ziet gaan.
En waar hij, naar hij verwacht, vanaf 2006-2007 per seizoen drie à vier
producties van bekende opera's zal realiseren.

"Ik heb zelf een abonnement op de Nederlandse Opera", zegt Simsek.
"Passepartouts met uitsluitend lievelingsrepertoire zijn er nauwelijks, dus geef
ik mijn kaarten voor eigentijds repertoire meestal weg. Mijn hart ligt bij
belcanto. En ik denk dat er veel mensen zijn die er net zo over denken. Die
graag een avondje naar de opera willen, maar geen zin hebben in teveel gedoe."

Simsek heeft vertrouwen in zijn onderneming. "Bij een zaalbezetting van zeventig
procent kan ik op deze manier opera blijven maken tot in lengte der dagen",
berekent hij. Het geheim: lage overheadkosten. Zijn productiebedrijf Viable
Entertainment bestaat uit zeven vaste mensen, de rest werkt freelance mee.

Maandagavond - elf dagen voor de première. Voor de tachtig koorleden is het op
deze allereerste repetitie in het Rai Theater dringen achter de schermen.
Modeontwerper Aziz (Bekkaoui), verantwoordelijk voor de kostuums loopt keurend
rond tussen de zangers. Allen zijn voor het eerst geschminkt en gekleed:
tijdloos bijbels met wikkelhoofddoeken, kaftans en tuigleren sandalen, die
kraken van de nieuwigheid. "Ik heb ze gisteren zelf opgehaald bij de fabrikant
in Kaatsheuvel", zegt Simsek. "Er was één goedkopere sandaalofferte uit
Colombia, maar op schoenen moet je niet bezuinigen." Twee dames uit het koor
wiebelen onwennig met de tenen en kijken bedrukt. "Ze zijn te groot." Regisseur
Cox Habbema: "Is er behalve de sandaaldames verder nog iemand die zich
ongelukkig voelt in zijn kostuum Mooi. Dan kunnen we beginnen. En denk erom: ik
wil geen rode lippenstift meer zien. Lippenstift is van na 1850."

Habbema, oud-directeur van de Amsterdamse Stadsschouwburg, maakt met Nabucco
haar debuut als operaregisseur. Dat is opmerkelijk, want zowel in Nederland als
Duitsland was ze wel al vaak nauw betrokken bij de totstandkoming van
muziektheaterproducties. In Nederland onder veel meer als adviseur voor Opera
Forum en in haar DDR-tijd aan de Deutsche Staatsoper en als assistent van onder
anderen Harry Kupfer aan de Komische Oper in Berlijn. Een eigen opera
regisseerde ze er echter niet. "Toen ik daar halverwege de jaren zeventig klaar
voor was, kreeg ik een beroepsverbod."

Simsek: "Ik heb verschillende regisseurs gesproken. Cox Habbema heeft veel met
muziek, maar ze is geen ervaren operaregisseur. Daardoor zit ze nog niet vast in
ingesleten opvattingen en staat ze open voor een nieuw concept. In Nabucco zijn
de videobeelden een wezenlijk onderdeel van het geheel. Dat was mijn
uitdrukkelijke wens. Die mogelijkheid om theater, muziek, tekst en film bij
elkaar te brengen, dat is het mooie aan opera."

Habbema: "Ik heb me altijd al in die verschillende genres bewogen. Acteren,
regisseren, schrijven, of een combinatie ervan. Ik vind alles leuk, dat is mijn
handicap. Maar in opera helpt het me. Mijn estafetteloop langs alle disciplines
zorgt er mede voor dat we hier een goede synthese hebben kunnen vinden."

Opvallend is dat Habbema, heel anders dan toneelregisseur Gerardjan Rijnders in
zijn schaarse operaregies, de zangers alle ruimte laat voor eigen ideeën en
bewegingen.

Ernst Daniël Smid (Nabucco) stond daar zeer gereserveerd tegenover, vertelt hij.
"Zo'n links georiënteerde, vrijgevochten dame die controversieel toneel maakt,
dat is voor mij meteen suspect. Maar ze staat open voor discussies, en die
hebben we gehad. Ik ben haar kant opgekropen, maar ik ben het niet in álles met
haar eens. Habbema gaat er vanuit dat iedereen de emoties van zijn personage
zelf kan invullen, een soort Jenaplan-onderwijs voor zangers. Op zich is dat
prima, maar voor zulke vrijheid moet je ervaren zijn. En die ervaring heeft hier
niet iedereen."

Generale repetitie. Dirigent Jan Stulen heeft de musici al in een vroeg stadium
gedrild niet te hard te spelen, vertelt hij. "Op de muziek is in deze productie
absoluut niet bezuinigd. We hebben veel kunnen repeteren. En anders dan
gebruikelijk is bij veel opera's uit het Oostblok spelen we met 75 man, de volle
bezetting." De musici zijn ervaren freelancers en bijna dan wel net afgestuurde
conservatoriumstudenten. Stulen: "Er lopen genoeg musici rond die niet vast aan
de bak komen, maar wel veel remplaceren in de beroepsorkesten. Als je weet wie
je aanneemt, kun je op deze manier een meer dan acceptabel orkest samenstellen."
De bedoeling is dat dit orkest als 'The Opera Philharmonic' ook Simseks
toekomstige operaproducties in de Rai zal leiden.

De musici zitten op verzoek van producent Simsek niet in een orkestbak, maar
gelijkvloers - als onderdeel van de handeling. Dat geeft de zangers straks een
extra akoestische handicap. "Maar ik heb ze niet horen klagen", lacht Simsek.

Met zandkleurige pilaren aan weerszijden van het toneel en een stenen troon als
middelpunt oogt Nabucco zeer traditioneel. Simsek: "Voor een Nabucco in
krijtsteep bedank ik. Modern is hier alleen de techniek." Hij wijst naar zijn
geesteskind; het podiumbrede achterdoek, waarop straks videobeelden de handeling
'meevertellen'. Dat Nabucco gaat over strijd wordt tijdens de ouverture al
duidelijk. Voor een stadsmuur spelen twee jongetjes. Spelen wordt stoeien,
opeens hebben ze zwaardjes in de hand. Boven hun hoofden trekken inktzwarte
onheilswolken over.

"De grens tussen kunst en kitsch is flinterdun en dus risicovol", erkent Simsek.
"Wij willen het publiek behagen met aansprekende beelden. Ik zeg dan: plaatjes
van de Eufraat zijn mooi, zet je er een vissersbootje in, dan wordt het kitsch.
Maar alles is smaak."

Je zou Simseks opera-initiatief De Hollandse Volksopera kunnen dopen. De cast
van Nabucco is bijna exclusief Nederlands. Dat is handig met het oog op de
repetities, en het biedt Nederlandse zangers een ervaringkans. Tegenover
jonge(re) zangers staan Henk Poort (Nabucco 1), operaveteraan Henk Smit (74) als
Zaccharia en Ernst Daniël Smid (Nabucco 2). Smid was zelf al zo'n tien jaar niet
meer actief als professioneel operazanger. Hij werd beroemd met zijn
operatalentenjacht Una Voce Particolare op televisie. De hoofdprijs van 'Una
Voce' van afgelopen seizoen was éénmaal de hoofdrol zingen in deze Nabucco. Op
28 april is het dus de in het dagelijks leven als tandarts werkzame Johanni van
Oostrum die de rol van Fenena zingt.

De aantrekkingskracht van Ernst Daniël Smids faam bij het grote publiek moet je
überhaupt niet overschatten, denkt hij zelf. "Una voce loopt nu negen jaar, met
rond de 800 duizend kijkers per uitzending. Maar toen ik onlangs rond toerde met
een eigen muzikale theatershow, kreeg ik de zalen niet vol. Mensen zitten graag
op de bank voor de tv, maar het is niet zo dat een televisiebekendheid ze
massaal naar het theater trekt."

Simsek: "Zoveel ervaren, goede Nederlandse baritons zijn er niet; ik knijp mijn
handen dicht met Smid en Poort. Hun populariteit gaf niet de doorslag. Niemand
maakt opera puur voor de winst, dat is onzinnig. Daarvoor kost het te veel tijd
en blijft de omzet te onzeker."

Hoe risicovol commerciële opera uiteindelijk is, bewijst de teloorgang van het
fenomeen Opera in Ahoy'. Onder die naam presenteerde producent Peter Kroone tot
2003 jaarlijks een artistiek hoogstaande operaproductie uit het ijzeren
repertoire - waarna hij bij gebrek aan doorslaand succes met de Nederlandse
producties uitweek naar het dankbaarder Duitsland.

Simsek: "Ik maak me geen zorgen. Ik heb Peter Kroone gesproken. Hij wenst me
succes."

De Nederlandse Opera schat de kansen van een Hollandse volksopera echter gunstig
in. Hoofd communicatie Frits Lintmeijer: "Markt voor dit soort opera's is er
altijd. De levensvatbaarheid hangt natuurlijk ook samen met de kosten, maar aan
de belangstelling zal het niet liggen. Er is hier veel animo voor opera, ook
voor populaire producties. Voor De Nederlandse Opera maakt het ook niets uit -
wij merken in onze kaartverkoop nooit iets van concurrentie."

Ernst Daniël Smid: "Simsek geeft ons de Nederlandse volksopera terug. Er zijn
veel mensen die van opera houden, maar die het reguliere aanbod te elitair
vinden, zich daar niet op hun plaats voelen. En op deze manier zijn we echt weer
terug in Verdi's tijd. Opera zonder subsidie, betaald door één impresario. Het
enige wat aan de authenticiteit ontbreekt zijn speeltafels in de foyer, waarvan
de revenuen dan aan de volgende opera ten gunste komen. Een idee"

'Voor een Nabucco in krijtsteep bedank ik. Modern is alleen de techniek'

'Habbema laat zangers zelf emoties invullen - een soort Jenaplan-onderwijs'

Repetitie van 'Nabucco'

LOAD-DATE: April 7, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              105 of 130 DOCUMENTS



                                NRC Handelsblad

                                 April 5, 2006

Oppeppers voor somber Nederland

BYLINE: Juliette Vasterman

SECTION: Binnenland; Pg. 3

LENGTH: 1272 words

DATELINE: Rotterdam, 5 april.


Acht ex-politici kwamen gisteren met een manifest tegen het 'harde' klimaat in
Nederland. Ook andere recente initiatieven willen de samenleving verbeteren.

Salem Samhoud is 45 jaar, woont in Leusden en is opgeleid aan de Nyenrode
Business Universiteit. Hij helpt met zijn adviesbureau bedrijven reorganiseren.
Dan bedenkt hij een visie waarmee de bedrijven zichzelf opnieuw kunnen
uitvinden. Onlangs deed hij dat bij een groot Duits verzekeringsconcern. Met het
motto 'We willen zekerheid, vrijheid en levenskwaliteit' werden de werknemers
weer enthousiast, vertelt Samhoud. "Ze geloofden er gewoon weer in."

Toen kreeg Samhoud een brainwave. Eigenlijk kon Nederland ook wel "een nieuw
jasje, nieuw bloed en een nieuw zenuwstelsel gebruiken". Hij bedacht een
initiatief: Visie21. Nu organiseert en financiert zijn bureau 'publieksarena's'
om voor Nederland een nieuwe missie te ontwikkelen. "Waarom moet Nederland
blijven Waar staan we voor En wat is de ambitie van dit land" Het gaat om een
nieuwe, gemeenschappelijke gedachte. Een oppepper. "Zodat we er allemaal weer
zin in hebben."

Visie21 is niet het enige initiatief. Er zijn tal van campagnes, debatten en
projecten om de samenleving te verbeteren. Neem 'Nederland niet kapot te
krijgen' of 'Nederland waardeert' of 'Nederland positief'. De eerste wil dat
burgers anders met elkaar omgaan, de tweede staat voor wederzijds respect en de
derde vindt dat mensen positiever moeten zijn. De initiatiefnemers zijn in de
eerste plaats burgers - allochtoon en autochtoon, hoog- en laagopgeleid, van het
platteland of uit de stad.

Ze zijn allemaal op zoek naar een medicijn voor een betere samenleving en hopen
dat hun bijeenkomsten leiden tot bewegingen in de samenleving. Maar niet tot
politieke bewegingen, beklemtoont Samhoud. "Mensen zouden wegblijven als we dat
zouden doen." Van politiek moeten de initiatiefnemers niets hebben. Samhoud:
"Daar hebben mensen geen vertrouwen meer in."

Sommige politici nemen ook dergelijke initiatieven. Minister Pechtold
(Bestuurlijke Vernieuwing, D66) kwam begin dit jaar met het Burgerforum, waarin
burgers kunnen meepraten over het kiesstelsel. Hij lanceerde ook de Nationale
Conventie om 'de gewone man' te betrekken bij de inrichting van het politieke
bestel. Premier Balkenende probeert via zestienmiljoenmensen.nl het debat over
normen en waarden op gang te brengen. Minister Verdonk (Integratie, VVD) wil "de
meerwaarde van samenwerking tussen mensen van verschillende culturen" uitdragen
via en.nl.

Gisteren kwam Hans Dijkstal, oud-VVD-leider en ex-minister, met zeven andere
voormalige kopstukken uit de politiek met een manifest. "Nederland is van een
open, assertieve samenleving beland in een diepe vertrouwenscrisis. Dat moet
snel veranderen", schreven zij.

Met de stortvloed aan projecten proberen de initiatiefnemers de
identiteitscrisis van Nederland te bezweren. Dat denkt althans Jos de Beus,
politicoloog aan de Universiteit van Amsterdam. Volgens hem is Nederland het
geloof in zichzelf kwijtgeraakt. Dat kwam voor het eerst aan de oppervlakte bij
de opkomst van en moord op Pim Fortuyn, later versterkt door de moord op Theo
van Gogh, de concurrentie met China, India en Oost-Europa en schandalen in
bedrijfsleven en de publieke sector.

Stuk voor stuk ontwikkelingen die volgens De Beus zorgen voor somberheid,
verwarring en polarisatie. Neem het integratiedebat. De Beus: "De veelgeroemde
tolerantie sloeg om in onverschilligheid. Nu is er geen balans meer als het gaat
om nieuwkomers." Het harde beleid van Verdonk leidt volgens hem tot weerstand.
"Een duurzame oplossing is er niet."

In de initiatieven onderscheidt De Beus diverse opvattingen over de Nederlandse
eigenheid. Er is een minderheid, zegt hij, die nog gelooft in het
post-nationale: we zijn allemaal wereldburgers en Europeanen. Anderen, zoals
Verdonk en Geert Wilders, beschouwen Nederland als "deel van een superieure
westerse beschaving".

Die verschillende opvattingen leiden weer tot verschillende oplossingen over hoe
het met Nederland verder moet. Vier twistpunten zijn er, zegt De Beus.
Tolerantie. Moeten we bijvoorbeeld de hoofddoeken accepteren of niet Onderdrukt
zo'n hoofddoek vrouwen, is hij een teken van emancipatie of juist een voorbode
van radicalisering Dan is er de consensus, het tweede twistpunt. Hoe worden we
het met elkaar eens Gevolgd door solidariteit: moet de jonge generatie solidair
zijn met de babyboomers die straks met pensioen gaan Het laatste discussiepunt
is openheid. Willen we een open samenleving, waarin we bijvoorbeeld Polen
toelaten op de arbeidsmarkt

Salem Samhoud wil dat Nederland een open samenleving blijft. Tijdens zijn
bijeenkomsten, telkens voor 21 mensen, probeert hij de deelnemers te laten zien
wat ze gemeen hebben. "We hebben uiteindelijk allemaal het beste voor met
Nederland."

Dat positivisme herkennen de initiatiefnemers van optimistisch.nl. Billboards en
reclamespotjes, met een roze bril of een halfvol glas, roepen mensen toe: 'Weest
optimistisch!' Paul Blok van reclamebureau DDB in Amsterdam zette de actie met
collega's op touw. Al filosoferend kwamen ze tot de conclusie "dat Nederlanders
te veel de 'downside' opzoeken".

De initiatieven noemt De Beus "sympathiek". Vooral omdat "ze plaatsvinden buiten
Den Haag en Hilversum". Plichtmatig optimisme vindt hij echter onzin. "Alleen
maar positief doen, neemt de problemen niet weg. Het begint toch met een
eerlijke analyse van de problemen."

Publicist Paul Scheffer zit er niet zo mee. Volgens hem hoort een samenleving
bol te staan van de initiatieven. Vernieuwingen moeten uit de samenleving komen,
niet uit de politiek: "Ministers bedoelen het goed, maar de projecten liggen
altijd in het verlengde van hun politieke doelstellingen. De burgerinitiatieven
gaan daar juist dwars doorheen." Zelf houdt hij er ook van om apolitiek, met
mensen uit diverse hoeken, over problemen na te denken. "Juist de burger moet
vooroplopen."

En dat is precies wat Samhoud doet. Met zijn eindvisie stapt hij straks dan ook
niet naar de Tweede Kamer. "Maar naar de koningin, of naar de kroonprins."

Burgerforum: pagina 7

'Nederland kan wel een nieuw jasje gebruiken'

Initiatieven VAN BURGERS nederlandpositief.nl: wil dat burgers positief gaan
denken. optimistisch.nl: brengt goed nieuws en staat voor een positieve
levenshouding. nederlandwaardeert.nl: e-cards versturen voor wederzijds respect.
visie21.nl: creëert een visie voor Nederland samen met burgers.
nederlandnietkapottekrijgen.nl: wil meer sociale cohesie goednieuws.com: goed
nieuws watnederlanddenkt.nl: docenten en studenten doen onderzoek naar
meningsvorming. haalhetbesteuitjezelf.nl: mensen laten nadenken over wie ze
zijn. clubvan100.nl: voor mensen die iets over hebben voor elkaar.
unitedsmile.nl: is voor jongeren en wil een betere samenleving creëren
burgerbuddy.nl: politici hebben een burgervriend. VAN POLITICI
nederlandpraatmee.nl: het burgerforum van minister Pechtold over het
kiesstelsel. nationaleconventie.nl: ook van Pechtold, laat mensen denken over de
inrichting van het nationaal politieke bestel. en.nl: campagne van Rita Verdonk
over samenwerking tussen mensen van verschillende culturen.
zestienmiljoenmensen.nl: website van premier Balkenende gaat over waarden- en
normen linkselente.nl: Femke Halsema (GroenLinks) wil  samen met iedereen ideeën
ontwikkelen. europa.eu: deze site biedt toegang tot het 'witboek', dat oproept
om de kloof tussen de EU en de burger te dichten. VAN DE MEDIA
Desocialeagenda.nl: is een project van de Volkskrant, de Raad voor
Maatschappelijke Ontwikkeling en het Tijdschrift voor Sociale Vraagstukken,
heeft tot doel oplossingen te vinden voor sociale problemen.

LOAD-DATE: April 5, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              106 of 130 DOCUMENTS



                                NRC Handelsblad

                                 April 4, 2006

Eerbied voor  de Grondwet;
lex & libertas

BYLINE: Frank Kuitenbrouwer

SECTION: Opinie; Pg. 6

LENGTH: 809 words


Opsporing, vervolging, bestraffing en tenuitvoerlegging in één hand. Gevolg van
een wetsvoorstel dat de nodige tegenstand oproept.

De Grondwet zegt dat de berechting van strafbare feiten is opgedragen aan de
onafhankelijke rechterlijke macht. Dan is het toch nauwelijks aan een gewone
burger uit te leggen dat de officier van justitie, die valt onder de minister
van Justitie, strafbare feiten kan afdoen met een 'strafbeschikking' die in
vrijwel alle opzichten vergelijkbaar is met een strafvonnis. Dat zegt het CDA in
de Eerste Kamer over een wetsvoorstel waarin minister Donner (Justitie, CDA)
uitgerekend deze bevoegdheid voor de aanklagers wil invoeren.

Het is niet minder dan "een revolutie", aldus de Rotterdamse hoogleraar Mevis in
het tijdschrift voor strafrecht Delikt en Delinkwent.

Voor het eerst in de geschiedenis van onze nationale wetboeken kan een ander dan
de strafrechter op basis van een terechtzitting een straf opleggen. Het gaat
niet om bagatellen maar om alle delicten waarop maximaal 6 jaar staat. Dat
levert een breed scala van zaken op waarbij de rechter kan worden uitgeschakeld.
Het eenzijdig opleggen van vrijheidsstraf blijfthet openbaar ministerie
(OM)ontzegd, maar het wordt wel een strafarsenaal toebedacht van maximaal 180
uur taakstraf, alle geldboetes, ontzegging van de rijbevoegdheid tot een half
jaar en een serie aanvullende maatregelen zoals ontneming van wederrechtelijk
verkregen voordeel.

Minister Donner giet zijn antwoord in een tegenvraag. Er wordt jaarlijks voor
tien miljoen euro aan administratieve verkeersboetes uitgedeeld onder
verantwoordelijkheid van het OM. De burger is daaraan gewend. Waarom zou dat dan
opeens niet opgaan als de sancties in een strafrechtelijk jasje worden gegoten

Omdat de Grondwet dat zegt, zou men zeggen. Straffen is vaststelling van schuld
en dat is principieel iets anders dan een bestuurlijke boete. Het opleggen van
een strafbeschiking door de officier van justitie is echter niet een
'berechting' in de termen van de Grondwet, zegt Donner, en valt daar dus niet
onder.

Dat argument is niet alleen een 'sofisme', zoals in de Eerste Kamer werd
opgemerkt, maar is op de keper beschouwd de genadeklap voor het nieuwe plan. Het
betekent immers dat de straf per beschikking een straf zonder vorm van proces
is. Een behoorlijk proces is een elementaire voorwaarde voor een straf. Maar de
officier van justitie wordt slechts voor de zwaardere strafbeschikkingen
verplicht de verdachte persoonlijk te horen. Zo'n beschikking is ook iets anders
dan de reeds bestaande transactie. Deze is wat het woord zegt: een schikking.

Dat het verschil tussen straf en schikking de burger niet altijd helder voor
ogen staat, is geen sterk argument. Wee de strafrechtspleging die het moet
hebben van "de juridische achterlijkheid van de burger", zoals een Utrechtse
hoogleraar het ooit uitdrukte.

Zelfs het OM vindt de strafbeschikking wel erg ver gaan, mede gezien wat elders
in Europa regel is. Toch spreekt Donner onverdroten van een 'inhaalslag'.
Aanleiding is de opmerking van Mevis dat het "raar is" dat allerlei ambtenaren
bevoegd zijn gemaakt om bestuurlijke boetes op te leggen, terwijl de
hooggekwalificeerdeleden van het OM niet verder kunnen komen dan een schikking.
Dat is echter eerder een reden om na te gaan hoe de bestuurlijke boete zich zo
makkelijk heeft kunnen uitzaaien, zoals de senaat tussen de regels door ook laat
weten.

Donner citeert trouwens selectief en vermeldt niet dat Mevis zich wel degelijk
bezorgd toont dat het evenwicht tussen rechter en OM in het gedrang komt.

De Rotterdamse hoogleraar vreest een cultuur waarin de rechter alleen wordt
ingeschakeld als er een vrijheidsstraf dient te worden opgelegd. Volgens de
Grondwet is de rechter echter het ijkpunt voor élke strafmaat.

Donner maakt wel beroep bij de rechter mogelijk tegen de eenzijdig door de
aanklager vastgestelde strafbeschikking. Anders dan de administratieve
verkeersboete hoeft de verdachte dan niet eerst te betalen, want dat staat een
open beroepsgang in de weg.

"Het legt toch een norm binnen het proces", zei Donner in de Tweede Kamer. Op de
keper beschouwd is deze ontboezeming een niet geringe diskwalificatie van de
administratieve handhaving van de verkeersregels. Het is trouwens de vraag hoe
lang de opschorting van de betaalverplichting het uithoudt. Met name als het om
zogeheten bulkzaken gaat, zeg boetes tot honderd of tweehonderd euro. Kan
justitie dan toch niet beter direct afrekenen "In deze fase niet", zei Donner
desgevraagd.

Dat is een terminologie om "bijzonder achterdochtig" van te worden, zoals in de
Tweede Kamer werd opgemerkt. Het advies van de Raad van State over het hele
wetsvoorstel was zo kritisch als een advies van de Raad van State maar zijn kan
en kwam neer op: niet doen. Als dit niet voldoende is, wat is er dan nodig voor
eerbied voor de Grondwet

kuitenbrouwer@nrc.nl

LOAD-DATE: April 4, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              107 of 130 DOCUMENTS



                                NRC Handelsblad

                                 April 1, 2006

Chinezen weten wat ze wél weten

BYLINE: René Gude en Daan Roovers

SECTION: Opinie & Debat; Pg. 17

LENGTH: 974 words


De westerse wetenschap maakt vorderingen dankzij haar filosofisch uitgangspunt:
eeuwige scepsis. Maar de nadruk op niet-weten is in een kenniseconomie niet zo
gelukkig.

'Vanuit de wetenschap gezien is de zoektocht naar de waarheid een moeizame weg.
() De absolute waarheid verschijnt daarbij als een fata morgana, die bij iedere
stap vooruit verder achter de horizon verdwijnt', aldus het romantische beeld
dat Robbert Dijkgraaf van de exacte wetenschap schildert. Hij citeert ook
theoretisch fysicus Richard Feynman: 'Ik kan leven met twijfel en onzekerheid en
niet weten. Ik denk dat het veel interessanter is om in onwetendheid te leven,
dan met antwoorden die fout zouden kunnen zijn.'

Het je laten voorstaan op wat je níet weet, was in de Oudheid al een populaire
strategie. 'In werkelijkheid weten wij niets, want de waarheid ligt in de
diepte', stelde Democritus vijf eeuwen voor Christus vast. Deze sceptische
constatering maakte niet dat hij daarna achterover ging zitten en de zaken maar
liet voor wat ze waren. Integendeel. Democritus was een fervent onderzoeker en
hij boekte juist opmerkelijke resultaten. Hij kwam al met het onzichtbare atoom
als elementaire bouwsteen voor het universum op de proppen, toen zijn
tijdgenoten nog over de basiselementen aarde, water, lucht en vuur speculeerden.
De door Democritus beleden principiële onwetendheid is, net als bij Dijkgraaf en
Feynman, juist het motief om toch zijn hele leven achter die onbereikbare
waarheid aan te jagen. Die paradoxale houding vinden we ook bij Socrates, die
bekend is om zijn uitspraak: 'Ik weet dat ik niets weet.'

De sofisten gingen nog verder in het zaaien van twijfel: 'Er is niets, en als er
iets zou zijn, dan kunnen we het niet kennen.' Deze Oud-Griekse twijfel is
uitgegroeid tot een zeer respectabele stroming die aan de basis ligt van onze
westerse wetenschap. Stel je voor dat we ooit tevreden zouden zijn geraakt met
wat we wel wisten, bijvoorbeeld na Galileï's valwetten Het wetenschappelijk
onderzoek zou abrupt en voor altijd tot stilstand gekomen zijn. Nooit zouden we
de gravitatie hebben gekend, die door de relativiteitstheorie onttroond is, die
op haar beurt niet te rijmen is met de kwantummechanica. En aan een snaartheorie
zouden we nooit zijn begonnen. Wetenschap is eigenlijk altijd
geïnstitutionaliseerde scepsis - opzettelijk niet-weten - geweest, maar is dat
zeker sinds Karl Popper gesteld heeft dat alleen betwijfelbare kennis
wetenschappelijk mag heten.

Maar zo vruchtbaar en uitdagend als niet-weten voor de wetenschapper is, zo
ongemakkelijk wordt de leek ervan. De patiënt (Hoe lang heb ik nog te leven,
dokter), de rechter (Kan ik op grond van dit genetisch profiel de beschuldigde
veroordelen) of de politicus (Warmt de aarde nou op of niet Is fijnstof nu wel
of juist niet gevaarlijk) krijgt nooit een rechtstreeks antwoord op de vraag. De
wetenschap heeft immers de waarheid niet in pacht. Dat verklaart meteen waarom
wetenschap het soort kennis is waarop gewone burgers nooit geheel kunnen
vertrouwen, omdat er altijd nog 'heel veel onderzoek gedaan moet worden'. Zulke
kennis houdt ons in een neurotiserende staat van wetende onwetendheid en laat
ons niet-deskundigen in een wolk van twijfel achter.

De ontwikkeling van de wetenschap heeft de condition humaine een ander aanzien
gegeven. Vroeger wendden de mensen zich in hun onzekerheid tot de waarzegger.
Die voorspelde de toekomst door in glazen bollen en de ingewanden van vissen
kijken. Volkomen absurd, maar je kreeg destijds wel antwoord. Tegenwoordig
raadplegen wij voor het antwoord op onze vragen de wetenschappers die veel beter
kijken hoe het zit, maar die geven helemaal geen antwoord. Gevolg: wij moeten al
onze conclusies zelf trekken uit de brokstukken aan onderzoeksgegevens die
wetenschappers in de berm hebben achtergelaten tijdens hun eeuwige race naar
nieuwe kennis. Dat is weliswaar vooruitgang, maar iedere weldenkende burger,
politicus of functionaris die deskundigen raadpleegt moet zich wel bewust zijn
van de natuurwet: deskundigen geven nooit uitsluitsel.

Maar voor de wetenschappers zelf veranderen de tijden ook. Edele trots op
niet-weten heeft nadelen in een geglobaliseerde kenniseconomie: de vrucht van
ons wetenschappelijk onderzoek wordt vooral in het buitenland geplukt. Als je
geld wilt verdienen met wetenschap, moet je voor je intellectueel eigendom
opkomen. Een oude wet zegt: Voor iets wat je niet weet, kun je geen octrooi
aanvragen. En als je geen octrooi hebt, dan plukken anderen de vrucht van jouw
werk. Als de wetenschap niet een manier vindt om te formuleren wat zij wél weet,
dan is er geen oplossing voor het probleem dat het uitstekende wetenschappelijk
onderzoek in Nederland wel erg weinig bijdraagt aan de Nederlandse economie.

Het innovatieplatform, dat zich over deze kwestie buigt, maakt zich terecht
zorgen over de stagnerende innovatie. China gaat met de resultaten op de loop
van onze 'herhaalde experimenten en een vrij toegankelijke discussie tussen
vakgenoten'. Dijkgraaf staat in een eerbiedwaardige westerse traditie, maar de
tijden veranderen. China heeft in dit tijdsgewricht niet alleen de economische
voordelen van veel kapitaal en goedkope arbeid. De Chinese filosofie heeft ook
altijd al een vollediger waarheidsopvatting gehad. Zij waren van oudsher ook
geïnteresseerd in wat ze wél weten:

'Wat is kennis

Te weten dát ge het níét weet, wanneer ge het níét weet

en te weten dát ge iets weet, wannéér ge iets weet,'

aldus de Chinese wijsheidsleraar Confucius (Gesprekken, Boek 2/17). De kunst van
het weten begint met vast te stellen wat je niet weet, maar dan moet je
doorstoten naar wat je wel weet. Dat is niet zomaar een grappige, exotische
wijsheid, het is een veel betere basis voor succes in de kenniseconomie. Met
haar stokoude kennistheorie heeft de Chinese economie de beste papieren voor de
komende jaren.

LOAD-DATE: April 1, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              108 of 130 DOCUMENTS



                                NRC Handelsblad

                                 March 31, 2006

Deens-Chinese denkfout met zaklamp;
spelen

BYLINE: Wouter Klootwijk

SECTION: Economie; Pg. 10

LENGTH: 547 words


Een zaklamp heb je niet echt nodig. Overal brandt licht. Alleen voor inbrekers
en politieagenten in de nachtdienst zijn ze handig. Maar het zijn onbegrijpelijk
aantrekkelijke dingen. Alle jongetjes hebben een zaklantaarn of hadden er een.
Om te seinen. En veel mannen kunnen ze nog altijd niet weerstaan. De rijken
hebben een lange zwarte Amerikaan die ook gebruikt kan worden om iemand de
hersens mee in te slaan. De Maglite.

Bij nader inzien heb je meer aan een kleine met een lens en een led'je, zoals
het middelvingerlange lantaarntje Led Lenser van twee Duitsers:
www.zweibrueder.com. Hun lampje brandt zuinig maar geeft veel licht. Precies wat
je nodig hebt onder de dekens. De enige plek waar een zaklamp werkelijk nut
heeft voor een gewone burger. Voor kinderen vooral, die moeten slapen maar
ongehoorzaam hun boek nog uit willen lezen. Ik verslond boeken en batterijen.
Onder de dekens. Een zuinige lamp zou me eertijds een zegen zijn geweest. Die
waren er niet. Die zijn er nu pas.

Zoals het Rota Light. Gevonden bij Praxis. Boven de bak zaklampen stond een
monitor te schreeuwen en er was een filmpje op dat uitlegde waar ik wel niet
allemaal deze lamp voor nodig heb. Om het sleutelgat van de voordeur te zoeken.
Maar daarna was er het jongetje. Onder de dekens. Met de lamp. Ik was verkocht.
De lamp ook. Zo een had ik toen moeten hebben. 12 euro. Veel geld.

Hij ziet eruit als de locomotief van een hogesnelheidstrein met in de kop drie
led'jes. Led's zijn de lampjes van de toekomst. Ze geven steeds meer licht van
minder stroom en branden eindeloos. Ze gaan het van alle lampen winnen, ook in
zaklantaarns.

De Praxis-lamp heeft oplaadbare lithiumbatterijtjes en het klassieke
knijpkatmechanisme met plastic tandwielen, aangedreven door een slinger. De
originele knijpkat was een zaklamp met dynamo. Door een hefboom buiten het huis
van de lamp op en neer te bewegen draaide de dynamo en brandde het licht.
Handiger is het als energie wordt opgeslagen en de lamp ook branden kan als de
dynamo niet draait. Zo werkt - net als een derdewereldradiootje met slinger -
het Rota Light, een Deens ontwerp (www.vidcom.dk), ongetwijfeld van Chinese
makelij. Bovenop de lamp zit een levendig kompasje dat de Noordpool soms
westelijk van het noorden en soms oostelijk aanwijst.

Maar de lamp doet het goed. De bijsluiter zegt dat een minuut slingeren een half
uur licht oplevert. Daarnaast een tekst die suggereert dat de led'jes 20 minuten
branden op een batterijlading. Ik heb de lamp uren laten branden voordat ik hem
weer een slinger moest geven; de tekst klopt niet, de lamp zelf is beter.

Prima bedleeslamp en inbrekersgereedschap. Met één nadeel. Het ding zou een
eeuwigheid mee kunnen maar de batterijen kunnen ongeveer 500 keer opgeladen
worden. Dat is meer dan het lijkt, maar dan Weggooien! De led'jes kunnen nog
duizenden uren branden, de dynamo is nog niet versleten, maar om de batterijtjes
te kunnen vervangen, drie aan elkaar gesoldeerde knoopcellen, moet je eerst je
instrumentenmakersdiploma halen. Of ermee naar de Batterijspecialist die om het
priegelwerk meer kost dan de hele lamp. Deens-Chinese denkfout.

Wouter Klootwijk

De Rota Light. De drie aan elkaar gesoldeerde knoopcel-batterijen (rechts)
kunnen circa 500 keer opgeladen worden, daarna is de lamp onbruikbaar.

LOAD-DATE: March 31, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              109 of 130 DOCUMENTS



                                NRC Handelsblad

                                 March 25, 2006

Caravans in plaats van koeien -  dat is  maar het komt wel  geen mooi Europa,

BYLINE: Johan Meeus,

SECTION: Opinie & Debat; Pg. 17

LENGTH: 2079 words


Europa zou meer oog moeten hebben voor diversiteit. Nu dreigt gelijkschakeling,
met oersaaie productiebossen en monotone landschappen als resultaat.  Allemaal
even rijk is een gevaarlijke illusie. Rijkdom is meer dan alleen inkomen, banen,
banen en nog eens banen.

Verschillen tussen landstreken zijn voor velen in Europa een gegeven, niet echt
iets om je druk over te maken. Tot zo'n honderd jaar geleden leverde de
landbouw, in combinatie met het klimaat en de bodem, landstreken op met een
grote regionale diversiteit. Denk maar aan de terpen in Friesland, de polders in
Holland en het kleinschalige kampenlandschap in Brabant. Maar moderne landbouw
en een divers landschap gaan al decennia niet goed meer samen. Dit wordt nog
erger wanneer het Europese landbouwbeleid zal worden geliberaliseerd en boeren
gedwongen worden tot concurrentie op de wereldmarkt. In Nederland zullen steeds
grotere kassen hun licht onder op de wolken laten schijnen, zodat het nooit meer
echt donker wordt. Dieren die het land stofferen worden schaars. Niet alleen
valt er straks geen kip meer te zien. Ook de koe verdwijnt uit het weiland of is
alleen nog maar te bezichtigen te midden van boerengolf spelende stedelingen.
Steden zullen omgeven worden door paardenweitjes, kunstig afgebakend met witte
hekjes en opschietende coniferen. Menig boer, naarstig op zoek naar nieuwe
bestaansbronnen, zal caravans gaan 'telen'.

Ook elders, waar landschappen opener en ruimer zijn, staat het nodige te
gebeuren. Zo maken schapen op de heuvels van de Britse eilanden plaats voor
grootschalige productiebossen. De akkerbouwers in Noord-Frankrijk en op de
voormalige kolchozen in Midden-Europa hebben aan honderden hectares graan per
bedrijf niet genoeg. De inrichting van het landschap wordt navenant aangepast om
de machinerie ruim baan te geven. Natuurlijk, de Europese cultuurlandschappen
zijn voortdurend veranderd. Waar nu de Britse schapen in open landschappen
rondlopen, hebben ooit oerbossen gestaan. Maar de veranderingen gaan steeds
sneller en het landbouwbeleid van de Europese Unie leidt tot een grootschalige
nivellering van het Europese landschap. Daarmee worden Europese kroonjuwelen
verkwanseld. Bijstelling van het landbouwbeleid is gaande, maar de invoering van
een Europese beloning voor landschapsbeheer verloopt veel te traag. Van elke
Europese euro gaat 37 cent op aan klassiek landbouwbeleid. Daar bovenop gaat nog
eens 6 cent naar rurale ontwikkeling, wat op zich een verbetering is ten
opzichte van vroeger, toen de rurale pot helemaal niet bestond.

Het grootste deel van dit geld wordt echter niet in het landschap geïnvesteerd,
maar komt ook weer ten goede aan de agrarische sector. Er gaat dus nog steeds
veel geld naar de landbouw, onverantwoord veel. In Europa werkt namelijk maar
een klein percentage van de beroepsbevolking in deze sector. In de EU van voor
de uitbreiding (de 'EU 15') rond de vijf procent. Dus waarom zo veel geld
verslingeren aan een sector die zorgt voor landschappelijke en ecologische
vervlakking

Niet alleen het EU-landbouwbeleid is een bedreiging van diversiteit. Brussel
voert ook regionaal beleid. Het aantal projecten dat mede met Europees geld tot
stand is gekomen, is zo langzamerhand schier eindeloos geworden. Nog steeds
wordt zeer veel geld gestoken in 'harde' projecten: de aanleg van infrastructuur
en bedrijventerreinen. Dit gaat vooral op voor de zuidelijke en (nieuwe)
oostelijke lidstaten, maar ook het rijke Nederland heeft geld gekregen. Door
heel het land, en zeker niet alleen in Flevoland waar de laatste jaren veel
EU-geld naartoe gegaan is, zijn borden te vinden met daarop de Europese vlag en
de mededeling "Dit project wordt mede mogelijk gemaakt dankzij subsidie van de
Europese Unie".

Europees regionaal beleid is gericht op het bereiken van een welvaartspeil in
Europa dat overal min of meer vergelijkbaar is. Vandaag de dag geldt bovendien
dat de concurrentiekracht van de Europese Unie vergroot moet worden. Er valt
veel voor én tegen dit streven in te brengen. Wij willen het vooral hebben over
diversiteit als rijkdom. In het najagen van economische gelijkheid binnen de EU
wordt veel op het spel gezet. Is het werkelijk nodig dat overal dezelfde
dichtheid aan autowegen gerealiseerd wordt Is het noodzakelijk dat de
bedrijventerreinen gelegen aan de invalswegen van steden in de nieuwe lidstaten
er net zo akelig uitzien als in Frankrijk Dit type projecten, uitgevoerd onder
de vlag van regionaal beleid, zijn vaak net zo funest voor landschappelijke
kwaliteit als de schaalvergroting in de landbouw. Ook hierdoor worden de
kroonjuwelen van de Europese identiteit verkwanseld.

De term kroonjuweel is meer dan een metafoor. Ruimtelijke diversiteit kan geld
opleveren. Toerisme, recreatie en mooi wonen, bijvoorbeeld in stedelijke
goudkusten, zijn allemaal afhankelijk van mooie landschappen. Dit zijn vaak
juist de gebieden waar de 'moderne' landbouw weinig rendabel is, bijvoorbeeld
omdat de bodem te drassig is of de kavels te klein zijn voor de
landbouwmachines. Hier zouden agrariërs ondersteund kunnen worden. Niet om hun
productie op peil te houden, maar omdat boeren kunnen zorgen voor een
aantrekkelijk, divers landschap. De economische spin-off zit dan niet in de
landbouw zelf, maar ligt elders.

Economische groei gecombineerd met sociaal-economische gelijkheid is naar ons
idee niet alles waar het in de EU om zou moeten draaien. Ook een goede ecologie
en een rijke cultuur horen deel te zijn van het Europese project. We zijn
inmiddels aardig op weg als het gaat om de realisering van oude Europese
idealen, zoals het bewaren van vrede en veiligheid en het te boven komen van de
politieke tweedeling op het continent. De EU is met de toetreding van de nieuwe
landen steeds heterogener geworden en dit zal nog meer het geval zijn wanneer
Roemenië en Bulgarije toetreden. Het is een illusie om in al deze uiteenlopende
territoria dezelfde prijssteun voor landbouwproducten, een soortgelijke
dichtheid van infrastructuur en een vergelijkbaar vestigingsklimaat te willen
realiseren. Dat loopt uit op vernietiging van gewaardeerde omgevingen.
Daarentegen kunnen het veiligstellen van diversiteit, het betrekken van de
burger bij het Europese integratieproces en de samenwerking tussen regio's
idealen van nieuwe generaties worden. Hoe dit vorm te geven

Na lang gesteggel zijn de regeringen van de Europese lidstaten het eind vorig
jaar eindelijk eens geworden over de begroting van de Europese Unie voor de
periode 2007-2013. In de publiciteit daarover voerden de ruzies over de
beperking van de landbouwuitgaven de boventoon. Het regionaal beleid, de tweede
grote uitgavenpost van de EU, wentelde zich in onschuld. Een kleine uitgavenpost
trok bij de ontstane commotie nauwelijks de aandacht en is intussen geruisloos
gehalveerd. Ten onrechte, volgens ons, omdat het gaat om een geldstroom die de
EU dichter bij het lokale en het regionale niveau kan brengen, dichter bij de
burger dus. We hebben het hier over territoriale samenwerking tussen gebieden
aan verschillende kanten van een landsgrens. Dit kan samenwerking zijn met de
naaste buren, maar ook samenwerking met 'buren' honderden kilometers verderop.
Vaak gaat het om samenwerking tussen besturen en zijn het dus vooral ambtenaren
en bestuurders die de handen ineenslaan. Maar niet zelden zijn er ook 'gewone'
burgers bij betrokken. We beschrijven hier een voorbeeld van dit soort
'interregionale' uitwisseling. Een bus vol burgers, boeren, belangenbehartigers
en politici uit het Randstedelijke Groene Hart zet zich op weg naar het
Regionale Natuurpark Vogezen in het noordoosten van Frankrijk. In drie dagen
vindt een uitzonderlijke uitwisseling van ervaringen plaats met de Franse
overburen. Uiteraard wordt het bestuur van het regionale park bezocht.
Ambtelijke en niet-ambtelijke natuur- en landschapsbeschermers gaan met elkaar
in discussie over de vraag hoe overheden omgaan met de bescherming van natuur en
met de uitvoering van Europese 'wetten'. De plaatselijke markt voor streekeigen
producten wordt bezocht. Hollandse zelfkazende boeren en boerinnen bekloppen en
beproeven de eigengemaakte kazen van hun Franse collega's. Er wordt druk
gesproken over de Europese regels over hygiëne. Een Nederlandse burgemeester zit
bij het diner naast een Franse collega en spreekt over de schaalvergroting in
het lokaal bestuur en zoiets praktisch als de gescheiden inzameling van afval in
kleine kernen. In de bus op de terugweg wordt de balans opgemaakt. Als het gaat
om het te gelde maken van het landschap liggen de Fransen straatlengtes voor op
de Nederlanders. De praktijk in de Vogezen geeft dit aan. Maar er zijn nog tal
van andere voorbeelden te geven: terwijl in Nederland de kaart bijna volledig
worden gezet op de productie van bulkvoedsel, maken de Fransen goede sier met
hun vele appellations controlées, per definitie een keurmerk dat een relatie
legt tussen een product en een streek.

Het bezoek vanuit Nederland aan de Franse Vogezen is maar een klein voorbeeld
van de wijze waarop diversiteit in Europa beleefd kan worden. De uitwisseling
maakt deel uit van een Europees programma voor regionale samenwerking. In dit
geval gaat het om een project voor duurzaam beheer van landelijke gebieden in
zes regio's in noordwest-Europa. Het gaat hier om een heel ander gezicht van
Europese politiek dan die van de megaprojecten van wegverbindingen of
bedrijfsterreinen. Zo'n kleinschalig uitwisselingsproject maakt het mogelijk om
aan den lijve te ondervinden hoe divers en hoe inspirerend 'Europa' kan zijn.

Abstracties uit de ambtelijke kokers van Brussel, zoals 'de verbetering van het
regionale concurrentievermogen' gaan er nog steeds van uit dat aanjagen van de
regionale concurrentie automatisch banen, banen en nog eens banen oplevert. Soms
lukt dat, soms niet. Maar er moet wel altijd een prijs betaald worden. Het
opkrikken van alle landstreken totdat een vermeend Europees gemiddelde bereikt
is, leidt tot het wegpoetsen van identiteiten, tot gezichtsverlies en
ontheemding. Diversiteit - en niet gelijkheid - zou veel meer de doelstelling
van het Europese regionaal beleid en het landbouwbeleid moeten zijn.
Uitwisseling van ervaringen tussen landen en regio's is broodnodig, maar geen
doel op zich. 'Gluren bij de overburen' kan de horizon verbreden en kokervisies
tegengaan. Regio's kunnen broedplaatsen worden voor ruimtelijke experimenten, op
basis van eigen kenmerken en kwaliteiten.

Een mooi voorbeeld is de herontwikkeling van het Emscherpark, net over de grens
met Duitsland; een project dat inmiddels busladingen geïnteresseerden heeft
aangetrokken, ook uit Nederland. Het is een project gericht op de sanering van
terreinen waar ooit zware industrie stond. Ook de gehele waterhuishouding in dit
zwaar vervuilde gebied moest worden opgeknapt. Via een zorgvuldig en creatief
ontwerpproces is het gebied aan de bewoners teruggegeven, zonder de historische
erfenis en de eigen identiteit van de 'industriecultuur' weg te poetsen. Lang
niet alle kolenmijnen zijn, zoals in Zuid-Limburg, afgebroken en van de
aardbodem verdwenen. Integendeel, oude cokesovens en mijngebouwen hebben een
bestemming in de sfeer van cultuur en leisure gekregen. Industriële installaties
fungeren als klimwanden, er zijn tentoonstellingen en muziekuitvoeringen, cafés
en restaurants zijn in de fabrieken van weleer neergestreken. Het kenmerk van
dit project is dat de nadruk niet lag op grote bouwprojecten en traditionele
economische stimulering, maar op het ontwikkelen van een vernieuwende visie op
de toekomst, waarin cultuur en leefbaarheid centraal hebben gestaan.

De strategie was en is gericht op het stimuleren en begeleiden van initiatieven
van onderop, een soort van acupunctuur dus. Ook Emscherpark doet aan regionale
samenwerking en uitwisseling. Centraal staat het uitwisselen van goede
praktijken over de sanering van vervuilde rivieren. Het is mede hierdoor dat
deze vorm van regionaal beleid grote bekendheid heeft gekregen, tot in de nieuwe
lidstaten.

Nationale en Europese beleidsmakers streven al jaren naar gelijkschakeling van
regio's en gebieden. Gelukkig zijn ze daar niet (volledig) in geslaagd. Europa
is, ondanks alle nivellering, nog steeds een zeer divers deel van de wereld.

De hedendaagse toerist weet dat te waarderen. Nu nog de Europese en nationale
bestuurders.

Is het werkelijk nodig dat overal dezelfde dichtheid aan autowegen gerealiseerd
wordt

De invoering van een Europese beloning voor landschapsbeheer verloopt veel te
traag

LOAD-DATE: March 25, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              110 of 130 DOCUMENTS



                                NRC Handelsblad

                                 March 22, 2006

Adopteer eens een politicus

BYLINE: Rinskje Koelewijn

SECTION: Voorpagina; Pg. 01

LENGTH: 1339 words

DATELINE: Amsterdam, 22 maart.


Vrijwilligers leveren politici het commentaar van een "gewoon'mens. Het
"burgerbuddy-project' telt al bijna honderd koppels.

Rita Verdonk heeft er een, Pieter van Geel en Harry van Bommelook. Een
burgerbuddy. Een burger die vrijwillig een politicus ofambtenaar "adopteert' om
hem of haar te steunen en te inspireren,te vertellen wat gewone burgers
bezighoudt en ze te waarschuwenvoor onbegrijpelijk Haags gedoe.

Lofti Haddi, 19 jaar en Amsterdamse Marokkaan, is buddy vanminister Rita Verdonk
(Integratie, VVD). Ze spreken elkaar éénkeer in de week. Zij neemt hem mee op
werkbezoek en hij geefthaar tips. Zoals toen ze op de herdenkingsdienst voor
deslachtoffers van de brand in het detentiecentrum van Schipholsprak over "elf
vreemdelingen die waren omgekomen'. Verdonk hadmoeten zeggen: elf mensen.

Harry van Bommel, Tweede-Kamerlid voor de SP, is gekoppeld aanfotografe Merel
Maissan. En staatssecretaris Pieter van Geel(Milieu, CDA) heeft Elena Simons als
buddy. Zij is de bedenkervan het burgerbuddyproject.

Het is een idee waar minister Alexander Pechtold (BestuurlijkeVernieuwing, D66)
van had kunnen dromen dat hij het zelf hadbedacht. Hij wil immers niets liever
dan de kloof dichten tussenburger en overheid. Pechtold verzon wel het
Burgerforum; debedoeling is dat een groep burgers, via vragenlijsten, een
meninggeeft over het onderwerp dat de minister heeft gekozen: hetNederlandse
kiesstelsel.

Elena Simons, 28 jaar en wonend in Amsterdam, ziet eruit alseen jong meisje, met
een jaren-dertig jurk en dromerige ogen. Zeis creatief leider van stichting
Wonder en ze noemt zichzelfmaatschappelijk uitvinder.

Ze was al eerder opgevallen. Toen ze een maand na de moord opTheo van Gogh met
vrijwilligers cadeautjes stopte in de schoenenvan biddende moslims in moskeeën
in Nederland. Of toen ze meteen groep uitkeringsgerechtigden de villa's in
Bloemendaal langsging met zelfgemaakte attenties om de bewoners te bedanken
datmet hun belastingbijdragen de uitkeringen kunnen worden betaald.

Simons schreef het boek Pret met moslims, over haarontmoetingen met moslims. Ze
wil, zegt ze,plezier maken met desamenleving. [Vervolg BURGERBUDDY: pagina
3]Blind date met een politiek bestuurder

Burgerbuddy

[Vervolg van pagina 1]

Simons: "Elk maatschappelijk issue is een kans om iets mooiste ondernemen.
Wonder zorgt ervoor dat er af en toe ietswonderbaarlijks gebeurt."

Idealistisch Misschien. Maar het burgerbuddyproject heeftinmiddels in een half
jaar tijd bijna honderd koppels opgeleverd.En de raadsleden, gemeenteambtenaren,
medewerkers van ministeriesen hun buddy's nemen hun opdracht om van elkaar te
leren heel ergserieus. Het Instituut voor Publiek en Politiek en het Forum
voorDemocratische Ontwikkeling hebben vorige week toegezegd
hetburgerbuddyproject "nog grootser aan te pakken'. En Wonder wachtop subsidie
uit het Europafonds van het ministerie vanBinnenlandse Zaken om ook buddy's te
zoeken voor Europeseambtenaren en politici.

Raadslid Marien Vlug van Leefbaar Almere, milieu-ambtenaarWillemien Rouffaer uit
Cuijk en ambtenaar Martijn Root van hetministerie van Landbouw, Natuur en
Voedselkwaliteit vonden hunbuddy's via de website van Wonder. En elk kreeg van
Wonder driemogelijke kandidaten aangeleverd. Natuurlijk, zeggen ze
alledrie,hebben ze ook vrienden die "gewone burgers' zijn en met wie
zeregelmatig praten over hun werk. Maar afspreken of mailen met eenbuddy is
"serieuzer dan gemiddelde borrelpraat".

Met mijn buddy, zegt raadslid Marien Vlug, heb ik geenpersoonlijke band. Hij kan
me kritischer volgen. En de buddy'sdie een half jaar lang een ambtenaar of
politicus adopteren,levert het meer op dan ze vooraf dachten. "De eerste
ontmoetingvoelde als een blind date", zeggen ze. Nu vindt buddy MennoGaijkema:
"Je kunt wel zeggen: wat doet de samenleving voor mijMaar nu doe ik iets voor de
samenleving."

Buddy Marcel Koot, die zichzelf de live versie van eeningezonden brief noemt,
zegt: "Dit heeft meer zin dan dezoveelste brief in het lokale sufferdje." En
buddy Maurice vanDijk: "Dit project is misschien een klein druppeltje om
overheiden burger samen te brengen. Ik ben graag die druppel."

Ministerie voor de boeren wint een stedeling Martijn Root (34, rechts) is
ambtenaar bij het ministerie vanLandbouw, Natuur en Voedselkwaliteit. Buddy
Maurice van Dijk (37)is politicoloog en geeft managementtrainingen. Root heeft
een vragenlijst gemaild aan zijn buddy: wat wil jeweten over voedsel Root is
"deeltijdvegetariër". "Iedereendenkt: het ministerie van LNV is voor boeren. Dat
we veel meervoor Nederland doen, is het best bewaarde geheim." Hij verteltover
zijn "kindje', smaaklessen aan kinderen op de basisschool."Ze hebben nog nooit
van basilicum gehoord. Tot je zegt: dat ishet groene spul op je pizza." Het
treft. Van Dijk houdt van koken. Hij zegt: "Heb je op tvgezien wat Jamie Oliver
doet" De Engelse kok probeert inkantines op Britse scholen gezonde maaltijden te
bereiden. Deambtenaar: "Om jaloers op te worden. Dat het hem zo goed lukt omeen
een misstand aan te pakken. Je moet laten zien dat ietsongezond is. Kipnuggets.
Een karkas, restjes vlees, vet en datin de keukenmachine doen." Ze rillen
allebei. De buddy zegt: "Ik ben verrast door zijn passie." Deambtenaar: "Hij
ziet dat het ministerie ook iets voor hem doet.Daar zijn we nooit goed in
geweest, in stedelingen voor onswinnen. En hij wijst me op mijn passie. Ik weet
weer waarom iksoms de hele dag op handtekeningen van superieuren zit tewachten."
Onbegrijpelijke termen mogen, maar alleen intern Willemien Rouffaer (30, rechts)
is ambtenaar milieuzaken bijde gemeente Cuijk. Burgerbuddy Marcel Koot (40)
isdatabase-marketeer bij ING. Koot legt een map op tafel in een café in Cuijk.
Daarin de"notulen' van de vorige afspraak, en een lijst met opdrachten dieze
hebben opgesteld. Ze hebben een profiel gemaakt van degemiddelde inwoner van
Cuijk. Nu bespreken ze de antwoorden opde vraag: noem drie onbegrijpelijke
uitdrukkingen uit jevakgebied. Rouffaer heeft genoemd: contactmomenten naar
buitentoe, handhaafwaardigheid, mandatering. Ze lacht erom. "Ambtelijketaal.
Maar we hebben het wél nodig. Erger jij je eraan" Nee, zegt Koot. "Jargon is
intern prima, maar ik wil julliebrieven wel kunnen begrijpen." Want als hij een
kelder onder zijnhuis wil bouwen, moet hij zoveel procedures volgen, en
aanregelgeving voldoen die hij niet begrijpt. Koot noemt zichzelf de live versie
van de open brief. "Maarbriefschrijvers zijn vaak zo zuur. Ambtenaren hebben
meer aan eenbuddy die ze steunt." Ze bespreken de financiële discussienota,
maken een afspraakom naar een raadsvergadering te gaan. Ze spreken het
onderwerpaf voor de volgende ontmoeting. Ze willen nog een buddy en eenambtenaar
koppelen. Koot zet het op zijn lijstje:estafettesysteem opzetten. Vrijwilligers
verenigen en samenleving tegemoet treden Marien Vlug (45, links) is raadslid
voor Leefbaar Almere, enheeft een ict-bedrijf. Burgerbuddy Menno Gaijkema (48)
woont inAlmere en is docent filosofie op Hogeschool Windesheim in Zwolle. Ze
hebben elkaar via het internet leren kennen. "De matchingkracht van internet",
zegt Vlug. Hij gaf zich op voor een buddy.Gaijkema werd er bij gezocht. Nu
hebben ze elkaar een keer ofvijf ontmoet, meestal in "huiselijke sfeer". Met
Leefbaar Almerehad Gaijkema niets. Maar nu ziet hij ook best
overeenkomsten."Leefbaar Almere probeert de vrijwilligers in de stad meer
teverenigen. Mijn studenten moeten straks met vrijwilligerswerken." Het
burgerbuddyproject, zegt Gaijkema, is fris, jeugdig enidealistisch. "Precies wat
ik mijn studenten probeer te leren,die in opleiding zijn voor cultureel werker.
Breng mensen bijelkaar. Treed de samenleving tegemoet." Hij treedt
Almeretegemoet. "Niet omdat ik een speciale burger ben. Als ik een goedburger
was, werd ik ook politiek actief. Ik heb ook al niet indienst gezeten. Ik wilde
eens wat doen voor mijn land. Dit kanik net behappen."

Elena Simons (28) is initiatiefnemer van hetburgerbuddyproject. Met haar
stichting wil ze "plezier maken metde samenleving". Eerder bedankte ze rijken
voor hunbelastingbijdragen.

LOAD-DATE: March 22, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              111 of 130 DOCUMENTS



                                NRC Handelsblad

                                 March 14, 2006
                             1ste editieDinsdag Dag

Even elektronisch aangifte doen

BYLINE: Aertjan Grotenhuis

SECTION: Economie; Pg. 14

LENGTH: 706 words


Laat met het invullen van de belastingpapieren Met elektronische aangifte en een
digitale handtekening is 1 april nog best te halen.

1De aangifte verzenden. Wie het handig vindt de aangifte met de computer in te
vullen, maar terugdeinst om dit belangrijke document daadwerkelijk elektronisch
te versturen, kan de gegevens met de pen overnemen op het papieren
aangiftebiljet van de belastingdienst. Dat is op te vragen bij de
Belastingtelefoon. Gebruikers van een aangifteprogramma kunnen ook een eigen
afdruk maken die er precies zo uitziet als het papieren aangiftebiljet van de
fiscus. Dat gaat via een pdf-bestand. U stuurt dan de afdruk op.

Wie de aangifte wel elektronisch verzendt, krijgt van de belastingdienst meteen
elektronisch een ontvangstbevestiging. De verzender kan er dan zeker van zijn
dat de aangifte ontvangen is. Als het versturen mislukt, volgt er een
foutmelding. De betekenis van de daarbij genoemde foutcode is in het gebruikte
aangifteprogramma terug te vinden.

2De aangifte ondertekenen. De papieren aangifte wordt op de vertrouwde manier
ondertekend met een pen. Voor de elektronische versie is er de elektronische
code van de belastingdienst of de elektronische handtekening die voor de hele
overheid geldt: de Digid (www.digid.nl).

Een code aanvragen bij de belastingdienst gaat met een formulier, waarop zelf
een vijfcijferige code gekozen wordt. De code hoeft maar één keer aangevraagd te
worden en is daarna ieder jaar te gebruiken. Wie de code vergeet, moet een
nieuwe aanvragen, wat kosteloos is. De oude code opvragen bij de belastingdienst
is niet mogelijk.

De Digid heeft de toekomst. Deze elektronische handtekening werkt bij alle
overheidsdiensten en bestaat uit het een zelfgekozen inlognaam en wachtwoord.
Wie de aangiftesoftware van de belastingdienst gebruikt kan met de Digid
ondertekenen. De aanvraagprocedure van Digid vergt enkele dagen omdat de
activeringscode per post wordt verstuurd.

3Fouten herstellen. Na het indienen van een papieren aangifte, zijn fouten te
herstellen door een nieuw aangiftebiljet in te sturen. Als de fiscus al een
aanslag heeft opgelegd, kan herstellen alleen door een bezwaarschrift in te
dienen. Het herstel van een fout in de elektronisch ingezonden aangifte is veel
eenvoudiger: je verstuurt minimaal een dag later de hele elektronische aangifte
nog een keer, nu verbeterd. Je ontvangt weer een bevestiging. De fiscus gaat bij
het opleggen van de aanslag automatisch uit van de meest recente aangifte. Wie
al een aanslag heeft ontvangen, krijgt automatisch een nieuwe opgelegd.

Aangifte zelf doen: 'Een machientje rekent alle bedragen voor je uit'Ineke de
Hoog (53), beleidsmedewerker milieu en water bij Buitenlandse Zaken: "Ik vul
sinds twee jaar zelf mijn aangifte in. Dat doe ik vooral om geld te besparen.
Het is voor mij ook simpeler geworden om zelf aangifte te doen, sinds ik twee
jaar geleden afscheid heb genomen van de kunstgalerie die ik runde naast mijn
parttime baan bij Buitenlandse Zaken. Zelf aangifte doen is gemakkelijker
geworden sinds je het belastingformulier online kunt invullen. Er zit zelfs een
rekenmachientje bij, dat alle bedragen voor je uitrekent. De aangifte over 2005
had ik in een uurtje ingevuld. Ik hoefde alleen mijn bankgegevens er bij te
pakken voor de hypotheekrente. Ik vraag me wel af hoe mensen die niet bedreven
zijn met de computer zelf aangifte doen."

Aangifte laten doen: 'We bleken een paar duizend euro extra terug te
krijgen'Daniëlle van Kampen (32), administratief medewerkster bij een
installatiebureau: "Sinds twee jaar laten wij onze aangifte invullen door een
belastingadviseur. Toen we het nog zelf deden, hield ik dat vervelende idee:
krijg ik wel waar ik recht op heb We besloten onze aangiftes van de voorgaande
vijf jaren te laten bekijken door iemand die er verstand van heeft. Wat bleek:
we kregen nog een paar duizend euro extra terug. Voor het laten invullen van
onze aanslag betalen we ongeveer 70 euro. Dat valt hartstikke mee, als je ziet
wat het je oplevert. Ik had nooit verwacht dat wij nog eens bij de
belastingadviseur zouden uitkomen. Mijn man werkt als monteur, we zijn echt Jan
Modaal. Ik dacht dat een adviseur alleen iets is voor mensen met heel veel
geld."

Daniëlle van Kampen

Ineke de Hoog

LOAD-DATE: March 14, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              112 of 130 DOCUMENTS



                                NRC Handelsblad

                                 March 14, 2006
                             1ste editieDinsdag Dag

'Er zijn zeker overnamekandidaten';
SNS Reaal-bestuursvoorzitter Sjoerd van Keulen over de aanstaande beursgang

BYLINE: Philip de Witt Wijnen

SECTION: Economie; Pg. 13

LENGTH: 878 words

DATELINE: Amsterdam, 14 Maart


SNS Reaal wil naar de beurs. Als altijd luidt financiering van toekomstige groei
de belangrijkste reden. Maar het is nog niet duidelijk waaraan de
bankverzekeraar de opbrengst precies wil besteden.

Het hing al een tijdje in de lucht, de aankondiging gisteren van de beursplannen
van SNS Reaal Groep. Precies een jaar geleden, bij de presentatie van de
resultaten over 2004, riep de directie "over drie tot vijf jaar" naar de beurs
te willen. En al eind jaren negentig noemde toenmalige bestuursvoorzitter Jan
Vugts eenzelfde deadline - maar dat was vóór het ineenstorten van de
internationale aandelenbeurzen.

Gisterochtend werd de ambitie concreet: SNS wil een notering aan de beurs van de
Amsterdam "in de eerste helft van dit jaar". De namen van twee begeleidende
zakenbanken werden al genoemd - ABN Amro en Lehman Brothers - dus het proces is
in volle gang. Maar opnieuw hield SNS Reaal een slag om de arm ("definitieve
besluitvorming moet nog plaatsvinden"), want beursgangen zijn pas zeker, als ze
hebben plaats gevonden. Denk aan Dirk Scheringa die de beursintroductie van zijn
financiële conglomeraat DSB in mei 2000 de nacht voor de eerste notering
afblies.

De telefonische toelichting die bestuursvoorzitter Sjoerd van Keulen gisteren
gaf was inhoudelijk summier. Van Keulen: "We kunnen en mogen in dit stadium nog
niet veel details naar buiten brengen", verwijzend naar de strikte regels
waaraan ook kandidaat-beursfondsen gehouden zijn. Hij gaf geen antwoord op
vragen over de verwachte opbrengst van de beursgang, en waar SNS dat precies aan
wil besteden. Evenmin over toekomstig dividendbeleid en over de de verhouding
tussen nieuw uit te geven aandelen en herplaatsing van bestaande aandelen.

Waarom heeft SNS Reaal een beursnotering nodig

Van Keulen: "In de eerste plaats kunnen we met de opbrengst van een beursgang de
snelheid van onze autonome groei vergemakkelijken. Daarnaast vergoot een
beursnotering onze strategische flexibiliteit."

Wat bedoelt u daarmee

"Kleinere overnames, zoals vorig jaar de Nieuwe Hollandse Lloyd, hebben we
altijd zelf kunnen financieren. Na een beursgang zijn we gemakkelijker in staat
om ook grote overnames aan te kunnen."

Van Keulen doelt op het dilemma waarmee SNS Reaal al jaren worstelt. Als het een
interessante partij vindt om over te nemen - in de financiële wereld wordt vaak
het voorbeeld genoemd van de zelfstandige verzekeringsmaatschappij De Goudse -
kon het nooit een concreet bod uitbrengen, omdat de financiering nog onzeker
was. Door een deel van de aandelen te verkopen krijgt SNS Reaal geld in kas om
sneller te kunnen toeslaan op de acquisitiemarkt.

Loopt u niet het risico een grote berg geld op te halen dat niet kan worden
gebruikt omdat er geen overnamekandidaten zijn

"Geld moet werken, inderdaad. En op dit punt lopen we in theorie een risico.
Maar ik ben ervan overtuigd dat zich wel overnamekansen voordoen."

De Goudse, bijvoorbeeld, of de Nederlandse activiteiten van buitenlandse
verzekeraars als Generali of Axa

"Wij hebben geen concrete overnamekandidaat en mogen er bovendien in dit stadium
niets over zeggen. We kijken per definitie altijd naar de markt. Met de Goudse
hebben we sinds vorig jaar overigens een succesvolle samenwerking."

SNS Reaal zegt zich te richten op brede financiële dienstverlening in Nederland.
Waarom kijkt u niet over de grens Daar zijn vast veel meer overnamemogelijkheden

"We sluiten het buitenland niet per definitie uit. Maar we zien nog heel veel
groeimogelijkheden in Nederland, via overnames maar ook autonoom. Vooral in de
Randstad."

SNS Reaal is van oudsher een bank en verzekeraar die zich richt op de gewone
man. Reaal - een decennium geleden bekend geworden door de reclameslogan Foutje
bedááankt - ontstond in 1990 na een fusie van een trits verzekeraars, die voor
een groot deel voortkwamen uit de vakbeweging. Ooit verzorgde veel vakbonden
verzekeringen voor zijn eigen leden; Concordia hoorde bij de katholieke NKV, De
Centrale bij het socialistische NVV. Toen Reaal in 1997 fuseerde met SNS had het
FNV nog 51 procent; de vakcentrale werd voor 450 miljoen gulden uitgekocht en
krijgt nog steeds jaarlijks uitgekeerd.

SNS verkocht ook wel wat verzekeringen maar bestond vooral uit
(bonds)spaarbanken, nadat het bedrijf in 1990 samen was geklonterd tot de
Samenwerkende Nederlandse Spaarbanken. SNS Reaal richt zich inmiddels op een
waaier aan financiële diensten: hypotheken, verzekeringen, levensloopregelingen,
spaarrekeningen, effectenhandel, om er een paar te noemen.

Hoe ziet de gemiddelde SNS-klant eruit

Van Keulen: "Dat is moeilijk om aan te geven, maar op hypotheekgebied gaat het
om de gemiddelde klant die een hypotheek neemt van tussen de 2 en 2,5 ton. En
zakelijk richten we ons op kleine en middelgrote bedrijven, tot honderd
werknemers."

Is de beursgang ook vooral bedoeld voor de kleine belegger

"We willen een derde van de aandelen op de markt krijgen, heel breed gespreid
onder zowel institutionele als particuliere beleggers. Hoe en in welke
verhouding precies kunnen we niet zeggen. Het is geen doel op zich."

Hoeveel miljoenen denkt u eigenlijk op te halen In de financiële wereld klinken
waarderingen van SS Reaal tussen de 3 en 4 miljard euro.

"Helaas, ook daarover kan en mag ik niks zeggen."

Bestuursvoorzitter Sjoerd van Keulen (foto: Dijkstra)

LOAD-DATE: March 14, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              113 of 130 DOCUMENTS



                                NRC Handelsblad

                                 March 11, 2006
                                  1ste editie

Kort

BYLINE: Elsbeth Wolda

SECTION: Zaterdags Bijvoegsel; Pg. 47

LENGTH: 1013 words


Vijftien lezers, onder wie huurders én verhuurders, reageerden op het artikel '
Jan Modaal moet verhuizen' in het Zaterdags Bijvoegsel van 4 maart, over de
plannen om een deel van de huren te liberaliseren. Een selectie.

De basis van de huurliberalisatie als voorgesteld door minister Dekker is m.i.
onfatsoenlijk, er wordt namelijk rechtstreeks ingegrepen in het contract dat
verhuurder en huurder met elkaar hebben. In huurcontracten werd tot een aantal
jaren geleden standaard de wettelijke huurverhoging opgenomen, ongeveer gelijk
aan het inflatiepercentage. Als huurder tekende je dus een huurcontract, waarbij
je er vanuit kon gaan, dat de huur nooit met een meer dan redelijk percentage
zou stijgen. Als de minister haar zin krijgt wordt dus eigenlijk de grondslag
onder deze huurcontracten weggenomen.

Voorts is de voor de liberalisatiegrens bepalende WOZ-waarde aantoonbaar een
tamelijk willekeurig instrument. De waarde van mijn woning was bijvoorbeeld
geschat op ? 296.000. Na enig telefonisch 'onderhandelen' werd de prijs
bijgesteld naar ? 205.000, bijna een ton verschil en achteraf gezien
hoogstwaarschijnlijk nog steeds boven de marktwaarde. Een voorbeeld van de
andere kant: een kennis die enkele etages van zijn koophuis verhuurt, meldde
mij, dat de waarde van zijn pand behoorlijk te hoog is ingeschat, maar dat hij
dat nooit zou aanvechten, omdat hij d.m.v. deze overschatte waarde de huren van
deze verdiepingen flink zou kunnen verhogen... En dan te bedenken dat huurders
vanaf dit jaar helemaal geen bezwaar meer tegen de WOZ-waarde kunnen aantekenen!

De heer Anderiesen (directeur van de Algemene Woningbouw Vereniging in
Amsterdam) zegt in het artikel: "Huurders met een laag inkomen, die dus
huursubsidie krijgen, worden helemaal niet geraakt door de liberalisering. Ook
als ze in een huis wonen met een hoge WOZ-waarde. Pas als zij overlijden of
verhuizen, wordt dat huis geliberaliseerd en kan de prijs voor de volgende
huurder veel hoger zijn".

Allereerst worden de huren vaak al fors verhoogd als er een nieuwe bewoner het
huis intrekt, met of zonder huurliberalisatie. Maar waar het hier om gaat is de
volgende generatie, die in dezelfde woningen komt te wonen. Zij worden door een
tekort aan woningen zo meteen gedwongen om in geliberaliseerde woningen te
wonen. Dit omdat zij geen andere keuze hebben, aangezien er de komende jaren een
groot woningtekort blijft. De jonge mensen die aan het begin staan van hun
arbeidscarrière, verdienen niet genoeg om een huis te kopen en zo meteen ook al
niet om een huis te huren, zeker in de Randstad.

Willen wij de toekomstige generatie met torenhoge huren/prijzen opzadelen, ten
gunste van woningbouwverenigingen die de taak hebben om maatschappelijk te
ondernemen, aangezien het geld van de maatschappij is waarover zij de
beschikking hebben Dat is de vraag. Daarom lijkt het mij verstandig als we de
discussie over de huurliberalisatie niet alleen op de huidige huurders betrekken
maar ook op de toekomstige huurders.

Tot 2000 woonden wij in een prima huurwoning voor een redelijke huurprijs van
600 gulden. Omdat wij in 2000 asociale en gewelddadige buren kregen (zij waren
uit hun vorige woning gezet) en ons leven onleefbaar werd, wilden we zo gauw
mogelijk verhuizen. De enige optie was toen een geliberaliseerde woning. Onze
huur werd daar 1375 gulden. Dus meer dan een verdubbeling. De huur werd ieder
jaar met 5 procent verhoogd. Ondanks ons modale inkomen werd het steeds
moeilijker deze hoge huur te betalen.

Protesteren had geen zin. Reactie van de verhuurder (Sociaal Fonds
Bouwnijverheid) was: "Och mevrouw, als wij zouden willen kunnen wij de huur wel
met 11 procent verhogen". Bewoners van een geliberaliseerde huurwoning zijn
vogelvrij!

Wij betalen nu 775 euro per maand. Er is geen enkele bescherming. Inmiddels zijn
wij al 3 jaar bezig om een andere woning te vinden. Een goedkopere woning huren
lukt niet omdat wij geen betaalbare huurwoning achterlaten en dus niet als
doorstromer aangemerkt worden, wat een voorwaarde is. Ook zijn we er inmiddels
achter dat kopen met ons inkomen geen optie is. Inmiddels hebben we 26 woningen
bekeken zonder resultaat. We staan dus met onze rug tegen de muur. Als de
liberaliseringsplannen doorgaan zullen mogelijk veel huurders dezelfde problemen
tegen komen als die waar wij nu mee worden geconfronteerd.

Ik verhuur panden in Amsterdam, die in bezit zijn van mijn moeder. Zij is dus
particulier huiseigenaar. Ook zij wordt al jarenlang gedupeerd door het systeem
van beschermde huurprijzen. Met ingang van 1 november vorig jaar heb ik nog een
één-kamerwoning opnieuw moeten verhuren voor slechts ? 163,35 per maand, wat
overeenkomt met het minimaal aantal punten van 40. Door zo'n lage huur is het
onmogelijk om onderhoud te plegen, laat staan dat het gebouw rendeert. Onlangs
is in een andere woning de douche vernieuwd. Kosten: ? 6.086,85 wat dus
overeenkomt met drie jaarhuren.

Ik ervaar het systeem van de beschermde huren dan ook als je reinste terreur. De
situatie mag toch niet langer voortduren dat de particuliere verhuurders de
huurders subsidiëren in de vorm van een veel te lage huur Dat behoort niet tot
hun taak, maar tot die van de overheid.

Ik ben dan ook van mening, dat het huidige puntensysteem voor verhuur van
woningen aan herziening toe is. In met name de grote steden verkrotten veel
huurwoningen omdat de huren te laag zijn en er dus geen onderhoud kan
plaatsvinden. De huren moeten dus worden opgetrokken en als huurders met een
laag inkomen dit niet kunnen betalen, dan is het de taak van de overheid om deze
mensen te helpen d.m.v. het verhogen van de huursubsidie.

De Vereniging van Institutionele Beleggers in Vastgoed Nederland (IVBN) is de
(in omvang) derde verhuurderspartij van huurwoningen. Na lezing van het artikel
wil ik toch nog graag even reageren op de kop, 'Jan Modaal moet verhuizen'. Die
kop is niet alleen feitelijk gewoon onjuist, maar dekt ook niet het redelijk
genuanceerde verhaal. Helaas voedt het NRC met deze kop de volstrekt onjuiste
beeldvorming over het huurbeleid, zoals het door de minister wordt voorgesteld.

LOAD-DATE: March 11, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              114 of 130 DOCUMENTS



                                NRC Handelsblad

                                 March 10, 2006
                             1ste editieVrijdag Dag

Havenprotectionisme

SECTION: Opinie; Pg. 7

LENGTH: 542 words


Is protectionisme uit veiligheidsoverwegingen te billijken Die vraag is aan de
orde nu een conflict over de overneming van zes Amerikaanse haventerminals door
een Arabisch staatsbedrijf zijn ontknoping nadert. Veiligheid gaat boven alles,
maar dat kan men van veel zaken zeggen zodra de gevolgen van de economische
mondialisering te bedreigend worden en om die reden kennelijk ongedaan moeten
worden gemaakt. Zie de tegenstand in Frankrijk en Luxemburg tegen de overneming
van het Europese staatsbedrijf Arcelor door de Indiase staaltycoon Mittal. Daar
zijn het geen veiligheidsoverwegingen, maar redenen van 'strategische' aard die
staten doen uitwijken naar economisch patriottisme. Deze beweging tegen de
mondialisering komt niet van actievoerende antiglobalisten, maar van politici,
zakenlieden en gewone burgers die zich op de een of andere manier in hun bestaan
bedreigd voelen. De globalisering, ooit zo geprezen door de kampioenen van de
vrije markt, ligt daarmee onder heviger vuur dan van de molotovcocktails van
actievoerders op straat is te duchten. Hun brandjes kan men blussen. Maar als
politici en hun electoraat zich écht gaan verzetten tegen de gedachte dat de
wereld een markt is, is er geen houden meer aan. Een correctie kan dan niet
uitblijven.

In de Arabische aankoop van Amerikaanse haventerminals zijn de 'protectionisten'
doorgeschoten. De kwestie is overzichtelijk. Dubai Ports World, een
havenonderneming uit de Verenigde Arabische Emiraten, heeft het Britse P&O Ports
gekocht, dat haventerminals heeft in New York, Baltimore, Philadelphia, Miami,
New Orleans en Newark. Het gaat hier om een miljardendeal. (Deel)belangen in
havens worden tegenwoordig wereldwijd doorlopend gekocht en verkocht. Zo is in
de Rotterdamse haven het Hongkong-Chinese Hutchison Whampoa eigenaar van de
grote containerterminal ECT. Het staatshavenbedrijf van Singapore heeft zich de
afgelopen jaren massaal in havens in Europa en elders ingekocht. Het heeft ook
een bod gedaan op de terminals van P&O, een strijd die het verloor van Dubai.

Dergelijke transacties laten zien wat globalisering vermag. Is het erg dat het
belangrijkste Rotterdamse havenbedrijf, ECT, in Chinese handen is Neen; het is
onvermijdelijk en overigens hebben we het zo gewild. Maar in de Amerikaanse
politiek is nu toch op de rem getrapt. De veiligheid van de natie is in gevaar
als de Arabieren het in de zes havens voor het zeggen krijgen, zo luidt het.
Feitelijk ligt dit genuanceerder: Arabieren gaan de vervoersstromen naar de VS
beheersen. President Bush is voor verkoop aan Dubai, maar veel Democraten en
Republikeinen - partijgenoten van Bush - zijn tegen. Electoraal ligt het
gevoelig en er zijn verkiezingen in zicht.

Een compromis lijkt nu in de maak. Dat is goed, want juist in deze kwestie
hoeven vrije markt en veiligheidsgaranties niet te botsen. Los van de
eigendomsverhoudingen is het mogelijk het toezicht op de overslag en andere
uitvoerende taken in Amerikaanse hand te houden. Met zo'n compromis komt Bush
mooi weg, want aan zijn trouwste Arabische bondgenoten uitleggen dat ze in
Amerika niet welkom zijn, zou een diplomatiek affront van de eerste orde zijn.
Hun geld kan hij bovendien goed gebruiken. De tekorten grijnzen de president van
alle kanten aan.

LOAD-DATE: March 10, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              115 of 130 DOCUMENTS



                                NRC Handelsblad

                                 March 8, 2006
                            1ste editieWoensdag Dag

LPF blij met Nawijn

SECTION: Binnenland; Pg. 3

LENGTH: 115 words

DATELINE: Naaldwijk, 8 maart.


Geweldig! Hartstikke mooi! Om het hardst roepen Gerard van As, fractieleider van
de LPF en zijn collega Mat Herben hun juichkreten in de mobiele telefoon. Hun
vroegere partijgenoot Hilbrand Nawijn, die voor zichzelf is begonnen, wint  vijf
zetels in Zoetermeer. Herben staat te springen van opwinding. "Zie je, het kan
dus wel."

Ook het resultaat in de gemeente Westland, waar Herben en Van As gisteren waren,
gaf de LPF'ers enige hoop. De LPF, die de leus Westland voor de Westlanders
hanteert, gaat door de gunstige verdeling van de restzetels nu ineens van vier
naar vijf zetels. Herben: "Dit is toch de kraamkamer van de LPF. Hier zit onze
achterban. Hardwerkende Nederlanders, MKB'ers."

LOAD-DATE: March 8, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              116 of 130 DOCUMENTS



                                NRC Handelsblad

                                 March 4, 2006
                        1ste editieZaterdags Bijvoegsel

Jan Modaal moet verhuizen;
De gevolgen van de huurliberalisering

BYLINE: Frederiek Weeda

SECTION: Zaterdags Bijvoegsel; Pg. 39

LENGTH: 2000 words


Wat gebeurt er als huren worden geliberaliseerd zoals minister Dekker van Vrom
wil? Tegenstanders vrezen een huurexplosie waardoor alle geliefde binnensteden
in goudkusten zullen veranderen. Voorstanders verwachten een heilzaam effect op
de verziekte woningmarkt.

Gerard Anderiesen staat te popelen. Hij wil liberaliseren. Onder voorwaarden en
binnen redelijke marges, maar wel liberaliseren, graag. Want de woningmarkt in
zijn stad, zegt hij, is be-lache-lijk. Ziek. Anderiesen is directeur van de
Algemene Woningbouw Vereniging die 18.000 woningen in Amsterdam bezit. "Wij
hebben verdiepingen van 70 vierkante meter bij de Nieuwmarkt, hartje binnenstad,
die we voor 300 euro per maand moeten verhuren. Dat is absurd, irreëel. Dat
betaal je ook voor een verdieping in Delfzijl! Daar zou je op een vrije markt in
Amsterdam vier keer zo veel voor kunnen vragen. Er wordt dan ook in gehandeld.
Huurders verhuren zo'n woning illegaal aan een ander voor drie keer dat bedrag.?
Dat gebeurt met wel vijftien procent van zijn woningvoorraad, schat Anderiesen.
"We pakken de onderverhuur tegenwoordig keihard aan, maar eigenlijk nodigt het
systeem er toe uit.?

Het systeem. Dat zijn de beschermde, lage huurprijzen in Nederland. Het
overgrote deel van alle huurwoningen kost minder dan 604 euro per maand en heet
'sociale huurwoning'; de gemiddelde huur in het land is 395 euro. Elk jaar
bepaalt het rijk hoeveel de huren mogen stijgen; jarenlang was dat niet meer dan
de inflatie. Waar de huurwoning staat, doet er niet toe: of dat nou in de
Amsterdamse Jordaan is of in een achterstandswijk in Helmond - de huurder
betaalt dezelfde prijs.

Nu wil minister Sybilla Dekker (Vrom) de huurprijs van 21 procent van die
huurwoningen vrijgeven - veelal mooiere huizen in de betere buurten. Huizen die
nu vaak nog goedkoop worden verhuurd. Tussen 1 juli en 2010 mogen de prijzen van
die woningen geleidelijk stijgen, daarna zijn ze vrij. Van vijf procent van de
sociale huurwoningen werd de huur al in 1994 geliberaliseerd. De nieuwe huur
wordt mede bepaald door de woz-waarde - een schatting van de marktprijs, gemaakt
door de lokale overheid op grond van onder meer de omvang van het huis, naburige
voorzieningen en locatie.

De verhuurder bepaalt straks of hij de huur verhoogt. Dat is een lachertje,
zeggen tegenstanders van de liberalisering, natuurlijk gaat die dan omhoog. Maar
de meeste corporaties, die 90 procent van de huurhuizen bezitten, zijn niet van
plan om de huur enorm te laten stijgen, zegt Peter Boerenfijn, directeur van
branche-organisatie Aedes. "Ze voelen zich verantwoordelijk voor de huurders.?

De tegenstanders roeren zich. In de Tweede Kamer verzet de hele linkse oppositie
zich tegen de liberalisering en nu zegt ook het CDA te twijfelen. Over tien
dagen wordt het debat in de Tweede Kamer voortgezet.

Waar hebben die critici het over, vraagt Gerard Anderiesen zich af. "Ze reageren
hysterisch. Ze doen alsof alle sociale huurwoningen verdwijnen. Het gaat maar om
21 procent van de sociale huurhuizen en de liberalisering raakt alleen de
huurders in die huizen met een redelijk inkomen. En voor die mensen verhogen we
geleidelijk en redelijk.

"Huurders met een laag inkomen, die dus huursubsidie krijgen, worden helemaal
niet geraakt door de liberalisering. Ook als ze in een huis wonen met een hoge
woz-waarde. Pas als zij overlijden of gaan verhuizen, wordt dat huis
geliberaliseerd en kan de prijs voor de volgende huurder veel hoger zijn.

"Ze doen alsof de segregatie in de grote steden dan zal toenemen; dat alleen
rijken in de goede buurten zullen wonen en armen eromheen. Maar die segregatie
bestaat al lang: er wonen geen arme Marokkaanse gezinnen in de binnensteden.
Ondanks dat sociale huurbeleid. Dus kennelijk heeft dat huurbeleid gefaald.?

Bovendien, zegt Anderiesen, stikt Nederland van de sociale huurwoningen. Er zijn
wel te weinig huizen in dit land, maar niet te weinig sociale huurhuizen. Met
uitzondering van Oosteuropese landen hebben de EU-lidstaten gemiddeld 40 sociale
huurwoningen per 1.000 inwoners. Spanje heeft er zes per 1.000 inwoners,
Nederland heeft er 150 per 1.000 inwoners. "En de republiek Amsterdam?, zegt hij
op bijtende toon "heeft er zelfs 275 per 1.000 inwoners?. Hij bedoelt maar.

Doel van de liberalisering is om de woningmarkt los te wrikken. Nergens in
Nederland functioneert die perfect en in de Randstad zit die zelfs muurvast:
jonge huurders die het ouderlijk huis uit willen, staan zeven jaar op de
wachtlijst voor een betaalbare woning. Anderen huren scheef, zoals dat heet. Ze
zijn ooit in een sociale huurwoning begonnen maar zijn in de loop der jaren meer
gaan verdienen, terwijl de huur nauwelijks steeg. Ze vinden dat ze gek zouden
zijn om een huis te kopen als ze een soortgelijk huis in een soortgelijke buurt
goedkoop kunnen huren. Uit onderzoek, vorig jaar, van onderzoeksinstituut OTB
van de Technische Universiteit Delft, blijkt dat zulke huurders gemiddeld 950
euro per maand aan rente en aflossing kwijt zouden zijn als ze hun eigen
huurwoning zouden kopen, die ze nu voor 357 euro per maand huren. Juist in dure,
gewilde wijken wordt 'extreem scheef gewoond', zegt Anderiesen. Zo blijft
iedereen zitten waar die zit. Liberalisering moet de doorstroming bevorderen.
Dat wil zeggen: iemand die nu op een populaire plek goedkoop huurt, moet
geleidelijk meer gaan betalen. Wil de huurder dat niet, dan gaat hij wel iets
kopen en maakt hij die huurwoning vrij voor een ander, zo is de redenering. En
die ander verlaat zelf ook weer een huurwoning. En zo moet iedereen opschuiven
en doorstromen. In de ene stad wordt de huurprijs van 27 procent van de sociale
huurwoningen losgelaten (Houten), in de andere stad van 19 procent (Amsterdam).

Voorwaarde is wel, erkent iedereen, dat er veel meer huizen worden gebouwd in
Nederland. Huurhuizen wel te verstaan. Waar scheef-huurders die niet kunnen of
willen kopen, heen kunnen. De corporaties, die gezamenlijk 2,4 miljoen woningen
bezitten, moeten van Dekker binnen vier jaar in elk geval 111.000 extra huizen
hebben gebouwd. Anders mogen ze de prijzen niet loslaten. Dat wordt per
corporatie, per woz-gebied, bijgehouden. Ook de private eigenaren, die 10
procent van de huurwoningen bezitten, hebben toegezegd meer te zullen bouwen.
Een groot deel daarvan bestaat uit institutionele beleggers, zoals Vesteda, de
rest is particulier.

In impopulaire gebieden zal liberalisering weinig uitmaken: daar betaalt de
huurder nu al een passende prijs. Maar in populaire gebieden zoals Amsterdam,
Utrecht, het Gooi en omstreken, en vooral populaire wijken in die steden, zullen
de huren na vier jaar (overgangsfase) explosief stijgen, aldus het scenario van
de tegenstanders van de liberalisering. En dan kan Jan Modaal er niet meer
wonen. Tenzij Jan Modaal er veel voor over heeft. Zoals in Londen, Parijs of New
York.

Doorstroming op de woningmarkt is de droom van de vrije markt-denkers. Een
utopie, corrigeert dr.ir. Marja Elsinga. Zij is onderzoeker bij onderzoeksbureau
OTB aan de TU Delft. "Die doorstroming is een sprookje?, zegt ze. Elsinga deed
het onderzoek waaruit het grote verschil blijkt tussen huur- en potentiële
koopprijzen voor een-en-hetzelfde huis. Ze interviewde ook veertien huurders van
sociale huurwoningen die te veel verdienen om huursubsidie te krijgen. Elsinga:
"De meesten kúnnen niet veel meer besteden aan woonlasten. Ze heten scheefwoners
maar zo scheef wonen ze helemaal niet.?

Sterker nog: een groot aantal scheefwoners zou volgens berekeningen van OTB niet
eens een hypotheek krijgen voor het huis dat ze nu huren. Gevolg is dat zij niet
kunnen kiezen voor een koophuis of duurdere huurwoning, vertelden ze Elsinga,
maar dat ze 'slechter moeten gaan wonen. In een slechtere wijk of een slechter
huis.'

De woningmarkt is geen markt, zegt Elsinga, althans, geen gezonde markt. En
alleen een gezonde markt kan geliberaliseerd worden. "In deze markt ontkomt de
overheid niet aan regulering want de schaarste is veel te groot.? Particuliere
verhuurders bijvoorbeeld, kunnen straks woekerprijzen vragen voor kleine huisjes
op geliefde plekken, zegt Elsinga. "Zij zullen misbruik maken van de schaarste.?

Misbruik, hoezo misbruik, zegt corporatie-directeur Anderiesen geïrriteerd. "Ze
maken gewoon gebruik van de schaarste. Dat gebeurt toch ook in de koopsector?
Daar vindt niemand dat vreemd?. Volgens Vrom blijkt het misbruik in de praktijk
mee te vallen. Ook kleine particuliere verhuurders - de slager op de hoek met
twee verdiepingen boven zijn zaak - die de vijf procent reeds geliberaliseerde
woningen verhuren, dwingen nu zelden absurde verhogingen af, aldus het
ministerie. Meestal verhogen ze de prijs pas fors, als een huurder vertrekt.

Het draait om schaarste. Nederland heeft te weinig huizen. De bevolking is
gegroeid, meer mensen dan vroeger wonen in hun eentje als gevolg van
scheidingen, minder huwelijken en minder kinderen die eeuwig bij hun ouders
blijven wonen en er is te weinig bijgebouwd. Bovendien vinden meer mensen dan
vroeger dat ze in een 'goede buurt' moeten wonen en dichtbij winkels, wegen,
werk en uitgaansvoorzieningen. Hierdoor is de vraag naar huizen in dit soort
buurten reusachtig.

Elsinga: "Als de samenleving er in een relatief vol land voor kiest om ook van
wat groen te genieten, dan houd je weinig ruimte over voor huizen. Dat zijn
keuzes. De overheid moet verstandig omgaan met de schaarste want die zal er
altijd zijn.?

Willem van Ginkel denkt er anders over. Hij is directeur van de Algemene
Woningstichting Houten, die 2.300 woningen bezit. Houten is in 1977 aangewezen
als 'groeikern' en de schaarste is er groot: pas na vijf jaar op de wachtlijst
krijgt een starter hier een twee-kamerwoning. Volgens hem is de schaarste op te
heffen: een kwestie van meer bouwen, ook in de polder.

Van Ginkel is tegen de liberaliseringsplannen van Dekker. "We kunnen de gekste
prijzen vragen, maar corporaties zijn er voor de kleine portemonnee.? Zo denken
meer corporaties erover - de meningen zijn verdeeld.

Naast de liberalisering bezuinigt het rijk op de huursubsidie. De corporaties
moeten dat met eigen geld compenseren en zullen dat doen door andere huurprijzen
te verhogen. Zo komt de liberalisering volgens Van Ginkel neer op de schouders
van Jan Modaal. "Ze werken, verdienen te veel om huursubsidie te krijgen maar
verdienen niet véél. Voor hen zijn in deze woningmarkt geen alternatieven. Als
zij de huur straks niet meer kunnen betalen, doordat hun huis op de vrije markt
komt, zullen ze naar slechtere wijken moeten verhuizen.?

Van Ginkel vindt dat helemaal niks. "Dat is de groep die altijd wordt gepakt in
dit land. Ze verdienen ook al te veel voor een overheidsbijdrage voor de opvang,
scholing of studie van hun kinderen.?

Toch zal ook de Algemene Woningstichting Houten, die 1 juli fuseert met de enige
andere woningbouwcorporatie in Houten, liberaliseren als "de wetgever dat
vraagt?.

HuurtaalScheefwoner: volgens de overheid elk huishouden dat een inkomen heeft
van meer dan 20.000 euro bruto (alleenstaande) of 27.175 euro bruto (gezin) en
dat een sociale huurwoning huurt. Modaal: elk gezin met een inkomen van tussen
27.000 en 33.000 euro per jaar (oude ziekenfondsgrens). Sociale huurwoning: elke
huurwoning die tot 604 euro per maand kost. Huursubsidie (huurtoeslag): bedoeld
voor alleenstaanden met een inkomen lager dan 20.000 euro bruto per jaar,
alleenstaanden boven de 65 jaar met een inkomen lager dan 17.950 bruto per jaar
en gezinnen met een inkomen lager dan 27.175 euro bruto per jaar. Illegale
onderhuur: verhuur van een (deel van een) woning door de huurder, zonder
toestemming van de eigenaar Woz-waarde: waarde van een huis op grond van
grootte, locatie, groenvoorziening etc. Huizenbestand: 4,8 miljoen, waarvan 45
procent koopwoningen: 2,2 miljoen.

Twee gezinnen uit sociale-huurwoningen in Hoograven, Utrecht, eten samen om de
kosten te drukken. Vlnr: Suzie, Petra Ligtrink, Melco, Brenda Winter en Lisa

Huurhuizen in de Amsterdamse binnenstad en de 19de-eeuwse wijken waarvan de
huren mogelijk worden geliberaliseerd

LOAD-DATE: March 4, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              117 of 130 DOCUMENTS



                                NRC Handelsblad

                               February 23, 2006

'De soap in Delfzijl slaat echt alles'

BYLINE: Karin de Mik

SECTION: Binnenland; Pg. 2

LENGTH: 743 words

DATELINE: Delfzijl, 23 febr.


De oppositie in Delfzijl denkt geen garen te spinnen bij de crisis in het
gemeentebestuur. De burgers van Delfzijl zijn de politiek beu. Veel gaan blanco
stemmen.

De publieke tribune van het gemeentehuis in Delfzijl zat gisteravond met tachtig
mensen bomvol. Nog eens honderd belangstellenden volgden de door de oppositie
aangevraagde extra raadsvergadering in een nabijgelegen kerk.

"Deze soap slaat echt alles", verzucht Groen Links-raadslid Ria de Weerd op
zeker moment. Twee weken voor de gemeenteraadsverkiezingen zit Delfzijl zonder
zijn gekozen burgemeester Maritje Appel. Zonder drie wethouders die gisteren
eveneens opstapten. En met een morrend kiezersvolk dat de zoveelste
bestuurscrisis in de havenplaats meer dan beu is.

De derde waarnemer in drie jaar, Cees Waal, (PvdA) zat gisteravond eenzaam
achter de collegetafel. De drie collegeleden (PvdA, CDA, VVD) stapten
eergisteren op, omdat ze zich niet langer gesteund voelden door de PvdA-fractie.
Vorige week trad burgemeester Appel (PvdA) af, na een vertrouwensbreuk met de
wethouders. Waal onderstreept dat hij vooral "vooruit wil kijken". De gemeente
wil hij in "rustiger vaarwater" brengen. Als er op een waardige manier
gediscussieerd wordt, kan dat motiverend werken voor de verkiezingen, zegt hij.
"Sssst", klinkt het ongelovig van de tribune. "Dacht het niet." Het vertrouwen
van de burgers in de politiek is in Delfzijl tot het nulpunt gedaald, zegt
spreker Jan Hendrik Polhuis. Hij is lid van het inderhaast opgerichte
actiecomité Witte Zakdoek en naar eigen zeggen "spreekbuis van gefrustreerde
Delfzijlsters": "Bestuurlijk Delfzijl is rijp voor de sloop. Het geduld is op."
Hij roept op tot een blanco proteststem. "Toon uw afkeer van dit wanbeleid." Het
enige wat Delfzijl kan helpen is een regeringscommissaris, die echt orde op
zaken stelt, vindt hij. Applaus is zijn deel.

Het zit veel inwoners hoog dat Appel weg is, terwijl ze in 2004 via een
referendum door de bevolking gekozen is. Tijdens haar vakantie ontnamen de
wethouders haar de portefeuille personeelszaken. Ze zou informatie hebben
achtergehouden over een vertrekregeling met de gemeentesecretaris. Appel wilde
niet verder met haar wethouders, maar de coalitie bleef zijn collegeleden
steunen, waarna Appel aftrad.

Jan Neinhuis die op de publieke tribune zit ("ik ben een gewone burger"), vindt
het een schande en "heel laf", dat de wethouders vanavond geen verantwoording
afleggen en zijn weggebleven. Ook hij heeft alle vertrouwen in de plaatselijke
politiek verloren. "Als tasjesdieven pakten ze Appel haar portefeuille af." Als
protest zal hij blanco stemmen.

De oppositie viel de coalitiepartijen gisteravond hard aan. "U heeft de mensen
een gekozen burgemeester ontnomen en hun een zoveelste wachtgeldregeling in de
maag gesplitst", brieste fractievoorzitter Syb Roelsma van Delfzijls Belang. Een
motie van hem, ChristenUnie en Groen Links waarin Appel werd opgeroepen terug te
keren, werd verworpen met veertien tegen vijf stemmen.

De oppositie verwacht weinig electoraal gewin te halen uit de bestuurlijke
problemen. Roelsma wil dat ook niet, hoewel hij zegt des duivels te zijn over
"de coup" tegen de burgemeester. "Daarvoor is wat hier gebeurt, te triest."

De ChristenUnie, nu een zetel, denkt niet dat zij veel zal profiteren van de
woede van veel Delfzijlsters over het vertrek van Appel. Fractievoorzitter Gert
Jan Steenbergen gokt op twee zetels, mogelijk drie. "Uit een peiling van het
Dagblad van het Noorden bleek dat 51 procent van de Delfzijlsters niet zou
stemmen. Wij zouden 5,8 procent van de stemmen halen, een dikke twee zetels." De
vaste achterban is een voordeel bij een lage opkomst, zegt hij.

Lijsttrekker Peter Godlieb van Gemeentebelangen Delfzijl verwacht evenmin dat
zijn partij, hoewel in de oppositie, meer stemmen zal trekken. "Hoewel het een
voordeel kan zijn dat ik nieuw ben." De naam Godlieb is bekend in Delfzijl. "Ik
ben een geboren Delfzijlster en veel mensen kennen mij door mijn vakbondswerk."

De opgestapte PvdA-wethouder Marian Scharft blijft lijsttrekker en zal als ze
gekozen wordt zeker de raad ingaan. Tijdens de campagne zal ze een "beroep doen
op het gezond verstand" van de bevolking, vertelt ze desgevraagd. "Er is hier de
afgelopen twee jaar ook veel goeds tot stand gebracht. Zo is er een
kwaliteitsslag gemaakt binnen het ambtelijk apparaat en ook de VROM-wetgeving is
op poten gezet." Scharft zal niet wegkruipen, zegt ze. "Ik wil het vertrouwen
terugwinnen van de mensen."

LOAD-DATE: February 23, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              118 of 130 DOCUMENTS



                                NRC Handelsblad

                               February 22, 2006

Witlofsoep met garnalen

BYLINE: Annelène van Eijndhoven

SECTION: Media; Pg. 20

LENGTH: 370 words


Voor 4 personen:500 gram witlof1 sjalotje; 20 gram boter; 0,75 liter
kippenbouillon; 1 deciliter slagroom; 1 eetlepel maïzena; zout, peper; 2 eetl.
fijngesneden peterselie; 100 g Hollandse garnalen

We eten te weinig groenten. We ontzeggen onszelf daarmee gezondheid en smaak. Ik
heb op deze plaats al eerder een lans gebroken voor witlof. Of witloof zoals de
Vlamingen zeggen. Die hebben recht van spreken, want geschiedbronnen maken
aannemelijk dat witlof een Belgische uitvinding is. In mijn jeugd spraken we van
Brussels lof. De Fransen hebben het nog steeds over 'Endives de Bruxelles'.

De overlevering wil dat anderhalve eeuw geleden keuterboertjes uit Brusselse
randgemeenten uit arren moede ook bitterwortel (chicorei) verbouwden, als
grondstof voor koffiesurrogaat. De echte koffie was voor het gewone volk
onbereikbaar. Ik ruik nog het poeder uit de potjes Buisman van veertig jaar
geleden. In een milde winter, in een donkere schuur, ontsproten aan die
bitterwortel zowaar witgele scheuten. De boeren brachten die naar Brusselse
markten, waar ze geleidelijk aftrek vonden na aanvankelijke vrees voor
giftigheid. Een echte cultuur van witlof was daarmee nog niet bereikt.

De doorbraak komt op naam van monsieur Breziers, de zogeheten teeltoverste van
de Rijksplantentuin in Brussel. Zijn witlof gedijde goed in paardenmest.
Kritieke omstandigheden bleken warmte, duisternis en vochtigheid te zijn.
Teeltmethoden volgden elkaar in rap tempo op, van forcerie (kropvorming bij
natuurlijke warmte) tot kweek op warmwaterbuizen of tegenwoordig op water.

Hier een recept voor soep. Snijd de stronkjes witlof overlangs in vieren. Haal
de harde kern weg en snijd het resterend lof in repen. Pel en snipper de sjalot.
Smelt de boter in een soeppan en fruit hierin de sjalotsnippers 2 minuten op
laag vuur. Roer er de witlof door. Schenk de bouillon in de pan en laat het lof
in ongeveer een kwartier gaar worden. Pureer alles met een staafmixer of in een
keukenmachine.

Roer de maïzena glad met een scheut room. Breng de soep met de rest van de room
aan de kook. Bind de soep met het papje van maïzena. Doe er wat zout en peper
bij. Roer vlak voor het serveren de peterselie en de garnalen door de soep.

Annelène van Eijndhoven

LOAD-DATE: February 22, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              119 of 130 DOCUMENTS



                                NRC Handelsblad

                               February 18, 2006

Handige maniak als keizer;
Olivier Hekster onderzoekt de beeldvorming van romeinsekeizers

BYLINE: Dirk van Delft

SECTION: Wetenschap & Onderwijs; Pg. 47

LENGTH: 2031 words


Romeinse keizers presenteerden zich met munten en inscripties aan hunonderdanen.
Oud-historicus Olivier Hekster gaat na hoe die beelden van demacht variëren en
zich verhouden tot de werkelijkheid. Dirk van Delft

Was de Romeinse keizer Commodus (161-192 n.Chr.) een megalomane maniaken een
bloeddorstige perverseling De overgeleverde antieke teksten tonenzich weinig
vleiend. Tijdgenoten als senator Cassius Dio engeschiedschrijver Herodianus
hadden geen goed woord over voor de keizer diezich met Hercules identificeerde
en aan het eind van zijn leven opzienbaarde door als gladiator de arena te
betreden. In de vierde eeuw deed deHistoria Augusta er nog een schepje bovenop:
Van jongs af aan was hijgemeen en laag-bij-de-gronds, en wreed en schunnig, een
vuilbek bovendienen een loeder.'

Olivier Hekster, hoogleraar oude geschiedenis aan de RadboudUniversiteit
Nijmegen, heeft deze 'slechte pers' van Commodusgerelativeerd. In 2002
promoveerde Hekster op de studie Commodus: AnEmperor at the Crossroads. Dat boek
heb ik niet geschreven om de persoonCommodus te rehabiliteren', zegt Hekster in
zijn kamer op de tiendeverdieping van het Nijmeegse Erasmusgebouw. Misschien was
hij echtgestoord en erg aardig lijkt hij me niet geweest te zijn. Maar ook
eengestoorde tiran kan er een systeem op nahouden. Doelbewust werkte Commodusaan
zijn keizerlijk imago, waarbij hij de legitimatie van zijn macht nietbij de
elite zocht, maar bij het volk en bij soldaten. Mijn vraag: is dewijze waarop
Commodus zich presenteerde te begrijpen zonder er a priori vanuit te gaan dat de
keizer gek was'

Hekster (1974) is sinds 2004 Van der Leeuw-hoogleraar oude geschiedenisaan de
Radboud Universiteit Nijmegen - daarvoor was hij fellow van MertonCollege in
Oxford. In een 'dakpanconstructie' van drie jaar heeft hij nunog de gaande man
Luuk de Blois aan zijn zijde. Aan zijn universiteit,waar hij cum laude
afstudeerde en promoveerde, is Hekster de jongstehoogleraar.

Het probleem met de geschreven bronnen over Commodus is dat zevooringenomen
zijn, zegt Hekster. De geschiedenis van deze keizer isgeschreven door zijn
tegenstanders en het beeld van 'gevaarlijke gek' isdoor veel latere historici
klakkeloos overgenomen. Als je ook informatieuit munten, inscripties, mozaïeken
en standbeelden erbij betrekt, ontstaateen ander beeld.

Commodus zette zich af tegen de elite en zocht steun bij het legeren het volk.
Daartoe hanteerde hij een uitgekiend beeldprogramma. Viamunten, inscripties en
standbeelden presenteerde hij zijn verheven positieen goddelijke keizerstatus
aan de diverse bevolkingsgroepen binnen hetrijk. Bijvoorbeeld door zich te laten
afbeelden als Hercules met eenleeuwenhuid over de schouder. En het vechten in de
arena tegen Thraciërsen dieren had, behalve het tonen van kracht en het zichzelf
presenteren alsde enige persoon die een nieuw 'Gouden Tijdperk' kon inluiden,
tevens alsfunctie het Romeinse volk te verenigen tegen de boze buitenwereld.'

Dat beeldprogramma heeft gewerkt, zegt Hekster. Bij diverselegeronderdelen en in
de provincie was Commodus populair. Dat blijkt uitinscripties en uit feesten die
ter ere van hem werden gehouden. Zelfspostuum genoot de combinatie
Commodus-Hercules aanzien.' Maar de elitehaatte de keizer en in het jaar 192
werd Commodus op oudejaarsavond dooreen ingehuurde worstelaar in bad
vermoord.historica

Olivier Hekster komt uit een intellectueel milieu. Zijn vader ishoogleraar
klinische farmacologie en zus Kysia was voorzitter van destudentenvakbond LSVb.
Op het gymnasium combineerde Olivier alfa en bèta.Ik vrees dat ik geen
vergelijking meer kan oplossen', zegt Hekster,maar indertijd vond ik wiskunde-B
en natuurkunde minstens zo interessantals talen. Die belangstelling komt van
mijn grootmoeder. Die doceerdeSlavische talen, had interesse in
theatergeschiedenis en schreef eenproefschrift over Catharina de Grote - de
historica zit daar.'

Na zijn afstuderen in 1997 had Hekster even genoeg van Commodus. Hijverbreedde
zijn onderwerp en keek hoe de figuur Hercules andere Romeinsekeizers tot
voorbeeld strekte. Zeven jaar verbleef Hekster aan Britseuniversiteiten. In
Nottingham werkte hij samen met Thomas Wiedemann, expertop het gebied van
gladiatorenspelen, en in Oxford stond hij in nauw contactmet Fergus Millar, een
van de grootste oud-historici van de afgelopendertig jaar. Het was Millar die
Hekster voorstelde zijn proefschrift tebeperken tot Commodus, en het grotere
Herculesproject voor later tebewaren. Met een NWO-beurs schreef Hekster op
Brasenose College in Oxfordin twee jaar zijn proefschrift.

Een elite-universiteit mag in het Engelse systeem op zijn plaats zijn,Hekster
voelt weinig behoefte aan een Oxford aan de Waal.Elite-universiteiten passen
niet bij Nederland, geef mij maar onzeacademische hoogvlakte. Oxford vraagt zijn
studenten een fee van 4500 pondper jaar, zonder dat daar voldoende beurzen
tegenover staan. Dat creëerteen systeem waarin mensen die het al breed hebben de
betere opleidingenvolgen, door de hoge financiële drempel loop je goede
studenten mis.

Daarbij komt dat door de strenge intellectuele toegangseisen je inOxford louter
supergemotiveerde studenten treft. Leuk, aangenaam, je kuntze richten en kneden,
maar de universiteit is er ook voor om teenthousiasmeren, om de nieuwsgierigheid
te prikkelen bij mensen die nietop voorhand weten dat oude geschiedenis het vak
is dat ze altijd al haddenwillen doen. Bovendien, zoveel ontlopen de Nederlandse
universiteitenelkaar niet. Wie wijst hier het ware Oxford aan Op welke gronden
InDuitsland zijn ze die weg ingeslagen, met alle ruzies van dien.'

In zijn Nijmeegse oratie Beelden van macht (2004) ontvouwde Hekster
zijnprogramma. Wezenlijk is dat daarbinnen niet alleen geschreven bronnen
eenplaats hebben maar ook munten, inscripties, mozaïeken en standbeelden.Bij
ieder type bron moet je je afvragen wat het doel was, op wie hijgericht was',
zegt Hekster. Gewapend met die puzzelstukjes construeerje vervolgens een nieuw
beeld. Dat betekent samenwerken met filologen,archeologen, numismaten (kenners
van munten) en epigrafen. Aaninterdisciplinair dagtoerisme is geen behoefte, wel
aan inbreng vanindividuele specialismen.'

Hoe bij de Romeinse keizers beeld en realiteit van de macht uiteenkunnen lopen
bewijst Domitianus II. Die was uit teksten bekend alslegerofficier maar uit een
vorig jaar uit de aarde gevist bronzen muntjeblijkt dat hij rond het jaar 271
kortstondig keizer is geweest. Eén muntis niet veel - van Laelianus, die in 269
enkele maanden aan de macht was,zijn er ruim tweehonderd teruggevonden - en de
regeerperiode van de nieuwekeizer duurde dan ook extreem kort. Waarschijnlijk
heeft hij zich in eenroerige tijd met een paar soldaten de munterij toegeëigend
en hoopte hijzich door zijn hoofd op munten te zetten een machtspositie
verwerven - deactie roept associaties op met het bezetten van tv- en
radiozenders bij moderne coups. Zonder resultaat: Domitianus II werd binnen de
kortste kerengeëxecuteerd.brood en spelen

Uitgangspunt van Hekster is dat effectieve heersers in staat zijnmeerdere, in
zichzelf tegenstrijdige beelden met elkaar te verenigen. Opbronzen muntjes, die
bij het gewone volk belandden, presenteerde de keizerzich als degene die voor
brood en spelen zorgde terwijl op gouden muntenvoor soldaten militaire
overwinningen waren afgebeeld. Als een keizer zicheenduidig presenteert, en
verschillende bevolkingsgroepen in je rijkkoesteren verschillende verwachtingen,
dan roep je per definitie weerstandop. De eerste Romeinse keizer Augustus
begreep dat als geen ander. Hij waseen prominente maar niet overheersende
senator én een absoluut leider. Hijwas mens én god. Hij was traditioneel én
innovatief.'

Zolang niemand probeert die beelden met elkaar te verzoenen is er nietsaan de
hand, zegt Hekster. Zelfs valt zo te verklaren hoe latere zeeruiteenlopende
keizers als Hadrianus, Vespasianus en Trajanus zich allen als'nieuwe Augustus'
konden voordoen: ieder van hen benadrukte een anderaspect. Problemen ontstaan
pas als oud-historici Augustus tot één figuurwillen smeden. Accepteer die
diversiteit en constateer dat de Romeinen nietgoed raad wisten met hun eerste
keizer. Met de verscheidenheid die datopleverde deed Augustus zijn voordeel.'

Het enkele muntje van Domitianus II kan Hekster wel bekoren. Oudegeschiedenis
is, in tegenstelling tot de geschiedenis van na 1500, eenvakgebied met
bronnenschaarste. Af en toe komt er wat bij. Nog altijdworden er papyri-teksten
gepubliceerd uit Herculaneum die bij deuitbarsting van de Vesuvius deels zijn
verbrand. In de jaren negentig -voor oud-historici heel recent - zijn grote
bronzen inscripties opgedokendie Tacitus' beschrijving van prinses Diana-achtige
taferelen na de doodvan de stiefzoon van keizer Tiberius bevestigen.
Oud-historici dachtenaltijd dat Tacitus overdreef.'

Meestal verscherpen nieuwe bronnen het bestaande beeld, maar soms wordtdat
dramatisch op zijn kop gezet. Analyse van antieke standbeelden heeftuitgewezen
dat die dingen er fel gekleurd uitzagen', zegt Hekster.Altijd zijn de Grieken en
Romeinen geprezen om hun esthetisch blankemarmer en dan krijg je deze
kitscherige troep. Geweldig! Het AllardPiersonmuseum heeft er nu een
tentoonstelling over: 'Kleur!'.Bronnenschaarste heeft het voordeel dat er ruimte
is voor speculatie.'

Het nut van geschienis is het bieden van begrip en reflectie, zegtHekster. Mijn
onderzoek naar beeldvorming en macht in de Romeinsekeizertijd is hoogst actueel:
het gaat om machtsverhoudingen in een grootrijk met een geweldig
integratieprobleem. In deze tijd van botsendewereldbeelden, van media die
beelden creëren die vervolgens een eigenleven gaan leiden, is aandacht voor
parallelle beelden van macht heellegitiem. Als Amerikanen het brengen van
'Atheense democratie' opvoeren,is het goed een oud-historicus dat in perspectief
te laten zetten.'

In zijn oratie vertelt Hekster over een verhaal dat hij januari 2004 inThe
Guardian las. Een journalist van die krant had de haardracht van dedemocratische
tegenstanders van George W. Bush in de Amerikaansepresidentsverkiezingen
geanalyseerd. Omdat beelden van Romeinse keizers aanhun haardracht te herkennen
zijn, las Hekster het artikel met meer dangewone belangstelling. De conclusie:
géén van de kandidaten had winnendhaar. 'It's easier', aldus The Guardian, 'to
visualise these guys as extrasin Star Trek and Knots Landing then on the White
House steps.'

En dus won Bush. Niet alleen door beter haar', zegt Hekster, maarook door een
campagne die een monolithisch beeld schiep dat op gespannenvoet stond met de
werkelijkheid. Dan is het goed te weten dat de Romeinsetetrarchie, met zijn
verdeling van het rijk in west en oost, keizersafbeeldde die ontkoppeld waren
van het dagelijks leven. Beeld enwerkelijkheid liepen bij de keizers uit die
periode sterk uiteen. Zewendden een controle voor die in het geheel niet bestond
en het was snelmet ze gedaan. Ook Bush heeft een fictieve economie en een
fictievebuitenlandse situatie geschapen. Er is dus nog hoop.'

Het zijn vergelijkingen die het op college in Nijmegen goed doen, maarHekster
gelooft niet in de voorspellende waarde van geschiedenis. Wel inhet belang van
het vak. Maatschappelijke relevantie is meer danpraktisch nut. Door specifieke
onderzoeksprojecten vooral te beoordelen opvalorisatie, om een NWO-term te
gebruiken, blokkeer je fundamenteelonderzoek. Want uiteindelijk zoek ik toch
antwoord op de grote vragen. Hoewerkte dat Romeinse Rijk Waardoor bleef het zo
lang in stand Hoe kon hetgreep houden op de provincie Dat is veel. Ik heb nog 35
jaar.'

'Aan inter-disciplinair dagtoerisme is geen behoefte'

'De Romeinen wisten niet goed raad met hun eerste keizer'

Olivier Hekster (Leiden, 1974) studeerde in 1997 in Nijmegen af in oude
geschiedenis(cum laude). In 1998 behaalde hij een masters in Nottingham (cum
laude).In 2002 promoveerde hij in Nijmegen op de Romeinse keizer Commodus
(cumlaude), een proefschrift bekroond met de Keetje Hodshonprijs van
deHollandsche Maatschappij der Wetenschappen. Van 2002 tot 2004 was Heksterin
Oxford Lecturer, Fellow en Tutor van Wadham en Merton College. Sindsdienis hij
hoogleraar oude geschiedenis in Nijmegen. Hekster is lid van deJonge Akademie,
onderdeel van de KNAW.

LOAD-DATE: February 18, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              120 of 130 DOCUMENTS



                                NRC Handelsblad

                               February 17, 2006

Slopen en herbouwen in retrostijl

BYLINE: Arjen Schreuder

SECTION: Binnenland; Pg. 02

LENGTH: 659 words


Waar winden stedelingen zich over op In Groningen worden woningen in een
pittoresk buurtje gesloopt. Renoveren zou te duur zijn.

De bewoners van het Blauwe Dorp willen niet dat hun huizen worden gesloopt.
Jacqueline Pieters: "Ik geniet elke dag weer van mijn uitzicht." Anne van der
Valk: "Het doet dorps aan, hè." De vrouwen maken een wandeling langs de
pittoreske huizen in het hart van de Oosterparkwijk. De buurt geldt als
beschermd stadsgezicht. Er staan negentien zogenoemde boerderijtjes die een
monumentale status hebben en daar omheen in totaal 122 kleine randwoningen die
deze status missen.

De vrouwen wijzen naar het gedetailleerde metselwerk van een fraaie baksteen. Ze
bewonderen de verspringende daken en de aantrekkelijke doorkijkjes. Ziedaar de
reden van de slogan die de bewoners al een jaar of zeven voeren Groot & Klein -
Huur & Koop, Voor behoud - Tegen Sloop.

De huizen zijn in 1920 gebouwd als tijdelijke woningen voor de gewone man. Anne
van der Valk: "Het idee was dat ook arbeiders moesten kunnen wonen in een
omgeving met licht en ruimte en groen." Jacqueline Pieters: "Daar zou je betere
mensen van krijgen." Misschien is dat ook wel gebeurd. Anne: "Er zijn hier nooit
sociale problemen." Jacqueline: "Ik woon hier negen jaar en ik heb het hier erg
naar mijn zin." Het zijn allemaal sociale huurwoningen. Anne: "Ik vind het
belangrijk dat ook mensen met weinig geld niet drie hoog achter hoeven te wonen,
maar in een huisje met een tuin."

De zogenoemde randwoningen zullen, als het aan woningcorporatie Nijestee ligt,
worden gesloopt. Veel huurders zijn alvast weggetrokken. De corporatie wil er
honderdtwintig grotere, beter geoutilleerde woningen voor in de plaats zetten.
Zodat er variatie komt in de wijk die nu nog bestaat uit "een monocultuur van
kleine huisjes", aldus een woordvoerder van de gemeente Groningen. Veel gezinnen
vinden de huizen te klein en verlaten de buurt. Met grotere huizen zullen deze
voor de buurt behouden blijven. Zo kunnen ook de scholen blijven functioneren,
en winkels.

Aanvankelijk was woningcorporatie Nijestee van plan de woningen te renoveren,
hier en daar te vergroten en samen te voegen. Daarvan zijn in de buurt al enkele
voorbeelden te zien. Maar anderhalf jaar geleden kregen de bewoners te horen dat
de corporatie bij nader inzien toch koos voor nieuwbouw. Anne van der Valk: "We
hadden zes jaar lang overleg gevoerd over renovatie. Je bent iets aan het
opbouwen en ineens, pleng, was alles weg."

Directeur vastgoed Henk Raatjes van Nijestee: "We hebben na veel interne
discussie besloten niet met de renovatie door te gaan. Het zou onverantwoord
duur zijn geworden. Er zouden minder huizen beschikbaar komen, en de huidige
bewoners hadden ze niet kunnen betalen. Beter ten halve gekeerd dan ten hele
gedwaald." De corporatie wil wel rekening houden met de wensen van de
actievoerders. Raatjes: "Wij gaan niet zomaar nieuwbouw plegen. Wij gaan de wijk
in retrostijl weer opbouwen. Wij willen luisteren naar de bewoners. We willen
niet te boek staan als botteriken die hun eigen zin doordrijven."

Eerder deze maand sprak een commissie van de gemeenteraad van Groningen zich nog
uit tegen sloop van de randwoningen. Maar eergisteren werd toch een motie van de
SP met die strekking verworpen. PvdA-wethouder Willem Smink legt uit dat de
gemeente weinig over de plannen te zeggen heeft, aangezien de woningen eigendom
zijn van de corporatie en de plannen passen in het bestemmingsplan. Wel moeten
de plannen aan welstandsnormen worden getoetst. Het is niet anders.

Wethouder Smink. "Ik begrijp de oppositie in de buurt heel goed. Van de andere
kant wonen er nog maar weinig enthousiaste huurders. We hebben ook behoefte aan
grotere woningen in dit deel van de stad. En als je bedenkt dat de woningen
destijds niet zijn gebouwd voor de eeuwigheid, dan moet je nu constateren dat ze
het in elk geval al heel lang hebben uitgehouden."

Het Groningse Meidoornpad met 'randwoningen' die moeten verdwijnen.

LOAD-DATE: February 17, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              121 of 130 DOCUMENTS



                                NRC Handelsblad

                               February 10, 2006

Aanvaard risico's van rol in Midden-Oosten;
Europa ziet nu dat grotere aanwezigheid in Afghanistan of Libanon gevolgen heeft

BYLINE: Olivier Roy

SECTION: Opinie; Pg. 07

LENGTH: 1669 words


Dat de islam in Europa losgekoppeld raakt van de crises in het Midden-Oosten, is
precies de richting waarin de oplossing moet worden gezocht voor de
onvermijdelijke spanningen waar we mee te maken hebben, meent Olivier Roy.

Het conflict over de Deense spotprenten wordt voorgesteld als uitdrukking van
een 'clash of civilisations', een botsing van beschavingen, tussen het liberale
Westen en de islam die geen vrije meningsuiting toestaat. Er is veel
onwetendheid en nog veel meer hypocrisie voor nodig om die stelling staande te
houden. De vrijheid van meningsuiting is in de westerse landen altijd al beperkt
door twee dingen: door de wet en door een zekere sociale consensus.
Antisemitisme wordt met de wet bestreden, maar ook het kwetsen van andere
gemeenschappen.

In 2005 kon in Frankrijk de katholieke kerk een advertentie laten verwijderen
met een afbeelding van het laatste avondmaal waarop de apostelen waren vervangen
door schaars geklede vrouwen.

Die actie was precies hetzelfde als wat de moslimorganisaties nu doen. Welke
kranten hebben toen de gewraakte advertentie afgedrukt ter verdediging van de
vrijheid van meningsuiting

De tolerantie van de publieke opinie is ook zeer wisselend. Geen enkele
respectabele krant zou vandaag een interview met [de omstreden komiek van
Frans-Kameroense afkomst - red.] Dieudonné publiceren, ook al is hij (nog) niet
veroordeeld wegens antisemitisme.

Geen enkele grote krant zou cartoons afdrukken waarin de spot wordt gedreven met
blinden, dwergen, homoseksuelen of zigeuners, niet zozeer uit angst voor
juridische vervolging als wel uit angst beticht te worden van slechte smaak.

Maar voor de islam mag slechte smaak wel, want de publieke opinie is
ontvankelijker voor islamofobie (waarachter heel vaak een afkeer van immigranten
schuilgaat). Wat de gemiddelde moslim shockeert, is niet dat de profeet wordt
afgebeeld, maar dat met twee maten wordt gemeten.

De protesten van de moslims in Europa zijn, afgezien van enkele heethoofden die
er zelf munt uit willen slaan, tamelijk gematigd en vallen ook onder de vrijheid
van meningsuiting. Maar meer in het algemeen maken ze deel uit van wat vandaag
hèt discussiepunt in het Westen is: in hoeverre moet de wet een gebied van
heiligheid waarborgen, of het nu gaat om godslastering, ontkenning van de
holocaust, nagedachtenis van of respect voor anderen In termen van een nog
algemenere discussie: wat valt onder de menselijke vrijheid en wat onder de
natuurlijke of goddelijke orde

Het is niet verbazingwekkend dat conservatieve gelovigen, christenen, joden of
moslims steeds vaker elkaar vinden als zij eisen dat er grenzen worden gesteld
aan de menselijke vrijheid, of het nu gaat om abortus, homohuwelijk, bio-ethiek
of godslastering. Niet verbazingwekkend is ook dat in Frankrijk de
bisschoppenconferentie, het rabbinaat en de protestantse kerken hebben laten
weten te begrijpen waarom de moslims verontwaardigd zijn. In deze discussie
staan niet het Westen en de islam tegenover elkaar, het is een discussie binnen
het Westen zelf.

Vanwaar dan de gewelddadigheden naar aanleiding van de cartoons Op dat punt
moeten we ons niet van de domme houden. Als we kijken naar de plaatsen waar de
volksopstanden plaatsvinden, zien we dat het geweld zich voordoet in landen met
regimes en politieke leiders die met de Europese landen nog een rekening hebben
te vereffenen.

Het geweld is georganiseerd door regeringen en politieke bewegingen die tegen de
aanwezigheid zijn van de Europese landen in een aantal crisishaarden in het
Midden-Oosten. Het is de prijs voor toenemende diplomatieke bemoeienis, waarover
echter geen openbare discussie wordt gevoerd.

Dat het Syrische regime zich nu opwerpt als verdediger van de islam, zou grappig
gevonden kunnen worden als het niet zo tragisch was. Een regime dat
tienduizenden moslimbroeders heeft uitgeroeid, loopt nu voorop in het verdedigen
van de profeet. Het betreft hier uitsluitend een politieke manoeuvre om de
overhand te krijgen in Libanon door een verbintenis aan te gaan met iedereen die
zich bedreigd of genegeerd voelt door de Europese politiek. Uit de crisis blijkt
dus ook dat er een belangrijke wijziging heeft plaatsgevonden in de politiek van
Europa. Toen de Amerikanen Irak binnenvielen, was het bon ton om tegenover de
Brits-Amerikaanse coalitie het 'oude Europa' te stellen dat tegen de Amerikaanse
inval was, pro-Palestijns, en dat de soevereiniteit van staten vooropstelde,
soms ook als dat ten koste ging van democratisering. Frankrijk zette daarmee de
gaullistische traditie voort van onafhankelijkheid tegenover de Verenigde
Staten.

Maar de afgelopen drie jaar zijn de zaken heel anders komen te liggen. De
Europese landen zijn uit zichzelf een krachtmeting aangegaan met Iran en staan
in de frontlinie met het beschuldigen van Teheran bij de Veiligheidsraad,
terwijl de VS zich beperken tot voorzichtige retoriek. Moeten we ons er dan over
verbazen dat de Hezbollah en Teheran olie gooien op het vuur van de cartoons In
Afghanistan worden nu de Amerikaanse soldaten afgelost door de
NAVO-strijdkrachten, dat wil zeggen door Europese troepen die in de frontlinie
komen te liggen tegenover de Talibaan en Al-Qaeda. De coalitie van Pakistaanse
partijen die nu protestmarsen houdt tegen de Deense cartoons, is precies
dezelfde die de Talibaan en Al-Qaeda steunt. In Libanon heeft Frankrijk - en dus
ook Europa - plotseling een hard standpunt ingenomen over de Syrische
aanwezigheid, tot grote ergernis van het regime van Bachar Al-Assad. Hij neemt
nu wraak door in het geheim aanvallen op ambassades te organiseren. (Zou vandaag
de dag in Damascus een spontane, ongecontroleerde demonstratie denkbaar zijn)
Maar het is misschien wel bij de Palestijnse kwestie dat de verandering, zo niet
inhoudelijk dan toch naar de vorm, het meest in het oog springt: Europa,
eensgezind dit keer, heeft na de overwinning van Hamas draconische voorwaarden
gesteld voor voortzetting van de hulp, wat onbegrijpelijk is voor veel
Palestijnen, die gerekend hadden op meer neutraliteit. Vandaar ook de
uitbarstingen van Gaza tegen de vertegenwoordigingen van de Europese Unie.

De afgelopen drie jaar heeft Europa, allesbehalve neutraal of afwezig, in het
Midden-Oosten een duidelijker zichtbare en op interventie gerichte houding
aangenomen. Het is ook dichterbij de VS komen te staan. Dat wil Washington ook,
vooral met het oog op een geleidelijke terugtrekking uit Irak. Door die grotere
Europese zichtbaarheid ontstaan spanningen met een coalitie van uiteenlopende
regimes en bewegingen die weer gebruikmaken van de Europese moslims.

Eigenlijk was deze strategie al duidelijk toen de Arabische ambassadeurs van de
Deense autoriteiten eisten dat zij zouden optreden. De Arabische regimes hebben
namelijk altijd al gepoogd de immigranten in Europa vast te houden als een
diaspora die kan worden gemobiliseerd voor nationale doeleinden. Van de
Noord-Afrikaanse landen krijgen immigranten van de tweede generatie, die in
Frankrijk zijn geboren, automatisch de nationaliteit van hun ouders. De
consulaten stellen zich steeds op als bemiddelaars bij spanningen rond kwesties
van de islam en ze voeren heftig campagne om controle te krijgen over de
verkiezing van de CFCM (de Franse moslimraad). De universiteit Al-Azhar in Kaïro
werpt zich op als instantie voor het opleiden van imams en het uitvaardigen van
fatwa's, en verwerpt de Europese fatwaraad, gevestigd in Londen, die een apart
recht voorstaat voor de moslimminderheid. Zowel staten als organisaties doen
alles om de moslims in Europa binnen de invloedssfeer van het Midden-Oosten te
houden. Dat is hun goed recht.

Maar deze 'bescherming' wordt door de meerderheid van de moslims in Europa in
toenemende mate als hinderlijk ervaren. Interessant is dat de grote organisaties
enige afstand bewaren ten opzichte van de discussie over de spotprenten. Kijk
maar op de website van de UOIF (Unie van Islamitische Organisaties in Frankrijk)
of op www.oumma.com. Dat de islam in Europa losgekoppeld raakt van de crises in
het Midden-Oosten, is precies de richting waarin de oplossing moet worden
gezocht voor de onvermijdelijke spanningen waar we mee te maken hebben. De
moslims in Europa moeten behandeld worden als burgers, net zoals christenen en
joden, ook als het geregeld nodig is te wijzen op de vrijheid van meningsuiting
en op de scheiding van kerk en staat.

Maar het is ook nodig dat de publieke opinie in Europa ervan doordrongen raakt
dat Europa veel sterker betrokken is in de kwesties van het Midden-Oosten, van
Palestina tot Afghanistan, want dat brengt met zich mee dat zowel de
diplomatieke vertegenwoordigingen als de niet-gouvernementele organisaties en de
gewone burgers aan meer risico's zijn blootgesteld. Men kan een grotere rol van
Europa in Afghanistan of in Libanon toejuichen, maar aanvaard dan ook de
gevolgen daarvan.

Nogmaals: wat eraan schort in Europa, is dat er geen plaats is waar een echte
politieke discussie wordt gevoerd.

Balkenende heeft geen lefAyaan Hirsi Ali hield gisteren in Berlijn een toespraak
over de spotprentenkwestie. Hieronder enkele citaten. "Ik ben hier om het recht
op belediging te verdedigen. [...] De politici die stellen dat publicatie en
herpublicatie van de tekeningen 'onnodig', 'ongevoelig', 'respectloos' en '
verkeerd' was, moeten zich schamen. Ik vind dat de Deense premier Anders Fogh
Rasmussen correct heeft gehandeld toen hij weigerde vertegenwoordigers van
tirannieke regimes te ontmoeten die hem vroegen de macht van de pers in te
perken. We zouden hem moreel en materieel moeten steunen. Hij is een voorbeeld
voor alle andere Europese leiders. Ik wou dat mijn premier het lef van Rasmussen
had. [...] Het gaat hier niet om ras, kleur of overerving. Het is een conflict
tussen ideeën, dat grenzen en rassen overstijgt. [...] Ik denk dat het fout was
van de profeet zichzelf en zijn ideeën te stellen boven kritisch nadenken. [...]
Dat het fout was te claimen dat een goede maatschappij alleen op zijn ideeën
gebouwd kan zijn." www.nrc.nl/opinie:Volledige tekst (in het Engels)

LOAD-DATE: February 10, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              122 of 130 DOCUMENTS



                                NRC Handelsblad

                               February 10, 2006

Hirsi Ali: aanpak   premier te slap

SECTION: Binnenland; Pg. 3

LENGTH: 573 words

DATELINE: den haag, 10 febr.


Tweede-Kamerlid Ayaan Hirsi Ali (VVD) heeft in een toespraak in Berlijn de in
haar ogen te slappe aanpak van de Nederlandse regering in de zogeheten
cartoonrel bekritiseerd. Volgens haar wordt te lauw gereageerd op de rellen in
de Arabische wereld en de kritiek van moslims op Nederlandse media die de
cartoons publiceren. "Ik zou willen dat onze minister-president het lef van
premier Rasmussen (de Deense premier, red.) had."

Hirsi Ali reist dezer dagen door Europa om de discussie over de vrijheid van
meningsuiting aan te gaan. Afgelopen weekend bezocht zij Oslo. Volgens Hirsi Ali
heeft Rasmussen een goede beslissing genomen door vertegenwoordigers uit de
Arabische wereld niet te willen ontvangen. "Het is volgens mij goed om kritische
tekeningen en films te maken over Mohammed. Het is noodzakelijk om boeken over
hem te schrijven om gewone burgers te onderwijzen over hem", aldus Hirsi Ali.
"Ik wil geen religieuze gevoelens kwetsen, maar ik wil me niet onderwerpen aan
tirannie. Vragen dat mensen die de lessen van Mohammed niet accepteren hem niet
mogen tekenen, is geen verzoek om respect maar om onderwerping."

Premier Balkenende (CDA) heeft gisteren, tijdens een toespraak voor het
Landelijk Overleg Minderheden, zijn bewondering uitgesproken voor de manier
waarop moslims in Nederland omgaan met de internationale cartoonrel. "Ik
waardeer het enorm dat we in Nederland onze kalmte weten te bewaren", aldus de
premier. Hij sprak "groot respect" uit voor "leiders van organisaties en
vertegenwoordigers van religies". "We laten ons niet gek maken. We kiezen in
Nederland samen de vreedzame weg. De weg van gesprek en van vreedzaam protest.
En in laatste instantie de weg van de rechter. Zo hoort het."

Eerder deze week zei premier Balkenende in de Tweede Kamer dat hij niets voelt
voor een gedragscode voor journalisten en cartoonisten om voorzichtig om te gaan
met religieuze gevoeligheden. Wel vindt hij dat schrijvers en tekenaars zich
bewust moeten zijn van hun verantwoordelijkheid. Hij kreeg brede steun van de
Tweede Kamer.

Pamfletten bij EssalammoskeeTegen de bouw van de Essalammoskee aan de
Colloseumweg in Rotterdam-Feijenoord is de afgelopen jaren veel geageerd.
Collegepartij Leefbaar Rotterdam vond de moskee met 3.000 m2 te groot en de
minaretten (50 meter) te hoog. Verantwoordelijk wethouder Marco Pastors
(Ruimtelijke Ordening, Leefbaar Rotterdam) slaagde er echter niet in het
moskeebestuur te bewegen de bouwplannen aan te passen. De bouwvergunning voor de
moskee is afgegeven door het vorige college, waarin de PvdA de grootste partij
was. Sinds 2002 wordt het college van B en W in Rotterdam gevormd door Leefbaar
Rotterdam, CDA en VVD. Dit college besloot onlangs het beleid voor
bouwvergunningen zodanig aan te passen, dat religieuze gebouwen niet langer vrij
worden gesteld van bepalingen over de hoogte van kerktorens of minaretten. In
Rotterdam doen aan de gemeenteraadsverkiezingen van 7 maart ook een aantal
(extreem)rechtse partijen mee, zoals NieuwRechts en de Nationale Alliantie.
NieuwRechts heeft onder het motto MoskNee actie gevoerd tegen de Essalammoskee
aan de Colloseumweg. Ook verspreidt deze partij flyers met de oproep 'Spreek
Nederlands'. Op het verkiezingsbord zijn onder de affiches van de Nationale
Alliantie nog die te zien van NieuwRechts. Op hun beurt hadden medewerkers van
NieuwRechts geplakt over affiches van de PvdA.

De Essalammoskee aan de Colloseumweg in Rotterdam-Feijenoord.

LOAD-DATE: February 10, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              123 of 130 DOCUMENTS



                                NRC Handelsblad

                                February 9, 2006

Phil Collins

SECTION: Agenda; Pg. 21

LENGTH: 278 words


Met dansmarathons in Ramallah en karaoke-avonden in Bogotá biedt de Britse
kunstenaar Phil Collins het gewone volk een podium. Phil Collins (Runcorn,
1970), is in Rotterdam om zijn installatie Return of the Real op te bouwen in
het Nederlands Fotomuseum. Het werk maakt deel uit van Exposing Cinema, het
beeldende-kunstprogramma van het Rotterdams Filmfestival. Collins is een
typische exponent van de generatie airport artists, die sinds de jaren '90 van
zich liet horen - kunstenaars die van biënnale naar biënnale trekken en die hun
kunstwerken bij voorkeur onderweg tot stand laten komen. Ook Collins voert zijn
kunstwerken bijna altijd ter plekke uit, het liefst door de hulp in te roepen
van de lokale bevolking. De taal die hij spreekt is die van de populaire
cultuur. Hij maakt popvideo's, organiseert discofeesten, en heeft een passie
voor snapshots.

Zijn installatie Return of the Real (2005) gaat over de invloed die
reality-televisie kan hebben op

het leven van doodgewone mensen. Het kunstwerk, een verzameling foto's en
video's, was in september voor het eerst te zien op de Biënnale van Istanbul.
Sinds de Biënnale van Istanbul is Return of the Real uitgebreid met een serie
interviews, tien video's van ieder een uur.

Dat hij kunstenaar wilde worden, ontdekte Collins pas op latere leeftijd. Hij
studeerde literatuur en film aan de universiteit van Manchester, gaf een tijdje
les in filmtheorie en vertrok op zijn 28ste naar Belfast om zijn masters in de
beeldende kunst te halen. "Van huis uit werd ik niet veel met kunst
geconfronteerd. Als je zei: ik wil schilder worden, was dat iets lachwekkends.
Dat ik nu kunst mag maken, zie ik als een voorrecht".

LOAD-DATE: February 9, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              124 of 130 DOCUMENTS



                                NRC Handelsblad

                                February 9, 2006

Argentijnse tv worstelt met erfenis

BYLINE: Marcel Haenen

SECTION: Media; Pg. 23

LENGTH: 854 words

DATELINE: Buenos Aires, 9 febr.


In Nederland moet de publieke omroep fors bezuinigen. In Argentinië worden
eindelijk de camera's uit 1978 vervangen door nieuwe apparatuur.

Klop aan bij honderd Argentijnse huishoudens en gemiddeld zal in slechts één
enkel geval de familie kijken naar de publieke televisie. En dat dan nog in een
beperkt gedeelte van het land. Want in tweederde deel van Argentinië (82 keer zo
groot als Nederland) is de enige staatszender Canal 7 niet eens te ontvangen.

De publieke televisie in Argentinië is niet om aan te zien. "Het komt door de
armoedige belichting", zegt Juan Gabriel Mariotto, die als subsecretaris
communicatie in de Argentijnse regering belast is met de portefeuille televisie.
Op zijn werkkamer in het roze, presidentiële paleis in het hart van Buenos Aires
geeft hij een demonstratie. Hij zapt op de tv op het tafeltje naast zijn bureau
van de belegen ogende staatszender naar een spetterend commercieel kanaal. "Kijk
maar eens naar presentator Víctor Hugo Morales (de Argentijnse Mart Smeets, mh).
Die heeft 's ochtends een programma op Canal 7 en later op de dag ziet hij er
bij sportzender ESPN opeens twintig jaar jonger uit. Dat is een kwestie van
techniek."

Het is de erfenis van de militaire junta die van 1976 tot 1983 regeerde. Toen
ontstond er in Argentinië een diepgeworteld wantrouwen tegen staatsinformatie.
Het verklaart mede waarom in de jaren negentig onder de neoliberale president
Menem op één tv- en radiozender na alle overheidskanalen - net zoals gas-,
water- en elektriciteitsbedrijven - zonder groot protest werden geprivatiseerd.
"Vervolgens is er ruim twintig jaar nauwelijks geïnvesteerd in de publieke
omroep. Bij Canal 7 gebruiken ze nog dezelfde apparatuur die in 1978 werd
aangeschaft in verband met de introductie van kleurentelevisie."

Commerciële televisie is ruim voorradig in Argentinië. Je zapt je er een stijve
arm. En alle programma's lijken op elkaar. Aan het begin van de avond zijn er
luidruchtige soaps en daarna presenteren vrouwen met enorme siliconen-borsten of
zelfingenomen mannen met te lang haar showprogramma's die niets om het lijf
hebben. Het meest bekeken programma was het afgelopen seizoen een wekelijkse
talkshow, gepresenteerd door de voormalige voetballer Diego Maradona. Zijn
grootste primeur was een interview met zichzelf over zijn overwonnen
cocaïneverslaving.

Onder de linkse regering van president Néstor Kirchner moet het anders worden.
Mariotto vertelt dat er nieuwe apparatuur wordt aangeschaft en dat Canal 7
straks in heel Argentinië te ontvangen zal zijn. "Daarna gaan we werken aan de
inhoudelijke verbetering van de programma's op de publieke televisie, want die
laten nu nog veel te wensen over." De enige programma's die nu een beetje
kijkers trekken - zo'n 3 procent - zijn de uitzendingen van folkloristische
muziekfestivals met cowboys die zingen en gitaar spelen.

De echte vernieuwing op het gebied van de publieke televisie in Latijns-Amerika
komt wat Mariotto betreft op rekening van de nieuwe multinationale zender
Telesur. Dit is de nieuwszender die Venezuela, Argentinië, Uruguay en Cuba vorig
jaar zijn begonnen. Telesur, met een redactie in de hoofdstad van Venezuela
Caracas, is het regionale antwoord op CNN Español. Dat was de enige Spaanstalige
zender die de ontwikkelingen op dit continent volgt.

"Telesur biedt ons de kans de wereld te beschouwen vanuit Latijns-Amerikaans
perspectief", zegt Mariotto, die namens Argentinië in de raad van bestuur zit.
Tot nu toe moesten Argentijnen die op televisie iets te weten wilden komen over
het nieuws in, pak-hem-beet, Peru afstemmen op een zender die eigendom is van
een Amerikaanse onderneming. "Gelukkig hebben de nieuwe regeringen van
Latijns-Amerika door dat de huidige historische ontwikkelingen in onze regio een
eigen journalistieke duiding vereisen."

Neem nu de recente installatie van de eerste indiaanse president van Bolivia.
"Amerikaanse en Europese media behandelen zo'n onderwerp toch vooral
afstandelijk. Niet zelden is er ook sprake van een lichte afkeuring van het
nieuws", zegt Mariotto. Telesur biedt daarentegen 'de historische context'
waardoor de gebeurtenisbeter te begrijpen zijn.

Telesur - zonder reclame - werkte het afgelopen jaar met een budget van 8,3
miljoen euro, dat voor het overgrote deel door Venezuela werd betaald. Het
nieuws wordt objectief gebracht, maar is onmiskenbaar van progressieve snit.
Lange interviews met intellectuelen of een verslag van een symposium over de
verantwoordelijkheid van het Internationale Monetaire Fonds voor de economische
crisis in Zuid-Amerika, lijken niet echt gericht op de gewone man.

De kijkcijfers van Telesur zijn nog niet erg hoog. En de zender is op de meeste
plekken in Latijns-Amerika niet eens te ontvangen. Pas vanaf deze week is
Telesur te bekijken in Argentinië. Als Canal 7 om middernacht uit de lucht gaat,
zal om 00.30 uur het nieuws van Telesur te zien zijn. Misschien een beetje laat,
maar volgens Mariotto juist een heel gunstig tijdstip. "Dan zijn de commerciële
zenders uit de lucht."

Vier Latijns-Amerikaanse landen zijn samen een 'publieke omroep' begonnen als
concurrent voor het Amerikaanse CNN.

LOAD-DATE: February 9, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              125 of 130 DOCUMENTS



                                NRC Handelsblad

                                February 3, 2006

Disco in Ramallah;
Videokunstenaar Phil Collins zet op het Rotterdams filmfestival gewone mensen te
kijk

BYLINE: SANDRA SMALLENBURG

SECTION: Cultureel Supplement; Pg. 24

LENGTH: 2435 words


Met dansmarathons in Ramallah en karaoke-avonden in Bogotá biedt de Britse
kunstenaar Phil Collins het gewone volk een podium. "Ik wil dat het publiek
compleet verliefd op ze wordt."

'Ah, je bent helemaal leerloos." Goedkeurend kijkt de Britse kunstenaar Phil
Collins tijdens het handenschudden naar mijn linnen gympen. "Ben je ook
vegetariër O, wel vis. Een fishetarian dus. Nee, dat zou ik niet over mijn hart
kunnen verkrijgen."

Het was een beetje te verwachten, deze principiële begroeting. Een man wiens
bekendste kunstwerk een karaokemachine is die louter liedjes van The Smiths
speelt, moet wel een dierenvriend zijn. Je kunt niet jarenlang heimelijk
verliefd zijn op Smiths-zanger Morrissey en intussen zijn belangrijkste adagium
Meat is Murder in de wind slaan.

Phil Collins (Runcorn, 1970), niet te verwarren met zijn musicerende naamgenoot,
is in Rotterdam om zijn installatie Return of the Real op te bouwen in het
Nederlands Fotomuseum. Het werk maakt deel uit van Exposing Cinema, het
beeldende-kunstprogramma van het Rotterdams Filmfestival. Later in de week zal
Collins naar Gent vertrekken, waar hij in het SMAK een tweede
solotentoonstelling mag inrichten.

In zijn hoofd is het een soepzooitje, verontschuldigt hij zich bij voorbaat. "Ik
moest vannacht om vier uur op om het vliegtuig te halen, dus geslapen heb ik
niet. Als ik begin te ijlen moet je het zeggen." Maar zijn ontwapenende charme
maakt veel goed. Als we een café aan de Witte de Withstraat binnenstappen,
grijpt hij direct de handen van de serveerster, om duidelijk te maken hoe koud
het buiten is.

Collins is een typische exponent van de generatie airport artists, die sinds de
jaren negentig van zich liet horen - kunstenaars die voortdurend van biënnale
naar biënnale trekken en die hun kunstwerken bij voorkeur onderweg tot stand
laten komen. Ook Collins voert zijn kunstwerken bijna altijd ter plekke uit, het
liefst door de hulp in te roepen van de lokale bevolking. De taal die hij
spreekt is die van de populaire cultuur. Hij maakt popvideo's, organiseert
discofeesten, en heeft een passie voor snapshots.

Zijn installatie Return of the Real (2005) gaat over de invloed die
reality-televisie kan hebben op het leven van doodgewone mensen. Het kunstwerk,
een verzameling foto's en video's, was in september voor het eerst te zien op de
Biënnale van Istanbul. Collins had in de weken voor de opening een reünie
georganiseerd voor enkele tientallen ex-televisiesterren. Ook belegde hij een
persconferentie waarin de Turkse mannen en vrouwen openhartig vertelden over hun
ervaringen. En hij gaf alle deelnemers de kans zich te laten fotograferen in een
lokale glamourstudio, zodat de voormalige sterren zich nog één keer beroemd
konden wanen.

"Het is een kunstwerk dat feitelijk op iedere plek ter wereld gemaakt zou kunnen
worden", zegt Collins. "Het gaat over mensen wier leven geruïneerd is doordat ze
hebben meegedaan aan een talkshow of realityshow. Ik ben vooral geïnteresseerd
in programma's waarin mensen allerlei bekentenissen doen - het soort televisie
waarbij de werkende klasse als entertainment mag dienen. De deelnemers wordt
beloofd dat hun huwelijksperikelen of seksuele problemen zullen worden opgelost.
Veel van die mensen hebben geen geld voor een therapeut. Dus gaan Britten naar
de shows van Trisha Goddard of Jeremy Kyle."

Voor zijn project wilde Collins onderzoeken hoe het Amerikaanse model van de
realityshow werd toegepast op de Turkse televisie. "Dit soort programma's komt
voort uit het protestantse idee van bekentenis doen", zegt hij. "Niet het
katholieke biechten in een besloten hokje, maar opstaan voor een grote groep en
zeggen: ik heb dit gedaan. Ik vroeg me af of dat format in een moslimcultuur als
Turkije zou zijn aangepast, en als dat niet zo was, of dat dan een vergissing
was."

Hij leek meteen gelijk te krijgen. Kort nadat Collins in Istanbul zijn zoektocht
naar voormalige tv-kandidaten was begonnen, deden zich twee gevallen van
eerwraak voor en pleegde een van de ex-deelnemers zelfmoord. De meeste
realityshows werden vervolgens uit de lucht gehaald. Collins: "Traditiegetrouw
is dit soort talkshows het terrein van vrouwen. Er wordt een sfeer gecreëerd
waarin je over privé-dingen vertelt. De camera heeft de buitengewone kracht om
je dingen te laten zeggen die je partner of familie niet eens weten. Onderwerpen
als ontucht, huiselijk geweld en verkrachting komen vaak aan de orde. In Turkije
deed dat veel stof opwaaien. Zoveel zelfs dat mannelijke gezinsleden uit
schaamte hun moeder of zus doodschoten".

Toen Collins uiteindelijk in contact kwam met de mensen die ooit gast waren
geweest in de Turkse talkshows, bleken de meeste van hen graag over hun
ervaringen in de shows te willen praten. "Ik wilde een congres organiseren waar
de belangrijkste televisiestations bij aanwezig zouden zijn. De deelnemers
werden helemaal in de watten gelegd, ze verbleven in het beste hotel van
Turkije, ontvingen een flink honorarium en mochten zeggen wat ze wilden. CNN was
erbij, en de Turkse publieke zender. Het belangrijkste doel was de grieven van
de ex-deelnemers boven tafel te krijgen. En natuurlijk speelde voor sommigen mee
dat ze een kans kregen opnieuw op tv te verschijnen."

Sinds de Biënnale van Istanbul is Return of the Real uitgebreid met een serie
interviews, tien video's van ieder een uur. Collins was zo brutaal om de
regisseur van een plastische-chirurgieshow à la Extreme Makeover te vragen de
ex-deelnemers te ondervragen. Beide personen, beul en slachtoffer, zijn een uur
lang ononderbroken in beeld. Collins gaf aanwijzingen en was bij de interviews
aanwezig als geluidstechnicus, maar kon de gesprekken zelf niet volgen. "Ik was
benieuwd hoe ver zo'n regisseur in een dergelijk gesprek zou gaan. Of hij zou
willen provoceren, of juist bepaalde taboes zou respecteren. In sommige gevallen
kwam de interviewer er nauwelijks tussen, legde de gast hem het zwijgen op. Dat
was fantastisch om te zien."

Het heeft iets pijnlijks om te kijken naar mensen wier leven ooit overhoop is
gegooid en die nu, uit hoofde van de kunst, terugkeren naar een vergelijkbare
situatie. Blijkbaar is de hang naar roem zo groot dat men zich graag opnieuw
laat exploiteren. Collins is zich van die spanning bewust. Hij biedt mensen een
podium, maar zet ze ook te kijk. "Dit soort projecten komt niet zonder slag of
stoot tot stand", zegt hij. "Ik zie mijzelf niet als een weldoener, ik ben niet
het soort ethische kunstenaar dat arme wijken in trekt om iets voor de
gemeenschap te doen. Er zit altijd een vorm van provocatie in mijn werk, en dus
ook een vorm van exploitatie."

De Smiths-karaoke is daarvan een mooi voorbeeld. De eerste versie, El mundo no
escuchará (De wereld zal niet luisteren) uit 2004, maakte Collins in de
Colombiaanse hoofdstad Bogotá. Hij nodigde plaatselijke musici uit om alle
nummers van het Smiths-verzamelalbum The World Won't Listen na te spelen en riep
vervolgens via posters en flyers 'de verlegenen, de ontevredenen en de
narcisten' op om te komen schitteren op het karaoke-podium. Zestig zangers, de
een nog minder getalenteerd dan de ander, gaven aan die oproep gehoor. Uit het
aanbod stelde Collins een compilatie samen die exact de volgorde van de
originele plaat uit 1987 volgt.

Het is een onvergetelijke ervaring om de jonge Colombianen in perfect
Manchester-Engels "Panic on the Streets of Londen" te horen zingen. De new
wave-mode uit de jaren tachtig blijkt bij de deelnemers nog altijd geliefd -
zwartomrande ogen en piekerige Cure-kapsels voeren de boventoon. Het contrast
met de kitscherige achtergrond, waar wall posters van zonsondergangen en
mediterrane stranden zijn opgehangen, kon haast niet groter zijn. Allemaal geven
de deelnemers zich met hart en ziel over aan de teksten over eenzaamheid en
liefdesverdriet. En bijna allemaal falen ze hopeloos. De beelden zijn mooi en
kwellend tegelijk.

Zelf is Collins nog steeds idolaat van de Britse band. "Ik denk minstens twintig
keer per dag aan The Smiths", geeft hij toe. "Tijdens het Thatcher-tijdperk
speelden ze een essentiële rol in mijn leven. Dat was zo'n afschuwelijke tijd om
in op te groeien. The Smiths boden een manier om te ontsnappen. Ze creëerden een
complete wereld die je kon binnengaan. De teksten spraken direct over je eigen
ervaringen, over het gevoel vast te zitten bijvoorbeeld. Ze waren emotioneel,
maar vaak ook erg grappig. Ik ben er nooit helemaal overheen gegroeid.

"Natuurlijk had ik ook een Cure-karaoke kunnen doen, of de impact van U2 in
Afrika kunnen onderzoeken. Maar het bijzondere aan The Smiths is dat hun fans
heel toegewijd zijn. Het lijkt haast een religieuze beweging. En je vindt ze
overal ter wereld. Een van de aspecten die ik met mijn project onder de aandacht
wilde brengen is dat wij zo'n gelimiteerd begrip hebben van andere plekken in de
wereld. Wij associëren Colombia vooral met cocaïne, kidnapping, koffie en salsa.
Door deze video leer je de Colombianen als individuen kennen. Je kunt je met hen
identificeren. Ik wil dat het publiek compleet verliefd op ze wordt."

Vorig jaar heeft Collins de karaoke herhaald in Istanbul, waar zich ook een hele
subcultuur van Smith-fans bleek te bevinden. En ook daar bleek het een gouden
formule om de introverte pubers de longen uit hun lijf te zien zingen. In de
video Dünya Dinlemiyor (2005) maakt vooral de jongen in het Franz Kafka-shirt
indruk, die met een flesje Efes-bier in zijn hand bloedserieus staat te zingen
voor een foto van de Zwitserse Alpen. Hij kent de muziek noot voor noot, heeft
bij iedere drumroffel een eigen danspas. Dit is muziek die grenzeloos is.

Collins: "Het is verbazingwekkend te ontdekken dat deze muziek zo'n reikwijdte
had. De teksten van The Smiths gaan over heel specifieke straten, of over de
regen in Manchester. Daarbij was het een indie-band, die het moest opnemen tegen
al die lelijke mainstream-muziek van Tina Turner en Elton John en Phil Collins."

Phil Collins. Wat heeft hij die naam gehaat. Sinds zijn elfde, toen de drummer
van Genesis echt beroemd werd, is hij er genadeloos mee gepest. "Iedere keer dat
ik mijn naam moest zeggen, toch zeker een keer of vijf per dag, voelde ik me
weer gegeneerd. Tijdens mijn jeugd heb ik mijn naam nooit met mijzelf
geassocieerd. En zelfs als ik nu mijn naam in een krant lees, denk ik dat ze het
niet over mij maar over die ander hebben. Wat ook wel weer zijn voordeel heeft,
want daardoor heb ik mijzelf nooit serieus kunnen nemen."

Dat hij kunstenaar wilde worden, ontdekte Collins pas op latere leeftijd. Hij
studeerde literatuur en film aan de universiteit van Manchester, gaf een tijdje
les in filmtheorie en vertrok op zijn 28ste naar Belfast om aan de universiteit
van Ulster zijn masterstitel in de beeldende kunst te halen. "Van huis uit werd
ik niet veel met kunst geconfronteerd. Je ging niet naar galeries, daar had je
het lef niet voor. Als je zei: ik wil schilder worden, of dichter, was dat iets
lachwekkends. In veel kringen is dat nog steeds zo. Dat ik nu kunst mag maken,
zie ik als een voorrecht. De meeste mensen moeten hun brood op een vervelendere
wijze verdienen.

"Ik ben het fundamenteel oneens met de zogenaamde verheven positie die kunst
inneemt. Er is niets esoterisch aan het artistieke proces. Voor mij biedt kunst
de mogelijkheid om discussies te voeren die je op andere plekken, zoals film of
televisie, niet kwijt kunt. Te vaak vervreemdt kunst zich van het alledaagse
leven. In mijn werk draait het daarom altijd om het contact met mensen."

Opvallend is dat Collins' interesse daarbij steevast uitgaat naar mensen die
leven in gebieden die worden geteisterd door conflicten. Gewone mensen, in
ongewone omstandigheden. Zijn eerste video, How to Make a Refugee (1999), maakte
hij op de grens van Macedonië en Kosovo. De film gaat over de gênante manier
waarop de media een jonge Albanees uit Kosovo interviewen. Latere reizen
brachten de kunstenaar in Bagdad, waar hij in navolging van Andy Warhol een
serie Screentests (2002) maakte, in San Sebastian, op Ground Zero in New York en
in Ramallah. In de Palestijnse stad organiseerde Collins een acht uur lange
dansmarathon, waarbij de plaatselijke bevolking zich tegen betaling kon uitleven
op westerse popmuziek.

"Ik ben altijd op zoek naar plekken die me op politiek gebied interesseren.
Meestal zijn dat landen waar Groot-Brittannië zich mee bemoeit, waar het bommen
gooit of waaraan het financiële steun verleent. Ik vind het compleet crimineel
dat mijn land betrokken is bij de bezetting van Irak. Dus als ik naar zo'n plek
ga, is dat omdat ik uit Groot-Brittannië kom en omdat ik wil zien wat mijn land
daar aanricht. Ik snap niet dat er niet meer mensen naar Bagdad komen, om te
kijken of ze het daarmee eens zijn."

Collins ontkent dat hij zo langzamerhand de rol van oorlogsverslaggever aan het
spelen is. "Ik stel een ander soort vragen dan de journalistiek. Ook
oorlogsverslaggevers hebben hun eigen agenda en hun eigen belangen. Die zullen
de wereld niet vertellen dat ze in een vijfsterrenhotel slapen. Ze tonen maar
een heel klein deel van de werkelijkheid - het deel dat in hun verhaal past."

Maar hoe komt hij vervolgens op het bizarre idee om voor zijn film They Shoot
Horses (2004) jonge Palestijnen een werkdag lang op Joy Division en Britney
Spears te laten dansen "Als dat een bizar idee is, zou het dat niet moeten
zijn", reageert Collins getergd. "Want ook in Ramallah gaat de jeugd iedere dag
naar de disco. Dus als wij niet weten dat Palestijnen drinken, bars hebben en
weten wie Beyoncé is, dan is de meest voor de hand liggende vraag: wat is er nog
meer buiten beeld gehouden"

Collins heeft er met They Shoot Horses bewust voor gekozen de politieke situatie
buiten zijn film te laten. Al dringt de dagelijkse realiteit zich af en toe toch
op als de stroom uitvalt of een nabije moskee oproept tot het middaggebed. "Het
is natuurlijk een nogal buitensporig voorstel om naar een plek te gaan waar
zoveel onrecht is, een plaats doordrenkt met verdriet, en daar zoiets
oppervlakkigs als een dansmarathon te organiseren. En om die film vol dansende
Palestijnen vervolgens te laten zien in musea in Europa en Amerika. Dat is
wreed. Dat is exploitatie."

De kunstenaar zucht nog eens diep, wrijft in zijn ogen en zegt dan dat-ie nu
echt in een delirium begint te raken. "Ik moet naar bed." Ten afscheid beloof ik
hem dat ik 's avonds mijn Smiths-platen onder het stof vandaan zal halen. "Goed
zo", zegt hij terwijl hij zich in zijn ribfluwelen jas hijst. "Een dag zonder
Morrissey is een dag niet geleefd."

'Ik zie mijzelf niet als een weldoener'

'Ik ben nog steeds verliefd op Morrissey'

Videostill uit 'El mundo no escuchará' (2004)

Phil Collins

LOAD-DATE: February 3, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              126 of 130 DOCUMENTS



                                NRC Handelsblad

                                February 1, 2006

Uitzonderlijke stap van justitie'Er heerst een nieuwe rechtspolitieke wind';
Moordzaak

BYLINE: Joke Mat

SECTION: Binnenland; Pg. 2

LENGTH: 998 words

DATELINE: Rotterdam, 1 Febr.


Het openbaar ministerie gaat een nieuw onderzoek doen naar de Deventer
moordzaak, na  "signalen uit de samenleving" dat de veroordeelde Ernest Louwes
onschuldig is.

Maurice de Hond, opiniepeiler, heeft een nieuwe dader gevonden voor een moord
uit 1999. Waarom zou het openbaar ministerie (OM), dat met succes een andere
verdachte heeft vervolgd, zich daar iets van aantrekken Toch gebeurt dat.
Gisteren maakte het OM bekend een 'oriënterend vooronderzoek' te beginnen naar
de Deventer moordzaak, een moord op een rijke weduwe waarvoor fiscaal jurist
Ernest Louwes een gevangenisstraf van twaalf jaar uitzit. "Zeer uitzonderlijk",
erkent een OM-woordvoerder. Aanleiding, zegt hij, was een gesprek van Maurice de
Hond en het materiaal over de zaak dat deze het College van Procureurs-Generaal,
de top van het OM, heeft overlegd. "Het College neemt signalen uit de
samenleving serieus als het lijkt te gaan om nieuwe feiten."

De ongebruikelijke stap - dit soort onderzoek vindt normaal alleen plaats nadat
de Hoge Raad een zaak heeft heropend - moet worden gezien tegen de achtergrond
van de Schiedammer parkmoord, waarvoor een onschuldige man vier jaar vastzat.
Vorig jaar veegde de commissie-Posthumus de vloer aan met het justitiële
onderzoek naar deze moord. De Tweede Kamer beslist komende week of er een
opvolger van die commissie komt die op verzoek van 'professionele betrokkenen'
afgesloten strafzaken gaat evalueren. Wetenschappers, getuige-deskundigen,
politiemensen of forensisch onderzoekers zullen dergelijke zaken kunnen
aanmelden. Níet gewone burgers als Maurice de Hond, die zich met de zaak is gaan
bezighouden omdat hij "niet tegen onrecht kan". Maar hij was niet de enige die
om nieuw onderzoek heeft gevraagd, zegt het OM. Ook hoogleraar rechtspsychologie
Peter van Koppen heeft dat gedaan.

In de Schiedammer parkmoord was de politie herhaaldelijk getipt over - achteraf
gezien - de echte dader. Volgens Maurice de Hond heeft zich in de Deventer
moordzaak iets soortgelijks voorgedaan en is niet Ernest Louwes, maar de
klusjesman van de weduwe de dader. Hij zou een verzamelaar zijn van messen als
die waarmee de moord is gepleegd en zijn alibi zou niet kloppen. Vindt De Hond
het niet wat ver gaan om als gewone burger iemand - de klusjesman - te
beschuldigen van moord De Hond: "Ik wil dat ook liever niet doen. Maar dan had
justitie moeten doen wat ze moet doen."

Hoewel de klusjesman een paar keer is verhoord, kwam de verdenking al gauw te
liggen bij Louwes, haar fiscaal jurist. Hij was de laatste die haar heeft
gesproken, een kort telefoontje vanuit de auto op de avond van de moord. Hij was
ook haar executeur-testamentair en beoogd voorzitter van een stichting die haar
vermogen zou gaan beheren. Een geurproef wees uit dat zijn geur aanwezig was op
een mes dat werd gevonden en dat de politie beschouwde als het moordwapen. Dit
bewijs verviel toen uit DNA-onderzoek bleek dat zich op het gevonden mes geen
DNA van het slachtoffer bevond.

Maar na herziening van de zaak werd Louwes toch opnieuw veroordeeld, op grond
van DNA-sporen die onderzoekers van het Nederlands Forensisch Instituut van hem
hadden gevonden op de blouse van het slachtoffer.

Maurice de Hond zegt zijn verdenkingen te baseren op het strafdossier en op
particulier onderzoek. Hiervoor werkt hij samen met de oud-politiemensen Paalman
en De Roy van Zuidewijn, die zijn ontslagen wegens kritiek op het onderzoek naar
de vuurwerkramp in Enschede. Echt nieuw is volgens De Hond alleen de bevinding
dat het handschrift op twee anonieme briefjes overeenkomt met het die van de
vriendin van de 'andere verdachte'. Verder was alles bekend; politie en justitie
hebben er alleen nooit wat mee gedaan. Is het dan niet onwaarschijnlijk dat het
OM op grond van de stukken van De Hond, wél nieuwe feiten vindt De
OM-woordvoerder: "Het behoort tot de taak van het OM om het toch opnieuw te
bekijken." Advocaat G.J. Knoops van Ernest Louwes hierover: "Ik denk dat de
Schiedammer Parkmoord een nieuwe rechtspolitieke wind heeft doen waaien binnen
justitie en dit een belangrijke factor is voor de start van dit nieuwe
onderzoek."

Het nieuwe onderzoek wordt verricht in opdracht van de hoofdofficier
Zwolle/Lelystad en zal naar verwachting enkele weken duren. De uitkomst kan zijn
dat het OM geen nieuwe feiten tegenkomt; dan gebeurt er niets. Ziet het OM wel
nieuwe feiten, dan kan er een nieuw strafrechtelijk onderzoek volgen of de zaak
kan worden voorgelegd aan de nieuwe 'commissie-Posthumus'. Maar daarmee is de
zaak nog niet heropend. Dat kan alleen gebeuren als als de Hoge Raad een nieuw
herzieningsverzoek honoreert. Daarvoor zijn harde, nieuwe feiten nodig, waarover
de rechtbank ten tijde van de behandeling van de zaak nog niet beschikte. Knoops
heeft hiertoe gevraagd om een second opinion van een Engels laboratorium over
het DNA-onderzoek op grond waarvan Louwes is veroordeeld. Het OM werkt daaraan
mee.

Chronologie van Deventer moordzaak25 september 1999 - Het lichaam van mevrouw
Jacqueline Wittenberg (60) wordt gevonden in haar huis in Deventer. 19 november
1999 - De politie arresteert fiscaal jurist Ernest Louwes, de dan 46-jarige
belastingadviseur van de weduwe. 9 maart 2000 - De rechtbank van Zwolle spreekt
Louwes vrij 22 december 2000 - Het hof van Arnhem veroordeelt Ernest Louwes in
hoger beroep tot twaalf jaar cel. 1 juli 2003 - De Hoge Raad bepaalt dat de zaak
moet worden heropend. Nieuw DNA-onderzoek heeft aangetoond dat op het mes
waarmee volgens de politie de moord is gepleegd, DNA-sporen van het slachtoffer
ontbreken. 9 februari 2004 - Het hof van Den Bosch veroordeelt Louwes opnieuw
tot twaalf jaar cel. Bij nieuw DNA-onderzoek zijn sporen van zijn DNA
aangetroffen op de blouse van het slachtoffer 22 februari 2005 - De Hoge Raad
bekrachtigt het vonnis van het hof van Den Bosch. 31 januari 2006 - Het Om
kondigt een oriënterend vooronderzoek aan op basis van onderzoek van
opiniepeiler Maurice de Hond. Ook hoogleraar Peter van Koppen vroeg het OM nieuw
onderzoek te doen.

LOAD-DATE: February 1, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              127 of 130 DOCUMENTS



                                NRC Handelsblad

                                January 28, 2006

Ik verdien een plek in de geschiedenisboeken;
Minister Hoogervorst over het nieuwe zorgstelsel

BYLINE: Egbert Kalse

SECTION: Zaterdags Bijvoegsel; Pg. 37

LENGTH: 2428 words


Het nieuwe zorgstelsel is een maand oud. Werknemers hebben eenonherkenbaar
loonstrookje. Minister Hoogervorst (Volksgezondheid, VVD),verantwoordelijk voor
het nieuwe stelsel, verwacht nog meer problemen. Maarook die zullen
administratief zijn, niet sociaal.

Toen minister Hoogervorst van Volksgezondheid zijn nieuwste loonstrookjeop de
deurmat aantrof, sloeg de schrik even toe, erkent hij op zijnwerkkamer in Den
Haag. Dat zag er lelijk uit. Een achteruitgang van 700euro per maand.
Hoogervorst, door zijn nieuwe zorgstelselmede-verantwoordelijk voor de complete
verbouwing van de nieuwe loonstrook,bleek zich niet gerealiseerd te hebben hoe
de auto van de zaak zijnnetto-inkomen zou wijzigen.

De schrik was van korte duur. De strop bleek grotendeels schijn,veroorzaakt door
een andere fiscale benadering van zijn dienstauto. Diestaat voortaan op de
loonstrook en hoeft niet meer aan het eind van hetjaar bij de
loonbelastingaangifte te worden verrekend.

Zo is het waarschijnlijk heel wat Nederlanders vergaan dezer dagen,denkt de
minister. 'We hebben alles van tevoren voorspeld. Maar voor velenkomt de
loonstrook toch als een verrassing.' De voormalig particulierverzekerden
bijvoorbeeld, zagen in december al dat hun zorgpremie lageruitviel. Maar dat
zijn velen al weer vergeten als ze hun nieuweloonstrookje van januari onder ogen
krijgen, zegt Hoogervorst. Daarop ziende meesten juist dat de werkgeversbijdrage
is weggevallen. 'Mensen zijnaltijd geneigd het negatieve effect sterker waar te
nemen', zegt debewindsman. Nooit, benadrukt hij keer op keer, heeft hij
inkomensgarantiesgegeven. 'Maar over het algemeen gaat de koopkracht van
Nederlanders er opvooruit.' Een paar groepen hebben het nakijken. 'Een jonge
particulierverzekerde die in het verleden een hele lage premie had dank zij zijn
goedegezondheid en zijn leeftijd, die gaat er op korte termijn gewoon
opachteruit. Want hij verliest zijn premiekorting. Ook tweeverdieners,waarbij
een van de twee partners heel goedkoop via het ziekenfondsverzekerd was, gaan er
op achteruit. Dit gaat op voor mij en mijn vrouw.'Maar over het algemeen, zegt
Hoogervorst, valt het voor de mensen allemaalmee.

Het afgelopen jaar is een heel spannende tijd geweest, zegt hij. Hijrealiseert
zich als geen ander dat aller ogen deze weken op hem gerichtzijn en voelt er dan
ook weinig voor om alweer verder te denken over nieuwemanieren om de kosten in
de zorg beheersbaar te houden. Vragen over hogerepremies voor rokers of mensen
die anderszins ongezond leven wimpelt hijnors af. Tegelijkertijd zegt hij dat
volgens hem de discussie in detoekomst juist daar over zal gaan. 'De invoering
van het nieuwe zorgstelselis op alle fronten een politiek risico geweest en we
zijn nu pashalverwege', zegt hij. 'Ik ga in dit stadium niet over nieuwe
politiekeissues beginnen. Zeker niet zolang ik nog middenin dit traject zit.'

Wat hem het meest heeft verbaasd, is het aantal overstappers. 'Hetaantal mensen
dat voor een andere zorgverzekeraar kiest, is groter daniedereen had verwacht.
Dit komt vooral door het grote aanbod vancollectieve contracten.' Niks geen
keuze-moeheid of keuze-stress dus, zegtde bewindsman tevreden. 'Het
kostenbewustzijn van Nederlanders is enormtoegenomen en dat is een grote winst.'

De gekste collectiviteiten schieten als paddestoelen uit de grond.Mensen sluiten
zich aan bij creatief bedachte groepsverbanden om maarkorting bij verzekeraars
af te dwingen. Het gevaar bestaat dat deindividuele verzekerden 'opdraaien' voor
de massaal bedongen kortingen.

Hoe groot is dat risico

'Dat kan ik lastig inschatten. Pas over een paar maanden zal duidelijkzijn
hoeveel mensen verzekerd zijn en tegen welke premies. Ik heb welgewaarschuwd
voor de situatie dat iedereen de maximale tien procent kortingkrijgt, behalve de
zielige individuele verzekerde die zich niet bij eencollectief heeft
aangesloten. Ik geloof alleen niet dat er overal tienprocent korting is gegeven.
En ten tweede staan veel collectieven open voorindividuen die ook niet tot de
werknemerskring behoren.'

Maar wie is er nou zo onverstandig om zich individueel te verzekeren alsdie
collectieve contracten een korting bieden

'Nou, dat weet ik niet... mijn moeder'

Dan had u haar daar toch voor moeten behoeden. Zit zij niet in een ofander
pensioencollectief

'Oh ja, verdomd, ik geloof dat ze dat inderdaad doet. Maar als iedereenzijn weg
weet te vinden, is het probleem dus ook niet zo groot.'

En wie betaalt dan die korting op de premies Dat moet toch ergensvandaan komen

'Dat weet ik niet. Ik weet wel dat als het wordt afgeschoven op deindividuele
verzekerden, ik dat niet zomaar laat passeren. Ik heb ookgezegd: ik ga pas
maatregelen nemen als het allemaal duidelijk is, duseventueel volgend jaar. Nu
is het te vroeg.'

Is het risico dan niet dat de premies volgend jaar enorm stijgen, omdatdie
kortingen dit jaar niet gecompenseerd worden ZorgverzekeraarsNederland heeft al
gezegd een premiestijging van achttien procent teverwachten tot circa honderd
euro per maand.

'Dat kun je nog niet zeggen. Het is ook om wanhopig van te worden. Eerstis men
bang voor te hoge premies en krijg ik daar kritiek op. Nu zou depremie te laag
zijn met al die kortingen en is het weer een ramp. Wat moetik daar nou op zeggen
De kritieken zijn af en toe zo vreselijkinconsistent, maar daar ben ik inmiddels
wel aan gewend!'

Het is waar, erkent Hoogervorst, dat op de nieuwe zorgmarkt bijna alleenprijzen
de aandacht trekken. De kwaliteit van de zorg speelt nog helemaalgeen rol nu de
concurrentie tussen zorgverzekeraars is toegenomen en zijbeter hun best moeten
doen om klanten te binden. En om kwaliteit was hetHoogervorst toch zeker ook te
doen. 'Bij de keuzes die mensen maken, gaathet nu inderdaad primair om de
prijzen. Dat komt doordat we nog geeninzicht hebben in de kwaliteit van de zorg.
Maar dat wordt prioriteitnummer één de komende jaren.'

De minister heeft op dat gebied hoge verwachtingen vanpatiëntenorganisaties en
verzekeraars. 'Hopelijk gaan zij contractensluiten met zorgverleners die zich
met hun goede kwaliteit onderscheiden.'Hoogervorst vindt het al heel wat dat
verzekeraars al zo fel op prijsconcurreren. 'We hebben hiermee echt een
hypermodern systeem van socialezekerheid in de zorg. Dit concept - met aan de
ene kant traditionelesociale bescherming en aan de andere kant echte
marktwerking tussenverzekeraars - bestaat nog nergens in Europa. Mijn ambtenaren
reizen af enaan naar Berlijn, er is daar veel belangstelling voor.'

Niet alleen het aantal overstappers overtreft Hoogervorstsverwachtingen. 'Wie
had vorig jaar nou verwacht, dat er specialeaanbiedingen zouden komen voor
groepen die de verzekeraars vroeger lieverkwijt dan rijk waren, zoals de
speciale diabetes-polis. Die patiëntenworden nu echt voor vol aangezien.'

Een echt vrije markt is de zorg niet. Volgens de liberaal Hoogervorstis de
nieuwe zorgmarkt 'nog steeds vrij zwaar gereguleerd'. Maar: 'Ikgeloof dat we
voor dit moment wel genoeg hooi op onze vork genomen hebben.Als je me vraagt of
we dit jaar de markt helemaal gaan vrijgeven, is hetantwoord nee.'

Verdient Hoogervorsts prestatie een plek in de geschiedenisboekjes'Nou, wel in
de Nederlandse in elk geval', zegt hij lachend. Toch zijn erinmiddels al
problemen gerezen met de nieuwe zorgverzekeringswet. Zo zijngrote groepen in het
buitenland gevestigde Nederlanders in opstand gekomentegen de in hun ogen
extreem gestegen premies. Zij moeten meer gaanbetalen, terwijl ze er minder zorg
voor terug krijgen. Zij moeten zich vanHoogervorst wenden tot het plaatselijke
ziekenfonds voor hunbasisverzekering en zijn daar 850 euro aan kwijt. Veel
Nederlanders in hetbuitenland willen dat niet en eisen voortzetting van hun oude
Nederlandseparticuliere polis. Die vergoedde hun zorgkosten in het buitenland
immersaltijd ruimhartig, terwijl het lokale ziekenfonds dat naar hun zeggen
nietdoet. Hoogervorst: 'De mensen om wie het gaat staan echt niet in de
kou.Europese regelgeving beschermt ze. Nederlanders die al langer bij
hetziekenfonds in het buitenland verzekerd zijn, hebben nooit oververgoedingen
geklaagd.'

De Kamer kreeg van de minister van Volksgezondheid de toezegging dat
hijverzekeraars erop zou aanspreken dat zij deze emigranten een aanbod
zoudendoen voor een aanvullende verzekering (bovenop de ziekenfondsverzekeringin
hun gastland), zodat zij voor dezelfde zorg verzekerd zouden kunnenblijven als
in 2005 en tegen redelijke prijs. De verzekeraars lieten ditechter na, en kregen
een rechtszaak van gepensioneerden uit Spanje aan hunbroek. De rechter oordeelde
deze week in hun nadeel en zei de duurdereaanvullende polissen die verzekeraars
aanbieden acceptabel te vinden.Hoogervorst wil er niet te veel over kwijt, 'ik
ga er niet over, het is eenzaak tussen verzekerden en verzekeraars', zegt hij.
'Maar ik heb gemerktdat de Kamer het zeer billijk vond dat tegenover een recht
op zorg ook debetaling van een premie staat. De vraag is: wat biedt de
zorgverzekeraaraan en tegen welke prijs De rechter heeft daar over gezegd dat
deaanbiedingen van de verzekeraars wel aanvaardbaar zijn.'

Hoogervorst denkt dat de rechtszaak van deze week nog een vervolg zalkrijgen. Zo
overwegen de buitenlandse gepensioneerden nu de staat aan teklagen wegens de
hoge ziektekosten. Hoogervorst heeft op zichzelf begripvoor de boosheid van de
'pensionados': 'Ze zijn zich rot geschrokken, mededoordat de communicatie niet
goed is gelopen, dat geef ik zonder meer toe.Dus ik begrijp wel dat men niet
tevreden is. Maar om nou te zeggen dat demensen daar lopen te verkommeren, dat
is echt niet het geval. Ik heb hetgevoel dat we die mensen uiteindelijk een heel
fatsoenlijke socialebescherming bieden.' Over de rechtszaak tegen de staat doet
hij dan ooklaconiek: 'Ach, men kan het altijd proberen, maar ik verwacht er niet
veelvan.'

Een ander risico, waar met name de oppositie en de ziekenhuizen voorwaarschuwen,
is de mogelijke explosieve groei van het aantal onverzekerden. Hoogervorst vindt
die vrees onzin: 'In een stelsel waar niemand geweigerdkan worden omdat alle
verzekeraars een acceptatieplicht hebben, kan hetprobleem van onverzekerd zijn
nooit Amerikaanse proporties aannemen.'

Daklozen en psychiatrische patiënten die voorheen automatisch verzekerdwaren,
moeten nu zelf initiatief nemen om een verzekering af te sluiten.U vreest niet
dat zij dat nalaten en straks onverzekerd rondlopen

'Dat zijn groepen die in het algemeen al zwaar in hethulpverleningscircuit
zitten en waarvoor het niet zo ingewikkeld hoeft tezijn. Als zo iemand toch
onverzekerd is en alsnog ziekenhuiszorg nodigheeft, kan-ie zich op dat moment
verzekeren. Dat is niet het echteprobleem. Die groep groeit wel, maar niet met
twintig procent per jaar.'

Wat vindt u aanvaardbaar Er zijn nu 250.000 onverzekerden. Dat is tochal veel

'Ja, maar dat is de totale groep onverzekerden. Daar zitten ookmiljonairs en
illegalen bij. In eerste instantie gaat het aantalonverzekerden omlaag. Iedereen
die nu verzekerd is, behoudt de eerstemaanden automatisch zijn oude verzekering.
En degenen die nu nog nietverzekerd zijn, hebben voor het eerst van hun leven
een verzekeringsplicht.Daarvan zal een groot aantal zich aanmelden omdat ze geen
boete willen. Danresten twee problemen: de maatschappelijk zwakkeren die niet in
staat zijnzelf hun administratie te voeren. Die zullen door gemeentes
enhulpverlenende instanties bij de hand worden genomen, dus dat explodeertniet
zomaar.

'Wat een groter probleem kan zijn, is dat het aantal wanbetalers doorde hogere
premie kan toenemen. Zeker de groep die van de ene naar de andereverzekeraar
hopt zonder te betalen, moeten we goed in de gaten gaan houden.Gemeenten kunnen
daar bovenop gaan zitten en beslag leggen op een deel vanhet inkomen. Ik zie wel
dat die groep kan groeien, maar hoe groot die zalworden, geen idee.'

Maar ziekenhuizen en huisartsen hebben al aangekondigd onverzekerdeneerder zorg
te weigeren, omdat verzekeraars onder druk van de felleconcurrentie minder
coulant zijn met het vergoeden van hun kosten.

'Het was al zo dat ziekenhuizen niet alles vergoed kregen. Mensen moetenzich nu
identificeren zodat het ziekenhuis weet of iemand verzekerd is ofniet.
Vervolgens moet de arts zelf een inschatting maken. Als de
patiëntniet-uitstelbare zorg nodig heeft, moet hij die krijgen. Verzekerd of
niet.Maar iemand die onverzekerd is en een nieuwe heup nodig heeft, hoort dearts
te weigeren totdat de patiënt een verzekering heeft geregeld.'

Artsen willen toch niemand zorg onthouden

'Mensen gratis helpen, dat kan natuurlijk ook. Maar als ziekenhuizen dekosten
vergoed willen krijgen, moeten ze daar terughoudend in zijn. Voorde
kostendekking van de echte noodgevallen overweeg ik een waarborgfondsin te
stellen. Maar uiteindelijk betalen alle Nederlandse verzekerden meeaan zo'n
waarborgfonds. Het klinkt allemaal erg sociaal en buitengewoonbarmhartig en
vrijgevig om onverzekerden onbeperkte zorg te bieden, maarhet komt wel allemaal
van de gewone burger die netjes zijn premie betaalt.Dus daar ben ik heel zuinig
mee.'

Komt de verantwoordelijkheid voor de behandeling van onverzekerdendaarmee niet
te eenzijdig bij de ziekenhuizen te liggen

'Dan moeten ziekenhuizen onverzekerden die zich bij de balie melden ermaar op
wijzen dat zij zich meteen even telefonisch moeten aanmelden bijeen verzekeraar
voor een polis. De verzekeraar moet iedereen accepteren.Wij bieden fantastische
garanties in deze wet, met die acceptatieplicht,en we moeten slecht gedrag niet
gaan belonen. Mensen moeten zich zo netjesmogelijk gedragen. Als artsen maar
lukraak zorg gaan verlenen zonder tekijken of patiënten wel verzekerd zijn, dan
loopt het uit de hand. Mensenmoeten weten: onverzekerd zijn heeft
consequenties.'

Ligt u wel eens wakker van het zorgstelsel

'Het is een vreselijk zware tijd geweest. Als ik aan mijn Europesecollega's
vertel wat ik aan het doen ben, dat ik voor zestien miljoenNederlanders de
verzekeringspolis aan het veranderen ben en dat ze allemaaleen ander
loonstrookje krijgen en andere premie gaan betalen...'

Dan denken ze dat u politieke zelfmoord aan het plegen bent

'Nou, dat niet, maar het is wel hun indruk dat het een enorme operatieis. Toen
ik er aan begon, was ik er niet zeker van dat het allemaal zougaan lukken. Ik
wist wel dat het heel moeilijk gingen worden, maar het isme uiteindelijk
meegevallen.'

De gekste collectiviteitenschieten als paddestoelen uit de grond

Minister Hoogervorst van Volksgezondheid: 'Het is omwanhopig van te worden.
Eerst is men bang voor te hoge premies en krijg ikdaar kritiek op. Nu zou de
premie te laag zijn met al die kortingen en isdat weer een ramp. Wat moet ik
daar nou op zeggen'

LOAD-DATE: January 28, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              128 of 130 DOCUMENTS



                                NRC Handelsblad

                                January 6, 2006

Meer dan massamoordenaars;
Het onverwerkte verleden van het wereldcommunisme

BYLINE: Ido de Haan

SECTION: Boeken; Pg. 32

LENGTH: 1671 words


In een nieuwe, mondiale geschiedenis van het communisme wordt keihard afgerekend
met deze leer. Of niet

'Het kost weinig moeite om een geschiedenis van de communistische beweging te
schrijven enkel bestaand uit massamoord en terreur', zo besluit Erik van Ree na
bijna vijfhonderd pagina's vol moord en doodslag in naam van de wereldrevolutie.
Verrassend is dan de zin die daarop volgt: 'Maar dat zou de waarheid ernstig
geweld aandoen.'

Anders dan de nazistische genocide, diende de communistische terreur volgens Van
Ree slechts om politieke vijanden de mond te snoeren. Stalin zou het voorstel om
een vijandelijke klasse volledig te elimineren afgedaan hebben als
'kinderachtige overdrijving'. Het zou evenwel een vergissing zijn te denken dat
Stalin daartoe kwam uit rechtschapenheid. Communisten hadden volgens Van Ree
geen last van morele overwegingen: ze dachten simpelweg niet in termen van goed
en kwaad, maar keken uitsluitend naar het nut voor de communistische zaak, ook
als dat ten koste ging van vele miljoenen slachtoffers.

Van Rees geschiedenis van het communisme is een grondige afrekening met een
beweging van 'door machtshonger gedreven romantici, dichtende massamoordenaars
en cynische fanatici, bureaucraten en ja-knikkers die droomden van de grote
utopie'. Daarbij heeft hij zich beperkt tot de plaatsen en tijden waarin het
communisme een macht van betekenis vormde, als heersend regime of als
staatsondermijnende verzetsbeweging. Landen als de Verenigde Staten, het
Verenigd Koninkrijk of Nederland, waar het communisme vrijwel geen voet aan de
grond kreeg, slaat Van Ree over. Nog altijd waaiert zijn betoog zeer breed uit.
Van Ree presenteert op virtuoze wijze een daadwerkelijk mondiale geschiedenis
van het communisme. Van Mongolië tot Peru, van West-Bengalen tot Moldavië: elke
plaats waar de wereldrevolutie zich heeft gemanifesteerd krijgt een beurt.

In het eerste deel schetst Van Ree het verhaal van de marxistische beweging die
ten grondslag lag aan de Russische revolutie, de repressie onder Lenin en
Stalin, en de al gauw vastlopende pogingen om een internationale revolutie onder
leiding van de Sovjet-Unie vorm te geven. Van Ree ziet een keerpunt in 1941 met
de Duitse invasie, maar vooral met de beëindiging van de internationale
samenwerking van communistische partijen in de Comintern. Na het mislukken van
de communistische strijd die landsgrenzen moest overstijgen, veranderde de
wereldrevolutie in een gevecht tussen nationale staten om de internationale
hegemonie.

Zo werd volgens Van Ree na de val van Duitsland onder de hoede van het Rode
Leger de expansie van het communisme ingezet. Stalins aanvankelijke eerbiediging
van parlementaire vormen in de landen van Oost-Europa was slechts een dekmantel
voor een machtsgreep waarin achtereenvolgens de andere partijen, de
departementen van Binnenlandse Zaken, Defensie en Justitie, en economische
sleutelsectoren onder controle van de communistische partij kwamen. De
staatsgrepen werden ten slotte afgezegend met gemanipuleerde verkiezingen,
waarin de nieuwe machthebbers zich gesteund wisten door 99,72 procent van de
kiezers.

Ondertussen kreeg de wereldrevolutie ook voet aan de grond in China. Maar van
één communistische beweging bleek geen sprake, toen Mao niet bereid was
Chroestjov te volgen in de kritiek op de stalinistische persoonlijkheidscultus.
Integendeel: Mao had zich juist laten installeren als Grote Leider, Grote Leraar
en Grote Stuurman, die zijn land met de 'grote sprong voorwaarts' vastberaden in
de afgrond stuurde. Tegelijkertijd ontstonden ook elders in Azië en
Latijns-Amerika communistische bewegingen, die met name in Vietnam en Cuba
succes hadden. In Europa leidde de destalinisatie tot tekenen van desintegratie
in het communistische blok, met opstanden in Oost-Duitsland en Hongarije en de
definitieve breuk tussen de Sovjet-Unie en het regime van Tito in Joegoslavië.
Het gevolg was dat hoe verder de wereldrevolutie om zich heen greep, hoe minder
samenhang daarin was te bespeuren.

Ondanks een laatste opflakkering in de gedekoloniseerde Afrikaanse staten
Angola, Mozambique en Ethiopië, raakte de communistische beweging in de jaren
zestig overal in het defensief. Mao reageerde daarop met een vlucht naar voren
in de Culturele Revolutie. Brezjnev koos een conservatieve strategie door de
verworvenheden van het partijkader veilig te stellen en de rest van de bevolking
af te kopen. Maar beide grootmachten bleken halverwege de jaren zeventig door en
door verrot. Het Sovjet-blok stortte in onder druk van Reagans herneming van de
Koude Oorlog, terwijl China zich met de dood van Mao ontdeed van zijn
ideologische erfenis. Van Ree geeft zo een overzicht van een verloren wereld,
waar Cuba, Noord-Korea, Moldavië en West-Bengalen de laatste bastions van het
communisme vormen, en de maoïstische fakkel alleen nog brandend wordt gehouden
door guerilleros in Nepal en de 'narco-communisten' in Colombia en Peru.

Van Ree vertelt zijn verhaal met een scherp oog voor details. Stalins
rechterhand Lavrenti Beria omschrijft hij als 'een in een lange jas gehesen zak
vet', die zich vergreep aan honderden vrouwen en een even minutieus verslag
bijhield van zijn operabezoeken als van de honderdduizenden slachtoffers die hij
liet deporteren. Pol Pot 'was hoffelijk, altijd met een glimlach zonder
gekunsteld te worden', wat nogal contrasteerde met zijn verantwoordelijkheid
voor de moord op miljoenen Cambodjanen. De Roemeense dictator Nicolae Ceausescu
had daarentegen een 'verkrampt gezicht, zure grijns en onzekere oogopslag', wat
hem niet belette zich te laten vereren als 'de Zoon van de Zon, Eik der
Karpathen, Grote Mast, Titaan der Titanen en Toverprins'. Ook de Ethiopische
leider Mengistu oogde in zijn Mao-tuniek en 'met zijn loensende blik en nerveuze
pruilmondje' weinig aantrekkelijk, maar hij was wel charmant, al weerhield hem
dit er in 1977 niet van om de kinderen van zijn politieke tegenstanders aan de
hyena's te voeren. De huidige leider van Noord-Korea, Kim Jong Il, ten slotte,
ziet er 'met zijn norse kop, zonnebril en dreigend samengeknepen mond' uit 'als
een gangster', en hij is 'een lekkerbek, een vrouwengek en een fanatieke fan van
Hollywood-films'. En ook hij stort zijn volk in het verderf in naam van de
Koreaanse variant van het marxisme-leninisme. Zoals Van Ree uiteindelijk
benadrukt, heeft het communisme 'enkele van de grootste monsters uit de
geschiedenis voortgebracht'. Ten onrechte wordt er soms een uitzondering gemaakt
voor Lenin en Trotski, want 'welbeschouwd waren ook zij schoften, leiders van
een politieke knokploeg.'

Het gespierde taalgebruik van Van Ree is meer dan alleen een stijlmiddel om zijn
betoog kracht bij te zetten. De nadruk op de perversiteit van de communistische
leiders is ook een manier om radicaal afstand te nemen van de communistische
erfenis, waar Van Ree als voormalig maoïst rijkelijk mee bedeeld is. Geen spoor
is er in zijn betoog nog te vinden van de marxistische opvatting, dat niet de
poppetjes maar de onpersoonlijke klassenverhoudingen de gang van de geschiedenis
bepalen. Sociaal-economische ontwikkelingen komen slechts ter sprake wanneer
communistische leiders daarin een chaos aanrichtten, wat ze zonder uitzondering
deden. Ook het karakter van de staat, de organisatie van het maatschappelijk
leven of culturele tradities waarin het communisme kon gedijen, komen nauwelijks
aan de orde. Wat ook de omstandigheden zijn, uiteindelijk is het
marxisme-leninisme zelf misdadig.

De sterke nadruk op de kwaadaardigheid van de leer en de leiders van de
wereldrevolutie zorgt ervoor dat Van Ree zijn kernvraag, 'waarom in de
twintigste eeuw tientallen miljoenen mensen van over de hele wereld hun lot
verbonden aan het communisme', niet goed kan beantwoorden. Wat was de morele
aantrekkingskracht van het marxisme Meer dan vier zinnen besteedt Van Ree er
niet aan: het kapitalisme brengt onvermijdelijk misstanden met zich mee en
daarom zullen er altijd mensen zijn die een alternatief zoeken. 'Voor hen die
dit temperament hebben, vormt het marxisme een goudmijn van analyse en
inspiratie. Dat zal wel zo blijven.'

De reden dat Van Ree zo weinig over het morele appèl van het communisme te
zeggen heeft, is wellicht dat hij in het algemeen weinig vertrouwen heeft in de
kracht van de moraal. Zo komt hij tot een uitzonderlijk negatief oordeel over
Gorbatsjov, want die zou door geklungel de Sovjet-Unie hebben verkwanseld. In
plaats van het leger in te zetten, pleitte hij voor democratische hervormingen:
'Zijn tenen krommende frasen over humanisme en menselijke waardigheid bleken
welgemeend', aldus Van Ree. Waar hij eerder nog de destalinisatie zag als een
doorbraak, omdat het communisme zichzelf voor het eerst onderwierp aan 'een
morele kritiek', blijkt hier dat de moraal wordt gewogen en te licht bevonden,
vanwege het gebrek aan politiek nut.

Daarmee komt Van Ree opeens dicht in de buurt van de verontachtzaming van de
moraal die hij de communisten juist verwijt. Hier aangekomen, bekroop mij een
ongemakkelijk gevoel. Is zijn afrekening met het communisme zo hardhandig, omdat
dit een nog niet geheel verwerkt verleden is Wat bijvoorbeeld te denken van de
rol die Van Ree toebedeelt aan het gewone volk Dat speelt slechts de rol van
lijdend voorwerp, maar komt zo nu en dan spontaan tegen het onrecht in opstand -
geheel volgens de romantische verwachtingen die met name maoïsten van het volk
hebben. En waarin verschillen Van Ree's snerende beschrijvingen van de
communistische leiders, met al hun perversiteiten, nu eigenlijk van de aanvallen
op de kleinburgerlijke afwijkingen, waarvoor Marx de toon al had gezet Het voert
te ver Van Ree's Wereldrevolutie te lezen als ironische echo van de
stalinistische showprocessen. Maar dit boek maakt duidelijk dat het communisme
nog niet geheel tot het verleden behoort.

'Lenin en Trotski waren welbeschouwd ook schoften en knokploeg-leiders'

De Noordkoreaanse leiders Kim Il-Sung (r.) en Kim Jong Il, vader en zoon, bij
het Hemelse Meer op de berg Paektu, een kleurtekening op papier uit 1983

LOAD-DATE: January 6, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              129 of 130 DOCUMENTS



                                NRC Handelsblad

                                January 5, 2006

Japans eten bij de Chinees

BYLINE: Willem Offenberg

SECTION: Achterpagina; Pg. 26

LENGTH: 639 words


Het grootste Japanse restaurant ter wereld staat in China. Bij de anti-Japanse
betogingen bleef het wonderwel gespaard.

Bij de entree van Japan Fusion verwelkomt een zestal in kimono gestoken
gastvrouwen het 'hooggeëerde' bezoek met een zangerig 'sayonara'. Vanaf dat
moment verliest de bediening je niet meer uit het oog. Als zeldzame buitenlander
ben je in miljoenenstad Shenzhen, nabij Hongkong, nog altijd een
bezienswaardigheid. De chef gaat voor. Langs een bamboetuintje met kunstmatige
waterval, over hobbelige stenen, door een lange gang met links en rechts
eetnissen; intiem dineren voor twee. Een voorhang met portretten van
kabuki-spelers moet nieuwsgierige blikken weren. Onze gereserveerde plek is in
een van de 130 (!) discreet afgescheiden eetzalen. Langs de muur decoratieve
waaiers, kunstzinnig ingelijste kimono's en een zithoek met antieke houten
stoel, waarin de gast zich eerst gewillig laat fotograferen.

Het echte smikkelen in stijl kan daarna beginnen, aan de teppanyaki, een bar met
meterslange bakplaat waarachter een Chinese met hoge koksmuts plaatsneemt. Ze is
gewapend met twee messcherpe spatels. Behendig schuift ze eerst grote garnalen
en dan vers rundvlees heen en weer, net lang genoeg om het in eigen vet te
smoren. Ze voegt sausjes toe, tussendoor de spatels schonend aan een
dubbelgevouwen doek. Het geluid van ritmisch schrapen, de geuren, de saké, de
hele kookshow, het verhoogt de eetlust en maakt al gauw conversatie overbodig.
Ze wisselt sashimi van rauwe tonijn af met vliesdunne reepjes Kobe-steak, na
schaaldieren en rauwe zalmfilet, op ijssnippers geserveerd, te dippen in soja,
pinda- of sesamzaadolie, gemengd met groene mierikswortel. De zintuigen maken
overuren.

Het aangename met het nuttige verenigend schuift Huang Xue Hua aan voor
bedrijfsinformatie. Ze is vice-voorzitter van de Zhongsen Group, die behalve
Japan Fusion ook hotels exploiteert. De cijfers: op twee verdiepingen, samen
6.000 m2, kunnen duizenden eters terecht aan 2.500 tafels, bediend door een staf
van 400 inclusief zestien managers en chefkoks die wel in Japan zijn opgeleid
maar nauwelijks Japans spreken. Iedereen hier is Chinees.

Terwijl ze groene thee bijschenkt, vertelt ze dat onlangs 50.000 anti-Japanse
betogers door de straten van Shenzhen trokken. Voor Chinezen, die de Japanse
bezetting van zeventig jaar geleden als de dag van gisteren blijven memoreren,
is elk bezoek van premier Koizumi aan het graf van Japanse 'oorlogshelden' een
affront. De woedende betogers marcheerden vlak langs, maar zonder een steen te
werpen. Het geheim, zegt Xue Hua , is de grote populariteit van Japan Fusion.
Met een keuken voor ieders smaak, voor de kleine en de welgevulde beurs. De
prijzen van gerechten variëren van 10 yuan (nog geen euro) tot 6.000 yuan. Niet
alleen de nieuwe rijken van China komen hier basashi (rauw paardenvlees) eten,
de gewone man koopt er voor 20 yuan rijst met varkensvlees. "Nog geen tien jaar
geleden kon je alleen in vijfsterrenhotels Japans eten", zegt ze, "wij maken het
betaalbaar voor een heel grote groep."

Hoe ze de prijzen laag weet te houden "Zalm vormt de vlag op het Japanse menu.
Dagelijks vliegen we 25 stuks van 16 kilo in uit Noorwegen. De relatief lage
prijs zit 'm in de kwantiteit. Maar we maken er geen winst op. Die komt van
andere gerechten." Alle overige vis wordt gevangen in de Noordchinese Zee. Dus
betaalt ze geen Japanse maar Chinese prijzen. En vergeleken met Hongkong is
onroerend goed hier spotgoedkoop.

Xue Hua laat voor vertrek nog even het pronkstuk van Japan Fusion zien: een 22
meter lange teppanyaki, de langste bakplaat ter wereld. Bestemd voor vermelding
in het Guinness Book of Records Nee hoor, daar heeft ze nog nooit van gehoord.

Twee Chinezen en een Chinese kokkin aan de teppanyaki in het Japanse restaurant
in Shenzhen

De bereiding met messcherpe spatels

LOAD-DATE: January 5, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved

                              130 of 130 DOCUMENTS



                                NRC Handelsblad

                                January 3, 2006

Oude liefde roest wél

BYLINE: Arnoud Veilbrief

SECTION: Achterpagina; Pg. 20

LENGTH: 569 words


De DS en de Amazon waren altijd al geliefde klassiekers. Maar de laatste tijd
worden steeds meer oude modellen gekoesterd en op de weg gehouden.

Hij moet haast wel de meest dandyeske bezitter van een Fiat 500 van Nederland
zijn, maar Yvo van Regteren Altena kent er nog een. Roberto Payer, directeur van
het Amsterdamse Hiltonhotel, rijdt ook een 'cinquecento'.

De journalist, die voor zijn pak slechts genoegen neemt met wol van het
Tasmaanse merinoschaap, en de directeur van een van de duurste hotels van
Amsterdam, uitgerekend zij bekennen zich tot de simpelste aller auto's. De Fiat
500, het bolle wagentje dat Italië mobiel heeft gemaakt. Miljoenen zijn ervan
gemaakt, slechts voorzien van het hoognodige, want iedere boer of arbeider moest
hem kunnen betalen.

Voor het gewone volk heeft het autootje allang afgedaan. Maar de elite heeft de
500 met liefde omarmd. Op het eerste gezicht merkwaardig, maar als je om je heen
kijkt, zie je het overal. Terwijl het nouveau riche-plebs rondjakkert in SUV's,
rijden de mensen met smaak rond in oude Volvo's, Mercedessen, Saabs of Peugeots.

Dat is een tamelijk nieuw fenomeen. Op enkele auto's uit de buitencategorie na -
de Rolls Royces, de Bugatti's, de Hispano Suiza's - ging een auto op een kwade
dag gewoon naar de sloop. Dat is sinds een jaar of twintig niet langer
vanzelfsprekend. In een wereld waarin de 'harde gulden' zomaar kan verdwijnen,
waarin aan de lopende band geprivatiseerd en verzelfstandigd wordt, en steden
binnen een generatie compleet van bevolkingssamenstelling kunnen veranderen, in
zo'n wereld is er behoefte aan houvast. En dus herrijst het sportschoenenmerk
Quick uit zijn as, en worden oude auto's gekoesterd als een levende herinnering
aan de tijden van weleer.

Goed, de Volvo Amazon en de Citroën DS waren altijd al geliefde klassiekers.
Maar wat te denken van de wonderbaarlijke wederkomst van de (vierdeurs) Peugeot
504, die weer op de Nederlandse wegen opduikt Na jarenlange verbanning naar
Afrika begon bij sommigen de nostalgie kennelijk te kriebelen, en dus is de
'cinq-cent quatre' weer helemaal terug. Ook erg in op het moment: oude
Mercedessen. Het chroom op de oude 450 SEL's kan niet fel genoeg blinken.

En wat te denken van de prijzen Gezien bij een garage in Wassenaar: een
doodnormale 2CV voor 5.950 euro. Voor een nette Fiat 500 zijn bedragen rond de
4.000 euro geen uitzondering, voor een mooie Mini evenmin. Aan de andere kant
zijn de wat royalere modellen niet veel duurder. Zo hoeft een Peugeot 504 coupé
niet meer te kosten dan de kaalste Ka. Een van de mooiste coupé's ooit gebouwd,
ontworpen door de oude meester Pininfarina.

Daarvan heeft Van Regteren Altena ook nog een exemplaar staan. In de garage, dat
is een voorwaarde voor behoud. Hij citeert een uitspraak van BBC-autojournalist
Jeremy Clarkson over de 504 coupé: "Er zijn mooie auto's en er zijn héle mooie
auto's. Maar het probleem is dat ze sneller in water oplossen dan een
bruistablet."

Grille van de MG-B roadster (1962-1980)

Daf 55 Coupé (1968-1973)

Peugeot 404 (1960-1975, tot 1981 in Argentinië)

Peugeot 504 Coupé (1969-1983)

Peugeot 504 (1968-1983, in Nigeria tot 2003)

Jaguar MK II (1959-1967)

Volkswagen 1300, Kever (1938-1978, in Mexico tot 2003)

Mini (1959-2000)

Volvo 264 (1974-1985)

Volvo Amazon (1956-1970)

Porsche 911 Targa 2.4 (1972-1973)

Mercedes-Benz 280 SE (1968-1970)

Alfa Romeo Giulia (1962-1977)

Detail van een Citroën DS (1955-1975)

Fiat 500 (1957-1973)

LOAD-DATE: January 3, 2006

LANGUAGE: DUTCH; NEDERLANDS

PUBLICATION-TYPE: Krant


                         Copyright  2006 NRC Media B.V.
                              All rights reserved
