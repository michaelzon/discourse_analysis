
                               1 of 109 DOCUMENTS

                                 de Volkskrant

                               December 30, 1999

Verstoord geluk in Bhutan

BYLINE: NOEL VAN BEMMEL

SECTION: Stroom; Pg. 21

LENGTH: 1973 words


Het koninkrijk Bhutan in de Himalaya heeft sinds een halfjaar televisie. Tot
opluchting van de jeugd die graag naar MTV wil kijken en jeans wil dragen. Maar
de ouderen vrezen dat hun eeuwenoude tradities en de soevereiniteit van het land
eraan zullen gaan. Televisie voert de spanning tussen de generaties op.

DE koning van Bhutan vierde de nationale feestdag dit jaar in het oosten van het
land. Samen met zijn vier vrouwen, allen zusters, en een kleurrijke stoet
ministers, ridders en muzikanten trok de populaire Jigme Singye Wangchuck twee
weken geleden de Zwarte Bergen over. Achteraan volgde voor het eerst een
cameraploeg van de Bhutan Broadcasting Service (BBS). Daarmee gaf Bhutan als een
van de laatste landen ter wereld na een jarenlang verbod de strijd tegen
televisie officieel op.

In duizenden huiskamers in de hoofdstad Thimphu werd de sofa tegen de muur
geschoven en het televisiemeubel ertegenover geplaatst. Zo kon er drie dagen na
het feest worden genoten van de eerste beelden van een dansende en
boogschietende koning.

Voor buitenstaanders lijkt Bhutan een vergeten afdeling van Willy Wonka's
chocoladefabriek. De zeshonderdduizend inwoners gaan gekleed in kleurige
tuniekjes, wonen in houten huisjes met blauwe deuren, spreken Dzongkha, eten
doma en melken ieder dag hun jims. De schaarse bezoekers die zij jaarlijks
toelaten in hun koninkrijk, wanen zich in Zwitserland. De lucht is er zuiver, de
wegen zijn een genot, de bossen en rivieren zien er onaangetast uit, en iedere
ingezetene ontvangt gratis onderwijs en gezondheidszorg. Zelfs het nationale
gerecht, gesmolten kaas (met rode pepers), vertoont Zwitserse trekken.

'Het leven hier is goed', stelt ridder Dawa Tshering tevreden vast, 'juist omdat
we de wereld hebben buitengehouden. Dat doen we niet uit onwetendheid, maar uit
slimheid.' De 46-jarige districtsbestuurder zit op de borstwering van het
eeuwenoude kloosterfort waar een mannelijke en vrouwelijke rivier samenkomen.
Zijn lichtgekleurde goh, het traditionele kledingstuk dat iedere man draagt en
dat op een korte badjas lijkt, past bij de scharlakenrode sjaal die bij zijn
rang hoort, net als het zilveren steekzwaard op zijn rechterheup.

'Onze tradities en zelfs deze kleding zijn onze manier om te overleven als
soevereine staat. We zijn een eilandje, ingeklemd tussen China en India. Als wij
onze identiteit opgeven, dan worden we zeker overspoeld door miljoenen Indiers
en Nepalezen op zoek naar een beter bestaan.' Tshering noemt als voorbeeld de
voormalige buurlanden Sikkem en Ladakh die al verdwenen zijn. 'We zijn laat
begonnen met onze modernisering en kunnen daarom leren van andermans fouten.
Anders zijn we double fools.'

De komst van televisie bemoeilijkt deze overlevingsstrategie van Bhutan.
'Jongeren omarmen de westerse cultuur en begrijpen niet waarom zij nog een goh
of een kira (de traditionale wikkelrok voor vrouwen) moeten dragen. Ik hoop dat
zij op school en vooral na een eerste reis door Azie alsnog beseffen dat onze
manier van leven te prefereren is.' Hij wijst op een sloeber die verderop aan
gebedsmolens draait: 'Die man is arm, maar zal nooit hoeven bedelen.'

Een kopje thee drinken met een Bhutanese ridder betekent duizend jaar
terugreizen in de tijd. Zijn personeel schenkt voorovergebogen bij, en verdwijnt
achterwaarts uit het zicht. Later, bij het oversteken van de binnenplaats, is
het ridder Tshering zelf die zijn scharlaken sjaal op de grond gooit en diep
buigt als hij vier hoge monniken ontwaart die te herkennen zijn aan de gele bies
op hun gewaad. Dit viertal gaat even later eveneens met het hoofd naar de grond
als er een woeste monnik verschijnt met een zwartleren zweep in zijn hand. Met
die zweep maakt hij ruimte voor de hoogste geestelijke van het land, de Je
Kenpho. De geestelijke gaat gekleed in een geel gewaad en draagt oranje
doucheslippers. Veel meer is er niet aan hem te zien, want voor de Je Kenpho,
die even hoog is als de koning, volstaat alleen de diepste buiging waarbij de
mond moet worden bedekt om bacillen binnen te houden.

In de hoofdstad Thimphu graaft een groepje mannen intussen koortsachtig aan een
kilometers lange sleuf. Daarin wordt de eerste televisiekabel van het land
gelegd, die Bhutanezen in staat stelt voor ongeveer een tientje per maand te
kijken naar MTV, Discovery Channel, Cartoon Network en betaalkanalen als
Starplus, Starfilm, HBO en Hallmark. Tweehonderd inwoners hebben inmiddels een
abonnement, en de exploitant meldt dat er veel belangstelling is.

Naar schatting tweeduizend Bhutanezen hebben al een satellietschotel gekocht.
Dat is eigenlijk illegaal, maar het werd tijdens het WK Voetbal vorig jaar door
de vingers gezien. Sindsdien is het hek van de dam: het aantal tv-winkels in de
hoofdstad is gestegen van een naar vijf, waarvan de grootste beweert twintig
toestellen per maand te verkopen.

De koning vindt dat de tv-bezitters ook een publiek kanaal moeten krijgen in de
taal van Bhutan. Vandaar dat het BBS-radiostation sinds 2 juni ook televisie
maakt. 'De komst van televisie was niet meer tegen te houden', zegt BBS-baas
Sonam Tshong. Hij zit doma te kauwen in zijn werkkamer, vlak onder de heuvel
waarop hij een televisiemast liet plaatsen naast de bestaande radiotoren. 'Een
beginnersfout', geeft Tshong toe. Beide zendmasten storen elkaar zo hevig, dat
de nationale radio uit de lucht moet als het dagelijkse BBS-journaal begint.

'Televisie is een krachtig medium', vindt de omroepbaas, die zijn omroep vooral
beschouwt als een educatief instrument. 'In Bhutan mag je niet zonder
toestemming een boom omhakken. Dat is soms moeilijk uit te leggen, maar op
televisie kun je laten zien wat erosie betekent. Wie een dorp elders in de
wereld van een helling ziet glijden, heeft geen uitleg meer nodig.' In
kijkcijfers is Tshong niet geinteresseerd. 'Als de kijker na een uitzending naar
het ziekenhuis gaat voor een onderzoek, of besluit het milieu te ontzien, dan
ben ik blij.'

Het is een houding die geen spannende televisie oplevert. Een typische
journaaluitzending begint met de dagbesteding van de koning. Een willekeurig
bulletin maakt melding van de voorbereidingen voor de nationale feestdag, het
aantal vacatures bij de overheid, de opening van een arbeidsbureau en de
prestaties op de boogschietbanen. Daarop volgen buitenlands nieuws en
aansluitend het programma Musical instruments of Bangladesh. Het restant van de
dagelijkse drie uur zendtijd is voor BBC World, met onder meer het
interviewprogramma Hard Talk.

Volgens de BBS-verslaggevers lijken alle uitzendingen op elkaar: ceremonies,
seminars en de nationale sporten boogschieten en Bhutanese darts (met pijlen zo
groot als colaflesjes). 'Er gebeurt te weinig in Bhutan', meent de 24-jarige
eindredacteur Demba Tshering. 'Daar komt bij dat we gevoelige onderwerpen als
moord, bloed, drugs of seks niet kunnen uitzenden. Te pijnlijk voor een
boeddhist.' Een voorstel om een Bhutanese versie van Hard Talk te maken,
verzandde volgens Tshering in de vraag hoe hardheid kan worden gecombineerd met
respect voor de gesprekspartner.

Na een halfjaar is er nog steeds geen reclame op BBS. De winkeliers in Thimphu
geloven niet in adverteren, en internationale sigaretten- en alcoholreclames
zijn volgens omroepbaas Tshong niet goed voor het land. Hij overweegt geld van
ministeries te vragen voor programma's over volksgezondheid en milieu. Een
minister kan ook zendtijd kopen voor een speech. Hetzelfde geldt voor
internationale hulporganisaties. Tshong: 'Die trekken nu het land door om het
gat in de ozonlaag uit te leggen aan analfabeten. Dat kan veel beter via de
televisie.'

De extra inkomsten kunnen worden gebruikt voor televisiedrama in de
Dzongkha-taal. Een eerste poging in die richting verdween al na vier weken van
het scherm. In de Bhutanese sitcom Dhoro Zam (Vrienden) deelden drie jonge
vrouwen een appartement in Thimphu, en werden ze het gesprek van de dag. Tot er
een dronkelap in de serie opdook die nergens werk kon vinden, behalve bij BBS.
Op dat moment hield de serie op. 'Het scenario begon te degenereren', is het
oordeel van Tshong. De meeste Bhutanezen kijken niet naar BBS, maar naar
Hollywood-films en naar Amerikaanse series op de Star-kanalen van mediatycoon
Rupert Murdoch.

De gevolgen van de komst van televisie voor de Bhutanese cultuur zijn moeilijk
te voorspellen. Sociologisch onderzoek op het eiland St. Helena in de
Atlantische Oceaan, dat in 1995 televisie kreeg, wijst uit dat televisie het
gezinsleven intensiveert. Uit onderzoek op de Fiji-eilanden, waar de tv eveneens
in 1995 haar intrede deed, bleek dat het zelfbeeld van meisjes negatiever was
geworden. In die gemeenschap waar overeten traditie is en vrouwen elkaar
complimenteren met hun hoge gewicht, is het slanke lichaam van de Amerikaanse
actrice Heather Locklear uit Melrose Place abrupt tot nieuwe norm verheven.

In Bhutan lijkt de klederdracht er als eerste aan te gaan. Tieners binden de
bovenkant van hun goh om hun middel, zodat hun Tommy Hilfiger-shirt zichtbaar
wordt, en vrijwel iedereen verruilt na thuiskomst zijn goh voor een broek en een
warme trui. Wie de goh een dagje uitprobeert, merkt dat de vele plooien constant
onderhoud vergen, dat de kleurrijke band om de middel eten bijna onmogelijk
maakt en dat de vorst vrij spel heeft op benen en billen. Maar wie op straat
loopt zonder goh, riskeert een boete van de politie. Dat is de keerzijde van het
land van frisse alpenweiden en diepgevoelde tradities: er mag heel veel niet.
Een Bhutanees kan niet dragen wat hij wil, moet zijn plaats kennen in de strikte
hierarchie, heeft geen keuze tussen politieke partijen en is aangewezen op media
die aan zelfcensuur doen. Begin jaren negentig trad de koning nog hard op tegen
honderdduizenden Nepalezen die werden beschouwd als illegale immigranten. De
bloedige onlusten die daarop volgden, leidden tot tentenkampen in Nepal, waar
nog steeds ruim negentigduizend vluchtelingen wonen.

'Zonder sterke overheid kunnen we niet overleven', meent de econoom Karma Ura,
die beschouwd wordt als een van de leidende intellectuelen van het land. 'De
gewone man draagt misschien liever een spijkerbroek en wil graag bomen kappen om
een huis te bouwen. Maar de optelsom van individuele belangen is vaak niet het
beste voor de hele groep.'

Dat geldt zeker voor Bhutan, waar de koning bruto nationaal geluk belangrijker
vindt dan bruto nationaal product. De vrije markt leidt volgens Ura onder meer
tot een diepe kloof tussen arm en rijk, en tot vernietiging van de natuur. Als
voorbeeld noemt hij India en Pakistan. 'Dan geef ik de voorkeur aan een koning
als grand designer, al gaat dat ten koste van individuele vrijheid.'

De spanning tussen individuele vrijheid en staatsbelang wordt volgens Ura
verscherpt door televisie, en valt samen met een generatieconflict. 'Dat is van
alle tijden, maar ditmaal spiegelen jonge Bhutanezen zich meer aan de
buitenwereld en zetten ze vraagtekens bij de Bhutanese manier van leven.' Daar
komt bij dat jongeren naar zenders kijken die 'slechts commerciele
uithangborden' zijn. Daarbij doelt hij op de Indiase zenders die permanent een
balk met reclameboodschappen door het beeld laten lopen en af en toe een
gloeilamp laten verschijnen met een tekst erin.

'Ik twijfel eraan of televisie zal bijdragen aan ons geluk', zegt Ura, die van
oordeel is dat tv vooral het materialisme aanwakkert. 'De beelden verleiden onze
zintuigen en vullen ons hoofd met irrelevante informatie over spullen. Daar
wordt een mens vooral rusteloos en ontevreden van. Als boeddhisten streven wij
naar innerlijke rust, emptiness of mind. Dat proces wordt ruw verstoord door
televisie, en dat staat ons geluk in de weg.'

Een woning in de stad Zhemgang. FOTO'S ROEL BURGLER (RECHTSBOVEN VAN NOEL VAN
BEMMEL)

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               2 of 109 DOCUMENTS

                                 de Volkskrant

                               December 30, 1999

VAN MINSTREEL TOT INTERNET

BYLINE: PETER GIESEN

SECTION: Stroom; Pg. 21

LENGTH: 1929 words


Gedurende negen eeuwen van het afgelopen millennium was nieuws schaars,
onbetrouwbaar en langzaam. Pas de laatste decennia komt het razendsnel de
huiskamers in. Maar interesseert het ons nog wel? Of zal de websurfende
wereldburger van de 21ste eeuw liever doorklikken naar entertainment en
consumenteninformatie?

BINNEN een halfuur wist de hele wereld dat de Muur in Berlijn was gevallen. Zo
ging het. En zo gaat het nog steeds. Iedereen is eraan gewend dat de
media-industrie elk bericht razendsnel over de hele wereld verspreidt. Toch is
de snelheid van het nieuws een betrekkelijk recent fenomeen. Lange tijd waren
mensen aangewezen op de praatjes van rondtrekkende minstrelen en marskramers.
Tot ver in de achttiende eeuw brachten kranten buitenlands nieuws dat weken tot
maanden oud was. Pas in onze eeuw ontstond er een echte media-industrie. Toch is
de inhoud van het nieuws opmerkelijk constant gebleven, van minstreel tot
Internet, constateert de Amerikaanse historicus Mitchell Stephens: politiek,
handel, seks en vooral misdaad boeiden de middeleeuwse minstreel evenzeer als de
gebruikers van Internet. Zelfs de hype blijkt allerminst voorbehouden aan de
moderne media. Reeds in de Middeleeuwen kon de bevolking in de ban raken van
geruchten en ongefundeerde berichten.

1348: De zwarte dood

Europa werd in de veertiende eeuw geplaagd door de pest die aan miljoenen mensen
het leven kostte. In 1348 dook in het zuiden van Frankrijk een gerucht op over
de oorsprong van de zwarte dood: joden zouden de waterputten hebben vergiftigd.
Binnen twee jaar, opmerkelijk snel gelet op de primitieve verbindingen, 'wist'
heel Europa dat de joden het hadden gedaan. De daaropvolgende volkswoede werd
menige jood fataal. Zulke verhalen zijn typerend voor het pre-mediatijdperk.
Mensen lieten zich niet opjutten door de media, maar juist door een gebrek aan
betrouwbare informatie.

In de Middeleeuwen was het gewone volk voor zijn nieuws aangewezen op
rondtrekkende pelgrims, marskramers, kermisklanten en minstrelen. Nog afgezien
van het feit dat deze bronnen vaak weinig betrouwbaar waren, kende ook de
mondelinge overdracht van nieuws haar beperkingen. De nieuwsvoorziening in de
Middeleeuwen leek op het bekende spelletje waarbij iedereen zijn buurman een
verhaaltje influistert. Aan het einde van de keten is het verhaal hopeloos
verwrongen en meestal flink opgeblazen.

1486: De Heksenhamer

'De heksen bewaren mannelijke geslachtsdelen, soms twintig tot dertig tegelijk,
in vogelnestjes of dozen, waar deze penissen bewegen alsof ze nog in leven zijn
en zich voeden met haver en tarwe', waarschuwt de Malleus Maleficarum
(Heksenhamer), een pamflet uit 1486. Het vlugschrift werd door heel Europa
verspreid, en overal ging de bevolking op zoek naar heksen. Ze werden gemarteld
en vaak op gruwelijke wijze ter dood gebracht.

De uitvinding van de boekdrukkunst, in het midden van de vijftiende eeuw, maakte
in principe een betrouwbaarder nieuwsvoorziening mogelijk. Aanvankelijk was daar
echter nauwelijks sprake van. Het gedrukte woord had een zeer slechte naam. De
elite vond gedrukte boeken flodderig en ordinair. Een echt boek was met de hand
geschreven. Bovendien waren de machthebbers, niet geheel zonder reden, bang voor
oproer. Plotseling kon elke onruststoker zijn opruiende gedachten laten drukken
en massaal verspreiden. Overal doken dan ook vlugschriften op, vaak vervaardigd
door ketterse stromingen. Deze pamfletten waren nauwelijks beter controleerbaar
dan de praatjes van marskramer. Zoals het tegenwoordig op Internet wemelt van
partijdige nieuwsbrieven, bijvoorbeeld die van Matt Drudge, zo doken er destijds
overal pamfletten op met geruchten, hele en halve onwaarheden.

1789: Revolutie!

De Franse Revolutie werd bevorderd door een gebrek aan betrouwbare informatie,
meent historicus Mitchell Stephens. Inmiddels bestonden er echte kranten, maar
die liepen aan de leiband van de koning en werden door het volk niet meer
geloofd. Daardoor ontstond een ondergrondse pers die grossierde in woeste
geruchten, zoals het verhaal dat koningin Marie Antoinette zwanger was van een
kardinaal. De bestorming van de Bastille in 1789 werd mede ingegeven door het
valse bericht dat de politie bezig was de burgers van een Parijse wijk af te
slachten.

In de provincie was het nog veel moeilijker om betrouwbaar nieuws uit Parijs te
krijgen. Het gerucht dat de aristocratie bendes struikrovers op het volk wilde
afsturen, ging als een lopend vuurtje over het platteland. Het land raakte in de
ban van de 'grote angst', aldus historicus Georges Lefebvre. In menig dorp werd
de plaatselijke landheer een kopje kleiner gemaakt om de veelal niet bestaande
struikrovers voor te zijn.

1815: De slag van New Orleans

Naarmate de internationale betrekkingen toenamen, werd het gemis van goede
communicatiemiddelen steeds sterker gevoeld. Langzame communicatie kon zelfs
dodelijk zijn. Op 8 januari 1815 sneuvelden bijna tweeduizend soldaten bij New
Orleans, twee weken nadat de Verenigde Staten en Engeland vrede hadden gesloten.
Helaas bereikte dit bericht de VS pas begin februari.

In de negentiende eeuw zou hier verandering in komen door de uitvinding van de
telegraaf. In 1844 zond Samuel Morse een bericht van Baltimore van Washington.
Het werd als een sensatie ervaren om nieuws uit verre streken nog dezelfde dag
te horen. Het overseinen van nieuws betekende een journalistieke revolutie.
Voortaan stuurden kranten hun verslaggevers naar andere werelddelen. Voor het
eerst in de geschiedenis waren mensen vrijwel direct op de hoogte van
historische gebeurtenissen, waar ook ter wereld. Lange tijd was echter alleen de
elite goed geinformeerd.

In Nederland was de krant duur, mede vanwege de speciale belasting op dagbladen.
De overheid vreesde dat er anders opruiende blaadjes voor de massa zouden
ontstaan. Ook nadat deze belasting was afgeschaft, konden veel mensen geen krant
betalen. Tot 1916 kon men in Amsterdam een krant huren. De volgende dag huurde
iemand anders oud nieuws tegen een lager bedrag.

1938: The War of the Worlds

Op 30 oktober 1938 zond Orson Welles zijn hoorspel The War of the Worlds uit. Op
nieuwsachtige wijze werd de invasie van marsmannetjes verslagen. Sommige mensen
geloofden dat er werkelijk een invasie van groene mannetjes gaande was en
ontvluchtten in grote paniek hun huis. Minder bekend is dat het hoorspel in 1949
nog een keer werd uitgezonden in het Ecuadoraanse Quito. Toen de luisteraars
doorkregen dat de invasie op fictie berustte, staken zij het lokale radiostation
in brand, waarbij vijftien doden vielen. De politie kon de arme radiomakers niet
helpen. Zij was massaal uitgerukt naar Cotocallao, waar de marsmannetjes geland
zouden zijn.

In de jaren dertig van deze eeuw leefde ook de gewone man langzamerhand in een
heus medialandschap van krant, radio en film. Voor het eerst was nieuws niet
meer schaars, maar juist overvloedig voorhanden. De nieuwe audiovisuele media
werden door sommigen met messianistisch enthousiasme begroet. Met behulp van
deze media kon de politieke en religieuze boodschap extra indringend aan de man
worden gebracht. Josef Goebbels, propagandachef van de nazi's, pochte zelfs dat
hij het Duitse volk 'als een klavier' kon bespelen.

Anderen zagen echter dat de positie van het gezag door de nieuwe media werd
bedreigd. Dat gold zeker voor het verzuilde Nederland. Wie kon immers
verhinderen dat een katholiek naar de VARA luisterde, of dat een gereformeerde
zijns ondanks werd verleid door heidense klanken? Zo schreef het christelijke
maandblad De Spiegel: 'Vroeger, een heel fatsoenlijken dans een zwieredraai, een
genoegen. Toen kwam de neger aan bod. Men ging het leren van de onbeschaafde
volken. Men ging bij de heidenen te gast. De cakewalk kwam. Toen de tango.
Daarna de charleston.' Het racisme daargelaten, was het scherp gezien. Naarmate
Nederlanders meer aan de weet kwamen over de buitenwereld, werd het steeds
moeilijker om de zuilen gesloten te houden.

1997: De dood van Meindert Tjoelker

In de jaren negentig is de invloed van de media groter dan ooit. Ons wereldbeeld
wordt steeds meer gevormd door de media, en steeds minder door onze eigen
ervaringen. Voor veel mensen is de dood van Meindert Tjoelker een reeler
ervaring dan het feit dat zij zelf nooit een ernstig incident hebben meegemaakt.
Het achtuurjournaal heeft voor menigeen de roddel bij de slager of de dorpspomp
vervangen. Veel burgers leven immers niet meer in een plaatselijke gemeenschap,
maar in een diffuus netwerk van vrienden, familie en collega's, dat vaak over
heel Nederland verspreid is.

In deze onsamenhangende wereld zorgen de media nog voor een collectieve
ervaring: we praten niet meer over de dorpsschone, maar over Pamela Anderson,
niet meer over de plaatselijke voetbalclub, maar over Ajax, Feyenoord of PSV. De
eeuwenlange nieuwsschaarste is in haar tegendeel gaan verkeren. 24 Uur per dag
ratelen de nieuwszenders door. Deze mallemolen heeft haar nadelen, stelt
historicus Mitchell Stephens in zijn boek De geschiedenis van het nieuws. De
intensiteit van de media-aandacht geeft allerlei vormen van wangedrag een
perverse glamour. Al in de jaren vijftig gingen voetbalfans met elkaar op de
vuist bij lokale derby's, maar het hooliganisme nam pas een grote vlucht toen de
tv-camera's zich ermee gingen bemoeien. Bovendien dreigt het dagelijks spervuur
aan nieuwsfeitjes ons het zicht op de grote lijn te ontnemen, meent Stephens.

Als een boekhouder van de moderne wereld doet de journalist verslag van elk
stapje, iedere minieme verschuiving. Het publiek raakt daardoor zo vertrouwd met
de problemen van de gevestigde orde, dat het nauwelijks meer durft te denken in
gewaagder alternatieven, aldus Stephens. Omdat de media ook voortdurend aandacht
vragen voor maatschappelijke problemen, ontstaat een tegenstrijdige situatie. We
zien heel goed wat er mis is, maar elke radicale oplossing lijkt buiten de
realiteit te staan. Daarmee is het nieuws 'de hoogst ontevreden echtgenote van
de gevestigde orde', aldus Stephens, 'altijd klagend, maar nooit vertrekkend.'

De 21ste eeuw: het einde van de overvloed?

In 1999 bevinden we ons alweer in de nadagen van het klassieke televisienieuws.
In de toekomst zal het nieuws steeds vaker via Internet worden uitgezonden. De
kijker wacht niet rustig op het achtuurjournaal, maar kijkt op het net als het
hem uitkomt. Daarbij kan hij zelf de items aanklikken die hem interesseren. Het
NOS-Journaal werkt al aan een dergelijke opzet.

Net als bij de opkomst van radio en televisie zijn er ook nu weer optimisten en
pessimisten. Sommigen zien in het net de opmaat voor een nieuw Athene. Eindelijk
zal de samenleving zich ontwikkelen tot een echte democratie, waarbij burgers
via het net kunnen meebeslissen over talrijke kwesties. Anderen daarentegen
vrezen dat burgers zich langzaam zullen terugtrekken uit het nieuws. Wie via
Internet naar het journaal kijkt, kan gemakkelijk besluiten die nare beelden van
Kosovo of Rwanda over te slaan en meteen door te klikken naar de intocht van
Sinterklaas en het weerbericht. De samenleving zou daardoor nog verder
versplinteren. De surfende wereldburger van de 21ste eeuw zal zich afsluiten
voor de overvloed aan nieuws, vrezen zij. Hij trekt zich terug in zijn bastion
en haalt zijn informatie over de buitenwereld van de websites die hij min of
meer toevallig kruist, zoals de Middeleeuwer was aangewezen op de praatjes van
de reiziger die toevallig zijn stad aandeed.

ILLUSTRATIE WALDEMAR POST

Geschiedenis ; Kunst en Cultuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               3 of 109 DOCUMENTS

                                 de Volkskrant

                               December 24, 1999

Het intellect trekt zich terug

BYLINE: HANS WANSINK

SECTION: Reflex; Pg. 3

LENGTH: 2305 words


Op de drempel van de eeuw ontstaan wereldomspannende netwerken van
afhankelijkheid. De economie is ontketend en de kosmopolitische elite profiteert
daar uitbundig van. Maar waar is de controle door de gemeenschap? En wie zorgt
er voor de verliezers?

WE ZIJN meer dan ooit zelf verantwoordelijk voor de inrichting van ons leven,
maar we hebben tegelijkertijd het idee dat we de greep op het bestaan verliezen.
Omdat we voortdurend bezig zijn onze eigen positie te consolideren, hebben we
steeds minder oog voor de lotgevallen van degenen die buiten de boot zijn
gevallen.

Terwijl de eenentwintigste eeuw velen van ons ongekende mogelijkheden geeft om
de meest uiteenlopende sensaties na te jagen, valt het sociale weefsel uit
elkaar. De verzorgingsstaat komt zijn beloften niet na. De werkkring biedt geen
bestaanszekerheid meer en de geborgenheid van het gezin blijkt een illusie.

Weinigen zijn in staat een scherpere diagnose van de tijd te stellen dan de
Pools-Britse socioloog Zygmunt Bauman. Na een levenslange worsteling met de
totalitaire schaduwzijde van de moderne beschaving heeft Bauman zich ontpopt als
een van de belangijkste commentatoren van onze postmoderne conditie.

Bauman: 'De laatste veertig jaar zijn we van big is beautiful - grote fabrieken,
grote arbeidslegers, grote geesten - gegaan naar quick is beautiful - snelheid,
acceleratie, de kunst van het reizen zonder bagage. Vroeger waren de
kapitalisten net zo afhankelijk van hun arbeiders als omgekeerd. Ze waren
gebonden aan de lokale gemeenschap. Nu zeggen ondernemers: jullie hebben ons
nodig, maar wij jullie niet. Bedrijven hoeven hun omgeving niet meer te
overheersen. Ze hoeven alleen maar te dreigen met weggaan. Je nergens aan
binden: dat is macht vandaag de dag.'

Zygmunt Bauman heeft de twintigste eeuw aan den lijve ondervonden. Hij werd in
1925 geboren in een arme joodse familie in het West-Poolse Poznan. Bij het
uitbreken van de Tweede Wereldoorlog in 1939 vluchtte het gezin naar de
Sovjet-Unie. Vier jaar later sloot Bauman zich aan bij het Rode leger. Hij nam
in 1945 deel aan de Slag om Berlijn. Na de oorlog maakte hij snel carriere in
het Poolse leger, maar in 1953 werd majoor Bauman het slachtoffer van een
antisemitische zuivering. Hem werd aangewreven dat zijn vader had geinformeerd
naar de mogelijkheid te emigreren naar Israel. Hij moest het leger verlaten.

Een jaar later werd Bauman medewerker aan de faculteit der filosofie en sociale
wetenschappen van de universiteit van Warschau. In 1958 bracht de jonge
onderzoeker een jaar door aan de London School of Economics. Hij was verbijsterd
over de enorme weelde die tentoongespreid werd in luxe warenhuizen als Harrods.

De Zesdaagse Oorlog tussen Israel en Egypte in 1967 maakte in Polen een nieuwe
uitbarsting van antisemitisme los. De leiding van de communistische
Arbeiderspartij vergeleek de Poolse joden met een vijfde colonne van spionnen
voor een vijandelijke mogendheid. Dit was voor Bauman aanleiding zijn
partijlidmaatschap op te zeggen. Na een lastercampagne werd hij eind maart 1968
ontslagen. Hij vluchtte in 1968 met zijn jonge gezin naar Israel. Na
omzwervingen in Canada, de Verenigde Staten en Australie, kwam Bauman in 1971 in
Engeland terecht waar hij hoogleraar sociologie werd aan de universiteit van
Leeds.

Baumans grote doorbraak kwam in 1989, met zijn boek Modernity and the Holocaust
(dat onlangs in het Nederlands is vertaald). Daarin betoogt Bauman dat de
vernietiging van de joden mogelijk was omdat de moderne, industriele
maatschappij de morele dimensie van ons handelen systematisch onderdrukt.

Onze neiging te zorgen voor mensen die in moeilijkheden verkeren, is ons
aangeboren, stelt Bauman. Maar wanneer we onder het beheer van bureaucraten en
andere zogenaamde experts komen die zich beroepen op politiek of
wetenschappelijk gezag, worden we getraind om onze morele aanvechtingen te
negeren. Ons wordt geleerd orders van boven op te volgen - en daarmee hoeven we
ons niet langer bezig te houden met de morele gevolgen van ons handelen.

Bauman: 'Zonder de rationele moderne beschaving is de holocaust ondenkbaar. De
massamoord van de nazi's op de Europese joden was niet alleen een technische
prestatie, maar ook de organisatorische prestatie van een bureaucratische
samenleving'.

Pas in de tegenwoordige, postmoderne tijd, waarin de machtige nationale staat
als het ware met pensioen is gegaan, is het totalitaire gevaar geweken. Bauman
heeft zich de laatste tien jaar helemaal toegelegd op het verklaren van de
postmoderne conditie van onzekerheid en ambivalentie, die ons leven in zijn
greep houdt. Het gesprek vond plaats naar aanleiding van zijn laatste drie
boeken, Globalization: The Human Consequences; Work, Consumerism and the New
Poor en In Search of Politics.

Bauman: 'Aan het begin van de eenentwintigste eeuw vinden er diep ingrijpende
veranderingen plaats. Het is te vergelijken met de industriele revolutie van
tweehonderd jaar geleden. Sommige elementen van deze transformatie zijn zeer
zorgwekkend, en we besteden er te weinig aandacht aan.

'Er is een mondiaal netwerk van afhankelijkheden. Elke lokale gebeurtenis kan
mondiale gevolgen hebben. Zoals de vlinder die aan de Amazone zijn vleugels
spreidt, iets vreselijks in Nederland kan laten gebeuren. Wanneer je in
Nederland iets nieuws wilt beginnen, moet je je afvragen hoe de beurs in
Singapore erop zal regeren, of General Motors zijn vestiging niet zal sluiten om
ergens anders heen te gaan.'

- Wat is daar zorgwekkend aan?

'Deze mondialisering van afhankelijkheden wordt niet beantwoord door een
mondialisering van de politiek, van de cultuur, dat is mijn eerste zorg. In de
natiestaat vielen de economische, culturele en politieke netwerken samen. Maar
nu groeien onze afhankelijkheden ver uit boven de reikwijdte van onze politieke
instellingen. De kunst van democratie, die we de laatste twee eeuwen met de
grootste moeite hebben geleerd, beperkt zich tot de nationale staat. Boven dat
niveau hebben we niets wat daarop lijkt. Het is het wilde westen: een gebied
zonder wetten, zonder orde, waar de sterkste wint.

'Er was geen enkele internationale wet die het bombardement op Servie toestond.
De Verenigde Naties werken niet, omdat ze niet meer zijn dan een verzameling van
soevereine natiestaten. De bommen van de NAVO op Servie waren in feite ook
bommen op de VN. Het is heel zorgelijk dat de internationale rechtsorde is
weggevallen.' - Maar geldt dat dan ook voor de verzorgingsstaat?

'De nationale staat heeft nog maar een zeer beperkte manoeuvreerruimte. Wat nu
wordt ontmanteld, is wat ik noem de collectieve verzekering tegen individueel
ongeluk. De verzorgingsstaat schiep daarmee een soort gemeenschappelijke
eigendom van de staat. Nu verwachten de mensen steeds minder van de nationale
staat, er is een groeiende apathie. In Nederland valt het wellicht nogal mee,
maar ook in uw land zijn de maatschappelijk werkers zeer onzeker over hun
toekomst.

'In Amerika heeft het langdurige proces van verburgerlijking van de
arbeidersklasse plaats gemaakt voor het omgekeerde: de proletarisering van de
middenklasse. Twintig jaar geleden was de modelarbeider een man met een hoog
loon. Zijn vrouw zorgde voor het huishouden, ze hadden een eigen huis of ze
waren het aan het bouwen. Nu moeten vader en moeder allebei werken om
dertigduizend dollar per jaar te verdienen. Daarmee bevinden ze zich op de
drempel van de armoede.

'Dit is de onzekerheid, die de Franse socioloog Pierre Bourdieu precarite noemt,
de breekbaarheid van het leven. Die broosheid is overal. Degenen die een
reorganisatie van hun bedrijf overleven, zijn niet gelukkig. Ze realise-ren zich
dat het ontslag hun evengoed had kunnen overkomen.' - De regering zegt: er is
meer flexibiliteit nodig.

'Dat zal jullie premier zeggen. In elk geval zegt onze premier Tony Blair dat.
Het betekent niets anders dan dat de regering meer onzekerheid belooft. Er is
heel weinig hoop dat de redding van de staat komt. Daarom hebben we geen
voorstelling meer van de goede, rechtvaardige samenleving. Wanneer je de vraag
stelt: wat moet er gebeuren?, gaat daaraan de vraag vooraf: wie gaat het doen?
Waar zijn de organen die het kunnen doen? De staten hebben de macht, de kracht
en de soevereiniteit niet meer om iets te ondernemen.

'Wanneer regeringen tegen de heersende stroom willen ingaan, worden ze
onmiddellijk afgestraft door het mondiale kapitaal, door effectenbeurzen en
geldspeculanten. Kijk naar Duitsland, een van de machtigste economieen ter
wereld. Toen kanselier Schroder het bedrijf Holzmann redde van bankroet, was de
reactie van de financiele markten: daling van de euro! Wanneer de beurzen horen
van ontslagen, reorganisaties en inkrimpingen, belonen ze dat met
koersstijgingen. Maar wanneer ze vernemen dat regeringen zich het lot van de
slachtoffers aantrekken, dan straffen ze het af. Dat is een tweede reden om ons
zorgen te maken.'

Een derde reden van zorg is wat Bauman noemt de kolonisatie van de publieke
ruimte door persoonlijke besognes. De burgers maken zich erg druk om hun
overgewicht. Ze komen bijeen op bijeenkomsten van de Weight Watchers, maar dat
levert slechts een optelsom op van persoonlijk ongemak, geen zaak om
gemeenschappelijk op te trekken. Dat gebeurt hoogstens nog, constateert Bauman
ook in Engeland, wanneer er in de buurt een pedofiel blijkt te wonen. Dan laait
het gemeenschapsgevoel opeens op.

Bauman: 'Vrouwen komen op televisie vertellen dat hun man te vroeg klaarkomt, en
dat ze daardoor geen orgasme kunnen krijgen. Politici poseren niet langer als
staatslieden, maar verschijnen in de pers als prive-personen: met hun overspel,
hun leugens, hun corruptie. Niet het ethische gehalte van de politiek staat op
de agenda, maar het ethische gehalte van de politici.'

Dit alles leidt tot een toenemend onvermogen tot collectief optreden om onze
levensomstandigheden te beinvloeden. Bauman: 'Toen ik studeerde, praatte
iedereen over universalisme: dat was het actief wereldwijd bevorderen van
instellingen of waarden of de rechten van de mens. Mondialisering is niet iets
wat wij willen, maar iets dat ons overkomt zonder dat we erom gevraagd hebben.
We zijn passagiers in een vliegtuig in de lucht - en plotseling ondekt iemand
dat er geen piloot in de cockpit zit.' - Uw collega Tony Giddens, van de Derde
Weg, is veel optimistischer.

'Mijn goede vriend Tony Giddens bekijkt de hedendaagse wereld vanuit het
perspectief van de kosmopolitische elite. Die heeft alleen maar voordelen van de
mondialisering. We leven in cyberspace, we communiceren met Nieuw-Zeeland tegen
het lokale telefoontarief. Een geheel nieuwe ervaring. Maar Giddens geeft zich
geen rekenschap van het feit dat mondialisering zeer ongelijke gevolgen heeft.
De twintig procent rijksten waren aan het begin van de eeuw achttien keer zo
rijk als de twintig procent armsten. Nu is die factor zestig: het verschil
tussen rijk en arm is dus verviervoudigd.

'Er is een tweedeling in elke samenleving. De kosmopolitiet kan alles kiezen en
via Internet bestellen, omdat hij geld heeft om te bestellen. Maar drie straten
hiervandaan kom je in een buurt waar de mensen geen creditcard hebben. Hier in
Engeland sluiten de banken hun filialen in arme wijken. Ze willen geen arme
mensen meer bedienen. De armen worden uitgesloten van krediet en van
creditcards.

- De armen zijn altijd onder ons geweest. Wat is het nieuwe?

'De armen hebben altijd een maatschappelijke functie gehad. Van oudsher waren ze
de kinderen van God. Door aan liefdadigheid te doen, konden we onze ziel redden
en in de hemel komen. In de tijd van het klassieke kapitalisme hadden de armen
opnieuw een heel belangrijke functie, namelijk als arbeidsreserve. Ze moesten
fit genoeg worden gehouden om ingeschakeld te kunnen worden in het arbeidsleger.
Maar wat is hun functie vandaag? Geregeld ongeschoold werk is er niet, dus
waarom zouden we in hun gezondheid investeren? Het is economisch onverstandig in
hun scholing of huisvesting te investeren.

De belangrijkste economische functie wordt vandaag de dag vervuld door de
consumenten. Bij recessies vestigen regeringen hun hoop op consumenten-geleid
herstel. Wanneer je meer gaat winkelen, je creditcard meer aanspreekt, dan ben
je een weldoener van de economie. Maar de armen kunnen niet winkelen, ze hebben
geen creditcard. Ze zijn waardeloos als consument. Daarom worden ze voor het
eerst in de geschiedenis van de mensheid als een onderklasse gedefinieerd. Dat
impliceert dat de armen geen deel meer uitmaken van de maatschappij. Ze worden
zoveel mogelijk aan het zicht onttrokken. De sociale politiek van vandaag de dag
bestaat vooral in het bouwen van nieuwe gevangenissen. Daarin worden degenen die
niet aan de consumentenmaatschappij kunnen meedoen opgeborgen.'

Bauman zou graag zien dat de klassieke democratie nieuw leven wordt ingeblazen.
In de Griekse oudheid vond op de agora, het marktplein, het debat tussen de
vrije burgers plaats. Daar werden persoonlijke problemen vertaald in publieke
agendapunten en gemeenschappelijke verantwoordelijkheden in particuliere
verplichtingen. Maar hij is niet optimistisch.

Bauman: 'Ik ben bang dat de intellectuelen zich terugtrekken uit hun
traditionele functie van betrokkenheid bij de problemen van hun land. Ik vrees
dat ze het geestelijk leiderschap van hun natie loslaten. Hier in Engeland
schieten de afgesloten gemeenschappen, met een hek erom heen, als padddestoelen
uit de grond. De prijzen van huizen in bewaakte wijken stijgen hier het snelst.
Deze fysieke scheiding van de welgestelden symboliseert een mentale
afzijdigheid. Het is als in de Middeleeuwen, toen de elite Latijn sprak, de taal
van de beschaafde wereld die de gewone man niet verstond.'

Zygmunt BaumanFOTO GUUS DUBBELMAN - DE VOLKSKRANT

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               4 of 109 DOCUMENTS

                                 de Volkskrant

                               December 23, 1999

Keulse oorlog rond gratis krant

BYLINE: PHILIPPE REMARQUE

SECTION: Cicero; Pg. 28

LENGTH: 744 words


In Keulen worden sinds maandag drie gratis kranten verspreid. De gevestigde
boulevardkranten reageren op een gratis nieuwkomer door zelf ook een krant te
maken om weg te geven. Maar ze hopen wel dat ze er snel mee kunnen ophouden.

'SIMPLY and easy'. Deze kromme Engelse spreuk hangt aan de wand in het
redactielokaal van 20 minuten Koln, een gratis krant die sinds maandag in 150
duizendvoud wordt verspreid in Keulen. Een 'journalistenklas' is er ingespannen
aan het werk.

De gevestigde journalistiek verbergt zijn afkeer niet van de gratis krant, een
nieuw fenomeen in Duitsland. 20 minuten Koln, dat moet leven van de
advertentie-inkomsten, is een blad dat in opzet en diepgang doet denken aan
Metro of Spits in Nederland. Het is een steen in de vijver van de ordelijke en
bedaagde Keulse krantenmarkt.

De liberale Kolner Stadtanzeiger voor de elite, de tabloid Express voor de
gewone man en de Rundschau voor het katholieke omland zijn allemaal in handen
van de familie Neven Dumont, die haar uitgeverij al twaalf generaties bestiert.

De oude patriarch Alfred Neven Dumont waarschuwde zijn hoofdredacteuren en
managers deze week op een bijeenkomst dat de Noorse uitgeverij Schibstedt, die
de nieuwe gratis krant verspreidt, 'het grootste gevaar in 35 jaar' is. De
uitgevers houden rekening met een oplageverlies van 15 procent voor hun
boulevardtitels als gevolg van de gratis krant.

Dat kan de Duitse boulevardpers er niet bij hebben. Bild Zeitung en de tabloids
in de grote steden verliezen sinds enige jaren grote hoeveelheden lezers, naar
men denkt aan de televisie. De oplage van de Keulse Express, die traditioneel
concurreert met de lokale uitgave van Bild, is van 450 duizend gedaald naar 300
duizend.

De twee oude concurrenten in Keulen is er dan ook veel aan gelegen dat het
Noorse project met de gratis krant mislukt. Daarom hebben ze besloten zelf ook
een gratis krant te maken, die eveneens in 150 duizendvoud wordt verspreid.

De Express geeft de lezers een Leseprobe Express, waarin ze lekker moeten worden
gemaakt voor de echte Express. 'We hopen dat de mensen die hem nu niet kopen,
dat alsnog doen', zegt Robert Danth van uitgever DuMont Schauberg. Du Mont gaat
een echte aparte gratis krant maken als het half januari niet is gelukt de 20
minuten Koln te verdrijven.

De uitgever van Bild, het Springer-concern, heeft de gratis krant Koln Extra
gelanceerd. Volgens sommige Keulse lezers is deze de beste van de drie, omdat ze
deels gebruikmaakt van de Bild-kopij. Een woordvoerster van Springer liet weten
dat de gratis krant net zo lang zal bestaan tot 20 minuten Koln op de knieen is
gedwongen.

Hoe denken DuMont en Springer hun concurrent weg te pesten? 'Als onze kranten
net zo goed lopen als de 20 minuten Koln, hebben ze nog maar eenderde van hun
advertentie-inkomsten, en dan houdt het snel op', hoopt Robert Danth van DuMont.
Hij is vol minachting over de Noorse concurrent, die zijns inziens niet door een
echte redactie wordt gemaakt.

Springer probeert daarnaast de gratis krant te laten verbieden wegens valse
concurrentie. Maandag legde een rechter in Berlijn de 20 minuten Koln inderdaad
een verschijningsverbod op, zolang het proces duurt. Maar de nieuwe krant heeft
daar een list op gevonden door 'gratis probeerexemplaar' op de voorpagina te
zetten.

'We mogen de krant met deze constructie volgens de wet veertien dagen
verspreiden', zegt hoofdredacteur Klaus Kelle van de 20 minuten Koln. Hij zegt
ontdaan te zijn over de campagne die tegen zijn gratis krant wordt gevoerd. 'We
maken een serieuze krant, geen boulevardblad. Wij willen de mensen bereiken die
anders geen krant lezen, dus vooral jongeren en vrouwen. De markt wordt er dus
niet echt door beinvloed.'

Schibstedt beschouwt Keulen als een proefmarkt. Als het hier lukt, wil de
uitgeverij ook in andere grote Duitse steden een gratis krant uitbrengen.

Daartegen is de gevestigde krantenorde in Duitsland nu al in het geweer gekomen.
Uitgeverijen zoeken contact met lokale vervoersbedrijven om ze te bewegen niet
met de nieuwkomers in zee te gaan. 'De gemeente is meestal de eigenaar van die
bedrijven en heeft er belang bij dat de lokale pers goed blijft draaien; anders
verliezen ze belastinginkomsten', zegt Robert Danth.

De Duitse kranten voelen zich zo bedreigd door het nieuwe fenomeen van de gratis
krant, dat ze minder op de markt vertrouwen dan op dit soort politieke
bescherming.

Kranten ; Media ; Pers

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               5 of 109 DOCUMENTS

                                 de Volkskrant

                               December 13, 1999

ME paraat, je weet maar nooit

BYLINE: VAN ONZE VERSLAGGEVER WILLEM VISSERS

SECTION: Sport; Pg. 19

LENGTH: 581 words

DATELINE: ALMERE


Op deze druilerige middag gaat het gerucht dat kwaadwillende voetbalsupporters
elkaar zullen treffen bij het Big Brother-huis in Almere. Ja, zover is het al in
Nederland en omdat het zover is, verandert de politie het huis in een vesting.
Want je weet maar nooit.

Hier, op industrieterrein De Vaart bij Almere-Buiten, staat het huis van
tv-programma Big Brother. Wat binnen gebeurt, kan voyeuristisch Nederland elke
dag zien op tv, maar van buiten is het huis door hekwerk volledig afgeschermd
van de buitenwereld.

Voor de talloze dagjesmensen maakt dat niet uit. Zij rijden stapvoets rondjes of
maken foto's door het autoraam. Sommigen stappen uit, in de hoop dat het
absolute niets in iets verandert. Je weet maar nooit.

'Oh, wat spannend', zegt een vrouw met twee kinderen als ze hoort dat supporters
van de harde kernen onderweg zijn, mogelijk om te vechten. Politiebusjes rijden
af en aan. Normaal is hier alleen een bewakingsdienst actief. Nu is er ME,
politie te paard, er zijn honden en perskaarten worden gecontroleerd. Verder
gebeurt er niets. De ME laat eten aanrukken en blijft op haar post, want je weet
maar nooit.

Ah, daar arriveert een vaste begeleider van Feyenoord-supporters. Hij steekt een
verhaal af over supporters die onderweg zijn. Met hoeveel ze zijn en wat ze
precies gaan doen, het is allemaal een beetje onzeker.

Slechts een paar auto's met fans bereikt uiteindelijk de plaats van bestemming.
Ajacieden, Feyenoorders. De laatsten schreeuwen: kampioenen, en ze halen een
vlag tevoorschijn. Dan sluit de politie de toegangswegen naar het huis waar
gewone Nederlanders als Ruud en Willem tot nationale bekendheden zijn
uitgegroeid.

Wat zich hier afspeelt is de cumulatie van een hectisch weekeinde vol chaos om
niets. Al een tijd is bekend dat supporters in dit weekeinde willen protesteren
tegen de combi-regeling, de regeling die supporters bij bepaalde wedstrijden
verplicht openbaar vervoer en toegangskaart te combineren.

Als het protestweekeinde nadert, voelt burgemeester Mans van Enschede zich
geroepen FC Twente - Ajax te verbieden. De bal gaat rollen. Willem II - NEC
verhuist van zaterdag naar zondag, Heerenveen - Feyenoord en Utrecht - PSV
worden vervroegd naar 13.00 uur.

Van alle kanten heeft de politie geruchten opgevangen en daarop zijn maatregelen
genomen, want je weet immers maar nooit.

Als al die omzettingen zijn gedaan, volgt vrijdagavond laat doodleuk de
mededeling dat het protest is opgeschort na overleg met de KNVB.

En dan wordt het zondag, de dag waarop fans van Feyenoord eenmaal gearriveerd in
Heerenveen horen dat de wedstrijd is afgelast door hevige regenval.

Is dat even een streep door de rekening. Moeten ze weer de hele weg terug naar
Rotterdam door die saaie polder.

Wat ligt eigenlijk meer voor de hand dan het Big Brother-huis te vereren met een
bezoek? Niets toch.

Wat volgt is een spel van gsm-verkeer, van geruchten over een vechtpartij hier
en een vechtpartij daar. En dus schoolt de politie samen rond het huis, dat
opeens een fort lijkt. Alvorens de afslag-Almere te bereiken, doet de aanhang
van Feyenoord op de A6 bij Urk een langzaamaanactie (dansen op de snelweg, meldt
het ANP), waarbij de politie zeventien man oppakt.

Bij het huis van Big Brother keert rond 15.30 uur de rust weer. Alleen de
politie blijft nog even.

Je weet maar nooit.

Voetbal ; Televisie ; Vernielingen en vandalisme ; Recht ; Criminaliteit ;
Delicten ; Media ; Omroep ; Sport

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               6 of 109 DOCUMENTS

                                 de Volkskrant

                               December 13, 1999

Dodenherdenking ; Mooi geweest

SECTION: Forum; Pg. 9

LENGTH: 976 words


De holocaust blijft uniek in zijn verschrikking. De wijze waarop wij de Tweede
Wereldoorlog herdenken, doet daar echter steeds meer afbreuk aan, meent Sander
van Walsum.

ZO'N dertig jaar geleden, toen alles anders moest, dreigde ook de
dodenherdenking ten prooi te vallen aan de vernieuwingswoede. Veteranen die het
niet konden laten, mochten op 4 mei nog een keer in hun meestal te strak
zittende overall over de Waalsdorpervlakte of langs foeilelijke
oorlogsmonumenten paraderen, maar het merendeel van de bevolking was overgegaan
tot de orde van de dag.

En voor de zelfbenoemde avant-garde behoorden de veteranen tot een
maatschappelijke orde die op het punt stond te verdwijnen. Hun rituelen werden
even onschuldig als irrelevant geacht. Met hen zou de oorlog, dat oude en te
vaak vertelde verhaal, ten grave worden gedragen.

Het heeft niet zo mogen zijn. De jaren 1940-'45 werden opeens weer actueel toen
progressieve Nederlanders het buitenland tot hun werkterrein gingen rekenen. De
verdorvenheid van Latijns-Amerikaanse putschisten, Griekse kolonels en Portugese
kolonisatoren werd toegeschreven aan hun verwantschap met de fascisten van
weleer.

En onder fascisme werd gemakshalve bijna alles verstaan wat niet strookte met de
verlichte tijdgeest. Het was de antipode van progressiviteit. En progressief was
iedereen die zich tegen de gevestigde orde - die van de westerse wereld althans
- afzette.

Zo kon het gebeuren dat voorzitter Mao tot diep in de jaren zeventig een mooie
reputatie genoot, en werd de Amerikaanse president Johnson - zijn Great Society
ten spijt - weggezet als de belichaming van het kwaad. En de Tweede
Wereldoorlog? Die diende vooral als illustratie van het eigen gelijk. Als
waarschuwing voor wat er kan gebeuren als links zich het zwijgen laat opleggen.
De herdenking van de Februaristaking - met terugwerkende kracht toegeschreven
aan het communistisch verzet - werd aangegrepen door groeperingen die
lotsverwantschap met de nazi-slachtoffers voor zich opeisten.

De gijzeling van de oorlog door partijgangers mag inmiddels misschien voorbij
zijn, de periode 1940-'45 wordt nog altijd onderworpen aan pogingen tot
actualisering. Vooral daaraan ontleent de herdenking nog haar legitimiteit.
Jaarlijks wordt tijdens de dodenwake op de Dam verwezen naar
vervolgingsslachtoffers uit het recente verleden. Bij de laatste editie
fungeerde Kosovo als echo van Auschwitz, en werd de 'etnische zuivering' aldaar
impliciet met genocide vergeleken.

Voor geschiedenisdocenten is de oorlog een never ending story, voor hun
leerlingen is ze even alledaags als 'rassisme en fassisme', en een politie-inval
heet al snel razzia als er een deur bij wordt ingetrapt.

Inderdaad: de oorlog is overal. Maar daardoor wordt hij ook banaal, en verliest
hij alle historiciteit. De geactualiseerde oorlog houdt op zeker moment op het
dieptepunt van de menselijke beschaving te zijn. Jean Paul Sartre mag, bij wijze
van uitzondering, gelijk hebben gehad met zijn observatie dat ook de farao's zes
miljoen joden zouden hebben vermoord als zij daar technisch voor waren
toegerust, maar dat laat onverlet dat Hitler ook metterdaad van zijn
vernietigingspotentieel gebruik heeft gemaakt. In dat opzicht is het tijdvak van
de holocaust onvergelijkbaar met alle andere.

Het is zeker niet vergelijkbaar met het broddelwerk van Servische nationalisten
op de Balkan, met de marginale positie van extreem-rechts in Nederland, of met
de oppositie van bange Kollummers tegen een asielzoekerscentrum. Dergelijke
parallellen zijn misschien verleidelijk, maar scheppen geen enkele duidelijkheid
- noch over de bijzondere constellatie van de jaren dertig en veertig, noch over
vermeende reminiscenties in het heden. Ze leiden af van de uniciteit van de
holocaust, en relativeren het lot van zijn slachtoffers. Dat kan nooit de
bedoeling zijn van de herdenking.

De herdenking kan bovendien als een vorm van Rechthaberei worden opgevat. Er
gaat de suggestie van uit dat we de mechanismen van goed en kwaad kunnen
beheersen, dat we kunnen oordelen over het gedrag van mensen die zestig jaar
geleden een keuze moesten maken, en dat wij - de mensen op de Dam - het leergeld
van de geschiedenis hebben betaald.

Dat valt nog te bezien. Stefan Zweig beschreef aan de vooravond van zijn
zelfgekozen dood (in 1942) de hooggespannen verwachtingen die deze eeuw - juist
deze eeuw - bij zijn dageraad had gewekt. Volkeren hadden geleerd vreedzaam
samen te leven, oorlog zou spoedig een verschijnsel uit het verleden zijn, en de
technische verworvenheden zouden de kwaliteit van het leven ten goede komen.
Niets wees erop dat spoedig cultuurpolitiek zou worden bedreven met de
brandstapel, en dat er getto's zouden worden gebouwd in avondland.

Zweig wist niet hoe het script van deze eeuw zo ruw kon worden verstoord. Wel
vermoedde hij dat de gewone man, de gerespecteerde burger, er een aandeel in had
gehad. Zo dacht ook een ander nazi-slachtoffer, de joodse filoloog Victor
Klemperer, erover: de meerderheid van het Duitse volk - waarmee hij zich innig
verbonden voelde - had zich in gijzeling laten nemen door een bezeten
minderheid.

Daarin schuilt de enige actualiteit van het verzamelbegrip 'Tweede
Wereldoorlog'. Niet in de bestialiteit van de enkeling, maar de volgzaamheid en
karakterloosheid van de meerderheid. Dat is geen dankbaar thema voor een
herdenking. Zeker niet van het type herdenking dat hier in zwang is geraakt.
Want de daders, dat waren mensen zoals wij.

Sander van Walsum is redacteur van de Volkskrant.

Dit is de tiende aflevering van een serie over verschijnselen van de twintigste
eeuw die naar de mening van de auteur hun tijd hebben gehad.

Tweede wereldoorlog ; Jodendom ; Oorlogsmisdaden ; Recht ; Criminaliteit ;
Delicten ; Levensbeschouwing ; Religie ; Kunst en Cultuur ; Geschiedenis

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               7 of 109 DOCUMENTS

                                 de Volkskrant

                               December 11, 1999

Dranghekken

BYLINE: DEURNE FRANS WILMS

SECTION: U pagina; Pg. 21

LENGTH: 518 words


Op verzoek van het organiserende comite 'leerlingen staken voor een betere
invulling van de Tweede Fase' ging ik samen met nog drie collega's mee naar Den
Haag. Wij vergezelden onze leerlingen niet namens de school maar slechts om bij
eventuele problemen de helpende hand te bieden. Tweehonderd leerlingen van onze
school wilden met staking en demonstratie in Den Haag laten merken dat zij de
werkdruk te hoog, het aantal vakken te groot en de invoering van de Tweede Fase
te snel en onvoldoende voorbereid vonden. Als leraar Duits en vooral mentor van
4 havo heb ik een tamelijk goed inzicht in de effecten die de Tweede Fase heeft
op onze leerlingen en zonder dat ik het nu met alles eens ben wat de stakende
leerlingen willen, meen ik toch dat een belangrijk deel van de klachten enige
grond heeft.

In de weken voor de demonstratie werd in de media steeds duidelijker over een
opkomst van zo'n 15 duizend jongeren gesproken. Het Malieveld leek de enige
aangewezen plek in Den Haag om zo'n grote groep demonstrerende mensen te
ontvangen. Het Binnenhof zou verboden gebied voor de jongelui zijn.

Op het Malieveld bleek al gauw dat er voor de duizenden demonstranten niet veel
te beleven was. Er trad een popgroep op, maar door de ongelukkige plaatsing van
het podium was hun muziek alleen maar voor de voorste rijen goed hoorbaar. En zo
trok tegen twee uur een grote groep jongeren richting Binnenhof. De roodwit
geblokte plastic linten die de gemeentepolitie had gespannen, bleken geen echte
hindernis, de paar aanwezige Haagse agenten gingen braaf opzij toen de meute
eraan kwam, de dranghekken vielen door de harde wind bijna vanzelf om, de
agenten te paard waagden hun dieren niet aan een bekogeling met betonstrijkers.
De weg naar het Binnenhof was vrij.

Op het Binnenhof waren wel wat dranghekken geplaatst, maar die werden door
enkele bereidwillige voetbalfanaten dwars door een raam geworpen. Blikken bier,
eieren en stenen vlogen vervolgens richting werkkamers. Elke treffer werd met
luid gejuich begroet. Pas toen tientallen ruiten gesneuveld waren, verscheen een
cordon agenten in oranje hesjes om orde op zaken te stellen. Dat lukte pas echt
toen de ME eraan te pas kwam.

Omvergegooide auto's, veel schade op het Binnenhof en eieren op Adelmund,
Mosterd en Rosenmoller: de verontwaardiging bij politici, gewone burgers en in
de media is terecht. Zulk gedrag kan niet en moet worden afgekeurd en waar
mogelijk worden bestraft. Maar zelfs als men erin zou slagen om de (ergste)
raddraaiers te pakken en te bestraffen, dan blijft voor mij toch de
allerbelangrijkste vraag onbeantwoord: wie is in Den Haag in hemelsnaam
verantwoordelijk voor de openbare orde bij grote demonstraties? Het was geen
geheim dat er 15 duizend jongeren zouden komen; 400 meter dranghekken en 100
agenten rond het Malieveld waren meer dan voldoende geweest om de escalatie te
voorkomen.

Door de onverantwoord slechte voorbereiding van de Haagse overheid heeft het
organiserende comite geen faire kans gekregen om de bedoelingen van de stakers
duidelijk te maken aan de politiek en de burgers.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               8 of 109 DOCUMENTS

                                 de Volkskrant

                               December 11, 1999

Gelaten overleven

BYLINE: DOOR JAN VAN DER PUTTEN

SECTION: Reflex; Pg. 3

LENGTH: 2088 words


Of hij nu wordt geringeloord, uitgebuit of afgeperst, de Chinees laat zich alles
aanleunen. Waar komt die berusting vandaan? Volgens filosoof en socioloog Huang
Ping leven in het moderne China oude waarden uit confucianisme en taoisme voort
in een nieuwe vorm.

'DAN HAD u hier twintig jaar geleden moeten komen. Toen was hier veel minder
verschil tussen de mensen dan nu. Iedereen was ongeveer hetzelfde. Mannen en
vrouwen hadden een soort uniform aan en zagen er bijna identiek uit. Ook de
manier van denken en communiceren was grotendeels hetzelfde. De verschillen zijn
nu veel groter.'

Huang Ping heeft ongetwijfeld gelijk. Buitenlanders mogen dan nog altijd worden
getroffen door de uniformiteit die ze overal in China om zich heen zien, een
socioloog die de ontwikkelingen van de laatste twintig jaar heeft bestudeerd,
neemt enorme veranderingen waar. In het land waar sinds het begin der tijden het
individu vrijwel geheel opgaat in de collectiviteit, rukt immers het
individualisme op. In ons land, zeggen veel Chinezen, is de laatste twintig jaar
meer veranderd dan in onze hele geschiedenis bij elkaar. Niet alleen economisch,
maar ook mentaal is het oude China aan het verdwijnen, zeggen ze.

Toch is de oude hang naar uniformiteit nog altijd volop aanwezig. Er zijn zo
verschrikkelijk veel Chinezen, dat in de massa het individu niet opvalt. Overal
zijn mensen. Rivieren van fietsers, voetgangers en auto's stromen door de
straten van de steden. Niet iedereen draagt meer dezelfde kleren als in Mao's
tijd, toen alles wat afweek van de massastandaard contrarevolutionair was en
werd bestraft. En niet iedereen denkt meer hetzelfde.

Maar de variatie in kleding, haardracht en denken blijft beperkt. Weinig mensen
vallen op door uiterlijk of manier van denken, en schijnen dat ook niet te
willen. Armen hebben er het geld en de opleiding niet voor, en mensen die het
zich wel kunnen veroorloven, prefereren formele kleding en de heersende
geld-ideologie.

Nog altijd zijn de Chinezen dol op massa-happenings. Geen enkel groot evenement
kan beginnen zonder mega-performances van dansers, acrobaten, scholieren of
militairen, allemaal in de pas en in de maat, iedereen een nietig onderdeel van
het massale geheel, allemaal gehoorzamend aan de grote regisseur.

Voor het politieke en maatschappelijke leven geldt hetzelfde. De regisseur was
vroeger de keizer, sinds vijftig jaar is het de communistische partij. De
onderdanigheid is hetzelfde gebleven. Want gehoorzaamheid aan ieder die boven je
is gesteld, zit in het Chinese DNA: gehoorzaamheid aan de vader, de oudere
broer, de leraar, de plaatselijke notabelen, de keizer, de partijleiding.

Voor een westerling is het haast onbegrijpelijk dat veel Chinezen zich alles
maar laten aanleunen. Ze nemen de officiele propaganda als geopenbaarde waarheid
aan. Ze krijgen vier weken van tevoren de aanzegging dat hun huis tegen de
vlakte gaat, en beschouwen dat gelaten als een beschikking van het lot. Ze
krijgen maandenlang hun loon, pensioen of werkloosheidsuitkering niet
uitbetaald, ze worden afgeperst en uitgeschud, en alleen de helden tekenen
protest aan. Ze worden geringeloord door bureaucraten, geschoffeerd door
ambtenaren, vernederd door de eerste de beste politieman, en ze blijven
glimlachen. Alleen de dappersten schrijven op z'n hoogst een beleefd rekest, dat
door niemand in behandeling wordt genomen.

Waar komt die berustende houding vandaan? Aziatische gelatenheid? Afkeer om op
te vallen? Angst voor de gevolgen van afwijkend gedrag? Maar wat verklaart die
gelatenheid, afkeer of angst dan weer? Huang Ping heeft uitvoerig onderzoek
gedaan naar de veranderende waarden, gedragingen en levensstijl in China, zowel
in de grote steden als op het platteland. 'Veel traditionele waarden zullen
verdwijnen', zegt hij, 'maar veel andere oude waarden zullen onder een nieuwe
vorm voortleven.'

Huang Ping (41) studeerde filosofie en wetenschapssociologie in zijn
geboorteplaats Chengdu, de hoofdstad van de provincie Sichuan, en later
sociologie aan de London School of Economics. In 1994 werd hij onderdirecteur
van het sociologisch instituut van de Chinese Academie voor Sociale
Wetenschappen. Deze instelling telt 33 instituten en ruim vijfduizend fulltime
onderzoekers. Er worden alleen post-doctoraal-colleges gegeven. In de koffieshop
van een boekhandel in Peking onderbreekt Huang zijn gesprek met een promovendus
voor een gesprek over het Chinese conformisme.

- Waar komt die voor westerlingen zo verrassende eenvormigheid van de Chinese
samenleving vandaan?

'China is vanouds een agrarische maatschappij, die op alle mogelijke manieren
werd bedreigd en geteisterd: door een tekort aan bouwland en water, door
natuurrampen en krijgsheren, door gebrek aan infrastructuur, onderwijs en
gezondheidszorg. Dat maakte de mensen voorzichtig. Overleven was de eerste
prioriteit, zowel voor de gemeenschap als voor het individu.

'De gemeenschap kon alleen overleven als de individuen elkaar wederzijds
steunden. De gemeenschap heeft daarom absolute prioriteit boven het individu.
Dat is een van de aspecten van de leer van Confucius. Individuele belangen
moeten worden ingeperkt of opgeofferd terwille van de overleving van de
gemeenschap.

- Wat is het sleutelwoord van de confuciaanse maatschappijopvatting?

'Harmonie in de menselijke relaties, ren in het Chinees. Harmonie in de relaties
tussen vader en zoon, tussen broers, tussen man en vrouw, tussen mij en de
anderen. Harmonie houdt vriendschap in, sociale veiligheid, wederzijdse hulp,
solidariteit. Daardoor hebben de Chinezen ook in de moeilijkste tijden zich
weten te handhaven. Harmonie vloekt met iedere vorm van extremisme. Harmonie is
het bewandelen van de confuciaanse gulden middenweg. Ook loyaliteit is voor
Confucius belangrijk, maar die waarde wordt in Japan meer geaccentueerd dan in
China.

- Maar als het individu zich moet opofferen, kan dat moeilijk harmonie worden
genoemd.

'Vooral in tijden van tegenspoed moet het individu zijn eigen behoeften
vergeten. Je moet er niet over praten, je moet er zelfs niet over denken. De
gemeenschap gaat voor. Je moet niet de aandacht trekken, niet te erg opvallen,
je intelligentie verbergen, je gevoelens verstoppen. Het is vreselijk, maar de
mensen doen het. Allemaal terwille van de harmonie, die inderdaad geen echte
harmonie is.'

- En die gelatenheid?

'Die komt uit de taoistische traditie. Het taoisme leert dat je geduldig moet
zijn, niet boos moet worden en je nergens druk om moet maken, want het heeft
toch geen zin: hoe erg je je ook inspant, je krijgt het toch niet. Die
mentaliteit is nog altijd wijd verspreid. Daardoor komt het dat zelfs mensen die
er ellendig aan toe zijn, zich niet al te beroerd voelen. Ze kunnen nog steeds
glimlachen. Dat is taoistisch. Het is een overlevingsstrategie.

'Chinezen accepteren daarom ook slechte dingen, zolang ze maar niet het loodje
leggen. Zolang boeren kunnen overleven, zullen ze niet rebelleren. Ik heb dat
zelf gemerkt toen ik als student tijdens de Culturele Revolutie naar het
platteland werd gestuurd om door de boeren te worden heropgevoed. Ik merkte dat
de boeren nog volop leefden in de confuciaanse en taoistische tradities van de
keizertijd.

- Mao heeft anders zijn uiterste best gedaan Confucius uit te rangeren. Hij
organiseerde massacampagnes waarin de wijze werd ontmaskerd als een reactionaire
aristocraat.

'Toen China nog een keizerrijk was, was het geen natie-staat. Die idee kwam niet
van de confuciaanse traditie, die tijdens de natie-opbouw werd geneutraliseerd.
Maar in harde tijden grijpt men toch weer op de traditie terug.

'Het is waar dat Mao in zijn jeugd en in zijn ouderdom heel kritisch tegenover
Confucius stond. Maar de stijl van Mao's geschriften en zijn ideeen hadden veel
weg van die van Confucius. Als jongen heb ik zowel Confucius als Mao gelezen,
dus ik heb het zelf kunnen constateren. Waarschijnlijk heeft Mao onbewust
aangesloten bij dezelfde confuciaanse traditie die hij probeerde uit te roeien.

- Toch lijkt het confucianisme voor een autoritair bewind op maat te zijn
gesneden. Confucius' opvattingen van 25 eeuwen terug over de gehoorzaamheid die
men zijn meerdere verplicht is, zijn immers uitstekend bruikbaar voor het
communistische regime. Dat geldt ook voor zijn ideeen over het primaat van het
collectieve boven het individuele. Individualisme is in China nog altijd een
negatief begrip.

'Natuurlijk kan de regering deze oude mentaliteit uitbuiten, met haar officiele
ideologie die de suprematie van het collectieve benadrukt. Maar vergeet niet dat
deze regering tegelijk ook de markteconomie bevordert. Zonder de regering zouden
de grote veranderingen van de laatste jaren niet hebben plaatsgevonden, van een
plan-economie naar een mondiaal systeem. Tegelijk benadrukt de regering de
confucianistische traditie, en soms heeft ze daarin gelijk. Zonder sociale
solidariteit hebben de mensen immers meer te lijden.

- Hoe is het individualisme de Chinese maatschappij binnengeslopen?

'Sinds de val van het keizerrijk aan het begin van deze eeuw is de oude
mentaliteit waarin de belangen van de gemeenschap centraal staan, gaan
veranderen. Dat proces is geaccentueerd sinds het begin van de economische
hervormingen, twintig jaar geleden. Met de massale trek naar de steden werden de
mensen individualistischer. Stadsbewoners weten niet meer wat er in het huis
naast hen gebeurt. Ze krijgen meer individuele voorkeuren, ze willen een eigen
levensstijl en meer privacy. Dit veranderingsproces kan nog vele jaren duren.'

- En de consumptiementaliteit, hoe heeft die haar weg naar China gevonden?

Via Hongkong, Taiwan en de Chinese gemeenschappen elders. Van de zuidkust van
China is deze mentaliteit doorgedrongen in het binnenland, en van de goed
opgeleide jongeren in de steden naar mensen met een andere achtergrond. Een
belangrijk aandeel hebben ook de mensen die sinds het begin van de jaren tachtig
in het buitenland hebben gestudeerd en daarna zijn teruggekomen.

'Duizenden jaren hebben de Chinezen alleen maar thee en water gedronken, en nu
drinken ze, vooral de jongeren in de steden, koffie en Coca-Cola. Naast de
traditionele Chinese muziek en de traditionele Chinese keuken zijn Michael
Jackson en McDonald's bij de jeugd erg popualir geworden.

'In het dagelijks leven van de gewone man speelt de consumptiecultuur een steeds
grotere rol. De waarden en het gedrag zijn zo aan het veranderen, dat sommigen
zelfs van een revolutie spreken. Die dringt ook door tot het achtergebleven
platteland, waar steeds meer televisie komt en waar de jongeren gek worden als
ze niet weg kunnen om een baan te zoeken of meer te verdienen. Er is een
mondiale cultuur aan het groeien, in Peking, Tokio, Amsterdam of waar ook. China
wordt werkelijk deel van de wereld, niet alleen economisch maar ook wat betreft
de levensstijl.'

- En de traditionele waarden van de Chinese cultuur, wat gebeurt daarmee?

'Natuurlijk moeten de mensen hun waarden aanpassen in een wereld die een global
village wordt. Veel traditionele waarden zullen of verdwijnen, of worden
vernieuwd. Ik ben er heilig van overtuigd dat veel Chinese tradities zullen
blijven bestaan, maar dan gegoten in een nieuwe vorm. Na hun experimenten met de
nieuwe waarden kunnen jonge mensen de traditionele waarden weer benadrukken. Die
integratie zie je al bij jonge cineasten, schrijvers en schilders.'

- Hoe diep gaat de overname van de Westerse levensstijl?

'De mensen veranderen van eetgewoonten, van kleren, soms van haarkleur. Maar
zelfs degenen die hun haar hebben geverfd, kunnen nog altijd een sterk
gemeenschapsgevoel hebben, of houden van traditionele Chinese muziek of
traditionele Chinese schilderkunst. En de veranderingen zijn vaak oppervlakkig.
Veel mensen zijn nog altijd te schuw om hun gevoelens te tonen, al zeggen ze nog
zo hard dat ze van de traditionele waarden afwillen.

'Nog altijd mag je, zoals het altijd al geweest is, niet je gezicht verliezen,
anders verlies je je waardigheid. Nog altijd berusten veel mensen in hun lot
zolang ze maar kunnen overleven. Veel jongeren en ontwikkelde mensen die me
zeggen dat ze niet houden van de traditionele Chinese cultuur, blijken er in de
praktijk niet echt van los te komen. Daarom ben ik over de huidige
consumptiecultuur niet al te pessimistisch.'

Huang Ping FOTO DOMINIQUE LANDAU

Peking, 1999. FOTO DANIEL KONING - DE VOLKSKRANT

Sociologie ; Maatschappij ; Wetenschap en Techniek ; Sociale Wetenschappen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               9 of 109 DOCUMENTS

                                 de Volkskrant

                                December 9, 1999

Wars van looplijnen en doordekken

BYLINE: BART JUNGMANN

SECTION: Sport; Pg. 15

LENGTH: 586 words


De 47-jarige Bert van Marwijk wordt met ingang van volgend seizoen de trainer
van Feyenoord. De opvolger van Leo Beenhakker heeft een contract voor twee jaar
getekend.

MET PILS en shag als terugkerende metaforen wordt Bert van Marwijk in dagbladen
en tijdschriften steevast neergezet als het prototype van de gewone man. De
aanstaande trainer van Feyenoord houdt er inderdaad niet van zaken ingewikkelder
te maken dan ze zijn en daarin is hij nu al trouw aan het credo van de club uit
Rotterdam Geen woorden, maar daden.

Over collega's met uitvoerige analyses zei hij een half jaar geleden in Het
Parool: 'Ik ben altijd binnen de kortste keren de draad kwijt. Dan gaat het over
looplijnen en doordekken. Ik denk dan meteen: wat heeft een voetballer hieraan?
Echte voeballers prikken er trouwens zo doorheen. Maar de leek en de mindere
voetballer denken: dat gaat boven mijn pet, die man zal er wel verstand van
hebben. Terwijl dat juist niet zo is.'

Zijn keuze voor Feyenoord zegt Van Marwijk op gevoel te hebben gemaakt. 'Niet in
de laatste plaats omdat Coen Moulijn vroeger mijn idool was.'

De 47-jarige Bert van Marwijk was in de jaren zeventig zelf ook een begenadigde
maar wispelturige linksbuiten. Hij werd in Deventer geboren en begon zijn
carriere bij het locale Go Ahead. In 1975 verhuisde hij naar Alkmaar waar AZ
zijn succesrijkste selectie aan het formeren was.

De eenmalige international was al weg voordat in het begin van de jaren tachtig
daarvan de grootste vruchten werden geplukt. Van Marwijk, die vaak geblesseerd
was, begon in 1979 aan zijn neergang als speler. Via MVV en Fortuna belandde hij
bij de Belgische tweedeklasser Assent. Zijn laatste werkgever in het Nederlandse
voetbal was ook zijn eerste in de hoedanigheid van coach.

Bert van Marwijk had tot dat moment een sportzaak in het Limburgse Meerssen en
trainde de plaatselijke amateurclub. Fortuna haalde hem in september 1997 binnen
als opvolger van Pim Verbeek.

Bert van Markwijk verrichtte met zijn doodgewone aanpak een klein wondertje in
Sittard. Onder zijn leiding kreeg het wankelmoedige Fortuna weer zelfvertrouwen
en bleek, uitgaande van eigen kracht, tot veel in staat. De club eindigde als
zevende en het seizoen daarop bereikte Fortuna de bekerfinale waarin het van
Ajax verloor.

Nu gaat het echter aanzienlijk minder goed. Het zal voor een belangrijk deel de
tol van het succes zijn. Van Marwijk kon lange tijd het vertrek van dragende
spelers (zo ging Patrick Paauwe naar Feyenoord) opvangen, maar deze zomer volgde
onder meer de transfer van Van Marwijks spelbepalende schoonzoon Mark van Bommel
naar PSV.

Het voetbal ziet er vaak nog even verzorgd uit, maar het wordt zelden in de
score vertaald. Fortuna bivakkeert in de onderste regionen, maar Van Marwijk
predikt geduld. Eens moet het goede voetbal punten opleveren, maar voorlopig
heeft alleen de trainer mogen incasseren.

Al in oktober stond vast dat Bert van Marwijk de opvolger van Leo Beenhakker zou
worden. 'Om de rust in de selecties niet te verstoren', aldus
Feyenoord-voorzitter Van den Herik, was het nieuws geheim gehouden. Beenhakker:
'Het liefst tot de winterstop, maar inmiddels wisten te veel mensen het.'

Onduidelijk is nog wat Leo Beenhakker volgend jaar zal doen. Vorig jaar liet hij
al doorschemeren op termijn een functie in de luwte te ambieren. Van den Herik:
'Daar gaan we in de komende winterperiode rustig over praten.'

Bert van Marwijk FOTO GUUS DUBBELMAN - DE VOLKSKRANT

Voetbal ; Sport

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              10 of 109 DOCUMENTS

                                 de Volkskrant

                                December 4, 1999

Topmannen vallen als blaadjes van hun stoel

BYLINE: VAN ONZE VERSLAGGEVER WILCO DEKKER

SECTION: Economie; Pg. 2

LENGTH: 678 words

DATELINE: AMSTERDAM


Bedrijfsbestuurders bleven vroeger normaal gesproken tot hun pensioen op het
pluche, maar de laatste tijd sneuvelen ze bij bosjes. De snelle veranderingen en
toenemende druk eisen hun tol. 'Kan dit niet na mijn pensioen?'

Drie waren het er deze week. Koos van der Meulen vertrekt om onduidelijke
redenen binnen vier maanden bij Internet-provider World Online, terwijl hij in
juni al het veld ruimde bij telecombedrijf Telfort - na een goed gesprek met de
aandeelhouders.

Campina Melkunie-bestuurder Zoomers werd twee keer gepasseerd voor een
topfunctie en houdt het voor gezien. En oprichter en grootaandeelhouder Jan
Brand van Brunel doet na de tweede winstwaarschuwing binnen korte tijd een
stapje terug.

Als herfstblaadjes lijken ze de laatste tijd te vallen, de bestuurders van
Nederlandse bedrijven. Lijken, want een woordvoerder van het Nederlands Centrum
voor Directeuren en Commissarissen (NCD) sluit niet uit dat de conflicten vooral
meer in de openbaarheid komen dan vroeger. 'Jan met de Pet heeft tegenwoordig
ook een aandelenpakketje. In navolging van Amerika wordt de belangstelling voor
bedrijven en bestuurders hier steeds groter.'

Maar uit cijfers van Elite Network Research, het in toplieden gespecialiseerde
onderzoeksbureau van Jos van Hezewijk, blijkt dat onenigheid snel oprukt als
oorzaak van de mutaties in het bedrijfsleven. Volgens Van Hezewijk vertrokken
dit jaar tot nu toe 113 bestuurders, tegen 109 over heel 1998.

Was onenigheid vorig jaar in 8 procent van de gevallen de oorzaak, dit jaar is
het al 18 procent. 'Persoonlijke redenen' - meestal een eufemisme voor problemen
- is goed voor 19 procent, tegen 9 procent vorig jaar. Reorganisaties waren
duidelijk minder de oorzaak van sneuvelende bestuurders: 5 procent tegen 15
procent een jaar eerder. 'Topmanagement is duidelijk harder geworden',
concludeert Van Hezewijk.

En nerveuzer. Volgens Hans Strikwerda - hoogleraar (veranderingen in)
organisaties en KPMG-consultant - veranderen de economie, markten en bedrijven
in hoog tempo, met name door de opmars van Internet. 'Het wordt sneller en
gecompliceerder; markten en klanten worden steeds grilliger. Dat leidt tot
groeiende onzekerheid en grote spanningen in de bestuurskamers.'

Volgens management-deskundigen kunnen vooral 55-plussers de snelle veranderingen
niet meer bijbenen. Zelfs managers tussen 45 en 55 jaar oud hebben daar al
moeite mee. Strikwerda: 'Kan dit niet na mijn pensioen, zie ik topmannen
denken.'

In plaats van te constateren dat externe factoren veranderen en snel maatregelen
te treffen, vertaalt de onzekerheid zich bij het management vaak in het
aanwijzen van een schuldige - die vervolgens het veld moet ruimen. 'Primaire
psychologie. Een heel menselijke reactie', stelt Strikwerda. Dat blijkt ook uit
de schaarse motivatie die bedrijven verstrekken bij het vertrek van een topman:
opvallend vaak blijken 'verschillen van mening over het te voeren beleid' de
oorzaak.

Verder zitten volgens Strikwerda tegenwoordig ook de commissarissen 'als een bok
op de haverkist'. De toezichthouders op het management weten dat ze lastige
vragen kunnen verwachten als ze mogelijk hebben zitten slapen. Of, erger nog,
schadeclaims of een verhoor door Justitie, zoals deze week bij Content.

De oprukkende 'Amerikanisering' van het bedrijfsleven - meer overnames,
topsalarissen, grotere openheid - eist zijn tol. Zo stapte Willem de Vlugt van
Van Leer op na een rel over het verzilveren van opties rond de overname door een
Fins bedrijf. Daarnaast hebben bedrijven te kampen met het nieuwe toverwoord
aandeelhouderswaarde: scherpe winstdoelstellingen waar de bestuurders op
afgerekend worden. 'En die targets zijn weer moeilijker te halen door die snelle
veranderingen', legt Strikwerda uit.

Niet voor niets worden de topsalarissen van bestuurders in Belgie omschreven als
'bibbergeld'. De NCD-woordvoerder beaamt dat graag: 'Er wordt wel veel geklaagd
over de hoge salarissen, maar dit is natuurlijk de andere kant van de medaille.'

Management ; Bedrijfsleven ; Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              11 of 109 DOCUMENTS

                                 de Volkskrant

                                December 3, 1999

Jumping Amsterdam wars van patjepeeers

BYLINE: VAN ONZE VERSLAGGEVER MARTIEN SCHURINK

SECTION: Sport; Pg. 13

LENGTH: 617 words

DATELINE: AMSTERDAM


Een kleine inspectie van de RAI, het schouwtoneel voor Jumping Amsterdam, leerde
gisteren dat patjepeeers het nog steeds niet voor het zeggen hebben tijdens het
jaarlijkse paardenfestival. Concoursbaas Kees de Ruiter heeft hier en daar rond
de piste loges voor nobelen, schijnnobelen en voorname rijkaards ingericht, maar
het gewone volk blijft welkom, meer dan welkom zelfs, in de hoofdstedelijke
toonzaal.

Paardenliefhebbers zonder kapsones hebben nu eenmaal een streepje voor bij De
Ruiter, ook al beseft hij dat zijn welhaast socialistische opvattingen hem een
paar centen kosten. 'Het is verleidelijk om een concours om te vormen tot een
ontmoetingsplaats voor zakenlui. Verleidelijk omdat deze sport zich daar
uitstekend voor leent. Maar ik ben op mijn hoede. Jumping zou onherroepelijk
verloederen zodra sponsors en zakenlui het winnen van de gewone man. Sponsors
zijn mij vreselijk dierbaar, maar ze mogen nooit een dominante partij worden.'

In elk geval niet zo dominant als tijdens Indoor Brabant, het jaarlijkse
spektakel voor springende en dansende paarden in Den Bosch, en Indoor Friesland
in Leeuwarden. Daar is de gewone man al bijna niet welkom meer, tenzij hij
betaalt, te veel betaalt, voor een tafeltje in een van de loges en voldoende
bestelt bij de traiteur. De Ruiter: 'Die gasten in loges zijn, zo vrees ik,
nauwelijks in paardensport geinteresseerd. Ze bezoeken een concours vanwege de
gezelligheid, de zakelijke contacten. En eten doodgemoedereerd hun biefstukje
terwijl even verderop in de spingpiste de paardendrollen rondvliegen. Dat vind
ik nou je reinste verloedering en dat zou ik mijn concours toch wel erg graag
willen besparen.'

Bij Indoor Brabant en in Leeuwarden wordt de cultuur van eten en drinken in dure
loges en daarbij vooral geen oog hebben voor de sportieve taferelen in de piste
zonder morren geaccepteerd en zelfs aangemoedigd. In Amsterdam zou, zegt De
Ruiter met grote stelligheid, subiet een opstand uitbreken. 'Amsterdammers
zouden die etende en drinkende gasten in loges zonder twijfel uitschelden en met
tomaten bekogelen.'

Geen kapsones rond de piste, geen kapsones in de piste, maar dat laatste kan De
Ruiter helaas niet controleren. Het was hem en collega-organisatoren van
wereldbekerwedstrijden zwaar te moede toen in september van dit jaar het
springvolk zwaar begon te morren en financiele eisen stelde. Het prijzengeld
moest omhoog, en wel fors omhoog: naar 25 duizend euro voor de
wereldbeker-kwalificatiewedstrijd op vrijdagavond, 50 duizend euro voor de
WB-rubriek op zaterdagavond en 50 duizend euro voor de Grote Prijs op
zondagmiddag. De heren en de paar dames te paard dreigden af te stappen en de
WB-concoursen te boycotten indien hun eisen niet zouden worden ingewilligd.

Die eisen konden door de concoursbazen van het Ierse Millstreet, Oslo en
Helsinki niet worden gehonoreerd met zwaar gedevalueerde wedstrijden als gevolg.
De Ruiter vreesde aanvankelijk het ergste voor Amsterdam. 'Het tijdstip waarop
de internationale ruiterclub aan kwam zetten met dat eisenpakket vond ik nogal
ongelukkig. Het was kort dag. Ik voelde ik me voor het blok gezet.'

De Ruiter, zakenman van professie, scharrelde het nodige kleingeld bijeen en
kreeg binnen de kortste keren voor elkaar wat de internationale federatie FEI in
de afgelopen jaren niet gelukte: De Ruiter verleidde het wereldbedrijf Nissan om
zijn concours te sponsoren en van een hoofdprijs ter waarde van negentig mille
te voorzien. 'Je moet in deze sport', zegt De Ruiter, 'nu eenmaal koopman zijn
en je niet, zoals de heren van de FEI, beperken tot het schudden van handen die
toebehoren aan koninklijke lieden.'

Ruitersport ; Sport ; Paardensport

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              12 of 109 DOCUMENTS

                                 de Volkskrant

                                December 1, 1999

Vernieuwde Royal Opera open voor chic en volk

BYLINE: VAN ONZE CORRESPONDENT BERT WAGENDORP

SECTION: Kunst; Pg. 11

LENGTH: 778 words

DATELINE: LONDEN


Na een verbouwing die bijna 750 miljoen gulden heeft gekost, opent vandaag het
vernieuwde Royal Opera House aan Londens Covent Garden met speciale Opening
Celebrations weer zijn poorten. De opening is symbolisch voor het nieuwe ROH: de
rijke upper-class chic van Londen, aangevoerd door de Majesteit zelf, zit in de
zaal. Maar thuis voor de buis kan het gewone volk meegenieten.

Behalve de ingrijpende materiele verbouwing heeft directeur Michael Kaiser er
het afgelopen jaar alles aan gedaan om ook het imago van zijn operatempel op te
knappen. De robotcamera's van de BBC die in het auditorium zijn ingebouwd,
moeten daaraan meehelpen. Veel vaker dan voorheen moeten er producties uit het
ROH op televisie komen.

Class is overal aanwezig in de Britse samenleving, dus ook in het Royal Opera
House, thuishaven van het Royal Ballet en de Royal Opera. Wie op avonden van
grote voorstellingen langs de oude opera liep, kon vanaf de straat de Crush Bar
zien, waar glitterend, glinsterend en vooral steenrijk Londen zich in de pauzes
overgaf aan champagne en zalm-sandwiches.

De kans dat de eenvoudige passant er ooit zelf een broodje zou bestellen was
klein. De tickets die tot de bar toegang gaven waren al voor de kassa openging
vergeven aan leden van de Royal Opera House Trust (lidmaatschap elfduizend
gulden per jaar) of aan de corporate sponsors. En als door een mirakel een
kaartje beschikbaar was, dan moest de eenvoudige operafan daarvoor gauw 850
gulden neertellen.

Wie een goedkoper kaartje voor de Gods - hoog in het auditorium - wist te
bemachtigen, kon zich niet mengen met de rich and the beautiful. Die gingen door
de majestueuze hoofdingang naar binnen, het plebs werd via een betonnen
brandtrap naar zijn plaatsen geleid.

Labourparlementarier Gerald Kaufman, operaliefhebber en in 1997 voorzitter van
een commissie die het functioneren van het ROH onderzocht, schreef het Operahuis
een 'verstikkend aura van sociale exclusiviteit toe'.

'Je krijgt het gevoel dat je een priveclub binnendringt', zei hij.

Het ROH was kortom een elitaire ballentent en daar moest, vond New Labour,
hoognodig verandering in komen.

Michael Kaiser, een Amerikaan zonder klassenbewustzijn, moet daarvoor zorgen.
Inmiddels noemen ze hem op zijn werk al The Turnaround King, uit eerbied voor de
manier waarop hij het afgelopen jaar het Royal Opera House op een nieuwe koers
zette.

En dat terwijl in het jaar voor hij kwam drie voorgangers volledig op het ROH
waren afgeknapt en binnen de kortste keren opstapten.

Kaiser trof bij zijn komst een zooitje aan. Ballet en koor stonden op het punt
te gaan staken, donoren deden moeilijk nadat alle voorstellingen uit geldnood
een jaar waren stopgezet, er was een miljoenenschuld, dirigent Bernard Haitink
had zijn geduld verloren en dreigde met vertrek en Cultuurminister Smith was ook
hoogst chagrijnig.

Dertien maanden later is de schuld praktisch weg, is Haitink er nog steeds,
heeft het ROH meer sponsors dan ooit en is Smith tamelijk tevreden over Kaisers
ideeen die het ROH toegankelijker moeten maken voor een breed publiek. Nu moeten
die alleen nog even aan de praktijk worden getoetst.

Kaiser belooft dat voor elke voorstelling voortaan minstens 20 procent van de
tickets in de vrije verkoop zal gaan. Bovendien gingen de prijzen omlaag. Van
maandag tot donderdag kosten bijvoorbeeld de duurste tickets 340 gulden (was
vijfhonderd) en op de drukste avonden, vrijdag en zaterdag, is de helft van de
kaartjes niet duurder dan 135 gulden. De goedkoopste (staan)plaatsen gaan straks
weg voor twintig gulden.

Dat is allemaal nog ongeveer twee keer zo duur als in Parijs of New York, maar
dat komt omdat New Labour wel het elitaire karakter van het ROH verfoeide, maar
daar niet de consequenties uit trok. De overheidssubsidie is sinds 1992 niet
meer verhoogd en was in dat jaar - na de kaalslag onder de cultuurhaatster
Thatcher - toch al niet zo indrukwekkend.

Om een breder publiek te trekken, investeerde Kaiser verder in educatieve
programma's. Daarnaast is de 'openheid' van het ROH vergroot doordat iedereen er
voortaan de hele dag naar binnen kan. De uit 1858 stammende Floral Hall, een
schitterend bouwwerk van staal en glas naast het auditorium, is gerestaureerd en
veranderd in een ontmoetingsruimte met bars en restaurants, waar ook exposities
gehouden worden - in de eerste zijn de spitzen te zien van Margot Fonteyn en
Maria Callas' kostuum uit Tosca.

Bovendien bestaat de Crush Bar niet meer en mag iedereen nu door dezelfde deur
naar binnen.

De gerestaureerde Royal Opera met Floral Hall.

Gebouwen ; Theater ; Kunst en Cultuur ; Kunst ; Architectuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              13 of 109 DOCUMENTS

                                 de Volkskrant

                               November 27, 1999

Bomen zijn natuur

SECTION: Wetenschap; Pg. 1

LENGTH: 184 words


DE OPVATTING van gewone Nederlanders over natuur wijkt sterk af van die van
professionele natuurbeschermers. Het merendeel van de mensen in Noord- en
Zuid-Holland, het rivierengebied, Walcheren, Groningen, het westen van Friesland
en het zuiden van Limburg beoordeelt de beschikbare natuur in de eigen omgeving
als onvoldoende, zo blijkt uit dit kaartje van het Staring Centrum (SC-DLO) in
Wageningen.

De Betuwe biedt volgens de mensen die daar wonen, onvoldoende natuur. Dat vinden
ook de bewoners van het Sloegebied, het Friese merenlandschap en de drassige
Hollandse veenweidegebieden. Aan de varieteit van het landschap ligt het niet.
In de Flevopolder is men over het aanbod natuur juist erg tevreden.

'Voer voor groene psychologen', noemde directeur Andre van der Zande de uitslag
van de enquete, eerder dit jaar in opdracht van het ministerie van Natuurbeheer.
Donkergroene vlekken in Brabant, Gelderland en Drenthe laten zien dat het begrip
'natuur' uitsluitend wordt vertaald in de aanwezigheid van bomen.

'Groen-ervaring' van de plaatselijke bevolking

Natuur en milieu

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              14 of 109 DOCUMENTS

                                 de Volkskrant

                               November 27, 1999

De moederlijke emotie van een rolmaat

BYLINE: TEKST WOUTER KLOOTWIJK FOTOGRAFIE FRANK SCHALLMAIER

SECTION: Magazine; Pg. 64

LENGTH: 1176 words


Boven deze bladzijde staat een rood verkeersbordje met een wit woord er in.
Smaak. Dat betekent dat er iets niet in orde is. Dan doe je iets verkeerd en
krijg je nieuwe inzichten in kleur aangeboden om er het komende jaar anders bij
te lopen dan gisteren. Maar mannen (m/v), trek je er gerust niks van aan dat de
Volkskrant tegenwoordig voorschrijft wat je aan moet doen en eten moet en mooi
moet vinden en welke tulpen wel en welke niet moeten mogen kunnen in je tuintje.
Sinterklaas beslist pas op het laatste moment, dus de grote rooie laklederen tas
met bijbehorende tweekleurenrode muiltjes (vier weken geleden in de Volkskrant)
kunnen nog van het verlanglijstje geschrapt worden. En streep ook gerust alsnog
de witte orchideeen weg (drie weken geleden) die als onkruid groeien in de
lobby's van trendy hotels overal ter wereld en dwingend aanbevolen worden door
alle interieurjannen van Nederland. En laat je niet door een paar Amsterdamse
grachtengordelbejaarden voorschrijven welk rokje je je in Enschede wel en welk
rokje je niet om je oude kont moet laten hijsen. Kom in opstand tegen de terreur
van de smaak. En vraag de Sint een rolmaat van Stanley. Je komt er in het
designkwebbelcircuit zelfs goed mee weg, want lazen we niet in Volkskrant
Magazine zelf de wijze woorden van een Italiaanse vormgever: 'De ronde vormen
refereren aan moederlijke emoties.' Precies wat je denkt als je de nieuwe
rolmaat van Stanley in de gereedschapwinkel ziet: moeder!

Maar we moeten het eerst even over een slijptolletje hebben. En over een
halfjaar geleden. Toen ging het in deze krant over gereedschap en over een
modern probleem. Je weet niet meer wie je hoe belazert. Je had goed en slecht
gereedschap en lange tijd hebben we gedacht dat dure merken in elk geval goed
waren en goedkope soms wel en soms niet goed. Maar de grote gereedschapmakers
zijn aan het sjoemelen gegaan. Ze laten spullen maken in lagelonenlanden en
plakken er hun dure merknaam op. Of ze kopen een hele fabriek waar een beroemd
duur soort gereedschap wordt gemaakt, om vervolgens die fabriek te sluiten. Het
gaat ze niet om de fabriek maar om het merk.

Het is zoals Unilever dat doet met bijvoorbeeld ijsfabrieken. Een paar jaar
geleden werd de ongelooflijke goede roomijsfabriek Hertog opgekocht door Ola. De
fabriek werd om zeep gebracht en Ola-ijsfabrieken mochten het merk Hertog op hun
bakken ijs plakken.

Precies zo gaat het met zaagmachines. Je hebt (had) hele goede. Zoals die van
Elu en die van DeWalt. Oude merken voor de timmerman. En je hebt Black & Decker.
Rammelkasten voor de amateur. Black & Decker kocht zowel Elu als DeWalt en nu
weet geen mens meer wat ie koopt, want de machines worden nu overal gemaakt waar
het Black & Decker goed uitkomt. De merknaam is handel geworden, niet de
kwaliteit van het gereedschap doet het hem nog.

We schreven het en kregen brieven. Van mannen met sterke verhalen over
gereedschap. En van vrouwen die schreven dat ze ook wel eens een plank doorzagen
en niet voor vol (voor man) worden aangezien in de gereedschapwinkel.

Een paar keer per jaar doet de wonderlijkste kruidenier van Nederland (en
Duitsland), Aldi, een stuk elektrisch gereedschap in de aanbieding. Meestal
onwaarschijnlijk goedkoop. Vorige maand bijvoorbeeld een slijptolletje voor nog
geen vier tientjes.

Een slijptol is een gevaarlijke, maar reuzehandige machine. Een motorblok zoals
van een elektrische boor, waarop een dunne schijf is vastgezet die met grote
snelheid ronddraait. Er zijn slijpschijven die metaal doorslijpen, ze zijn er
voor steen, ze zijn er voor het afslijpen van oneffenheden en er kunnen op een
slijptol ook borstels worden vastgezet, hele zware staalborstels bijvoorbeeld.
Een goede slijptol kost een paar honderd gulden. Dus eentje van 39 gulden bij de
Aldi kan niks zijn.

Nee? Een paar jaar geleden al kocht ik zo'n tol bij de Aldi, uit
nieuwsgierigheid. Het ding maakt ongelooflijk lawaai. Net als een dure. Maar hij
slijpt en slijpt en slijpt maar door, een muur doormidden, een schip doormidden,
niet kapot te krijgen. De brieven over gereedschap blijven komen. En deze, van
een Nederlander uit Portugal, geeft de Aldi-kopers groot gelijk.

'Ik was tot dit voorjaar, vele jaren werkzaam in de scheepsbouw in Portugal en
was verantwoordelijk voor de gereedschappen. In het bedrijf hadden we regelmatig
dezelfde klachten over elektrisch gereedschap. We besloten met een aantal
bekende merken volledig te kappen en bestelden gereedschappen van het merk
Wurth, dat absoluut niet kapot te krijgen zou zijn. Toen de eerste bestelling
binnenkwam, viel mij direct op dat de machines identiek waren aan die van Bosch.
Alleen, een boormachine van Bosch kostte 200 gulden en deze 600! Door de jaren
heen had ik alle bruikbare onderdelen van defecte gereedschappen in het magazijn
bewaard. Ze pasten precies op die van Wurth. Einde van de relatie met Wurth. We
zijn voor de gewoonste elektrische gereedschappen overgestapt op de
allergoedkoopste die we konden vinden, een boormachine van 500 Watt voor 39
gulden, een vlakschuurmachine voor 30 gulden, een decoupeerzaag voor 35 gulden.
De levensduur van deze machines was nagenoeg dezelfde als die van de dure, maar
ging zo'n goedkope kapot, dan gooiden we hem weg en kochten we een nieuwe. Zo
waren we elke keer honderden guldens goedkoper uit. Bovendien kwam voor die tijd
soms werk stil te liggen omdat een defecte machine gerepareerd moest worden. Dat
kon oplopen tot wel vijf hele manuren. Dus reken maar uit. Nu, met een
voorraadje goedkope machines, lag het werk soms maar een kwartiertje stil tot
een kapotte vervangen was.'

De brief is veel langer en kankert gedetailleerd heel wat af over een paar ons
welbekende merken - behalve dan Makita, nooit problemen mee gehad op de werf in
Portugal. Makita is heel duur gereedschap. De gewone man (m/v) die het fietsslot
door moet slijpen omdat het sleuteltje kwijt is, kan, met goedkeuring van de
Portugese scheepswerf, gerust een slijptolletje van de Aldi kopen. Maar een
rolmaat ook?

Hier spreekt weer eigen ervaring. Tientallen rolmaten gehad, meestal
relatiegeschenken, soms rommelmarkt, een enkele keer een Hema tussendoor, maar
allemaal troep. Een rolmaat is een dun stalen lint, of glasvezelversterkt
plastic, met een maatverdeling, opgerold in een doosje, meestal van zwart
plastic. Een veer trekt een uitgeschoven meetlint na gebruik terug het doosje
in. Als het goed is, maar dat is het na twee keer meten meestal niet meer.

Als je een rolmaat koopt moet je een goeie nemen, zei de timmerman, en dat is de
Stanley. We kochten het nieuwste model, met geel met zwart en moederlijke ronde
vormen, lekker gevoel in de hand (goede smaak!) en een knop om het lint vast te
zetten zodat het niet terug in de doos schiet als je nog niet klaar met meten
bent. Nooit gedacht dat het kon, maar welzeker, je kunt genieten van een
rolmaat. Van deze. En wat een zuiver meten dat deze doet! Kan dat nog,
Sinterklaas, een correctie op de verlanglijst?

Huishouding ; Producten ; Algemeen ; Consumentenzaken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              15 of 109 DOCUMENTS

                                 de Volkskrant

                               November 24, 1999

Sterrenploeg Chelsea lijkt onaantastbaar

BYLINE: VAN ONZE VERSLAGGEVER WILLEM VISSERS

SECTION: Sport; Pg. 15

LENGTH: 768 words

DATELINE: LONDEN


Zie ze lopen in hun gele hesjes, de voetbalsterren aller landen die verzameld
zijn onder de naam Chelsea. Onbewust is de eerste gedachte: hoe kan Feyenoord,
met alle respect, in vredesnaam winnen van dit gezelschap internationals?

De gele hesjes van deze trainingspartij zullen vandaag op Stamford Bridge
voetballen tegen Feyenoord, als aftrap van de tweede fase in de Champions
League. Voor doelman Ed de Goey bewegen zich onder anderen de Franse
wereldkampioenen Deschamps, Desailly en Leboeuf, olympisch kampioen Babayaro uit
Nigeria, de Roemeense allrounder Petrescu, de Italiaanse tovenaar Zola en de
Noorse spits Flo.

Alleen het sobere trainingscomplex, vlak bij vliegveld Heathrow, roept
herinneringen op aan de tijd dat Chelsea noodlijdend was. Voorzitter Ken Bates
kocht de club in 1982 voor het symbolische bedrag van een pond en erfde zes
miljoen gulden aan schulden. Het was in de tijd dat buiten het stadion collectes
werden gehouden om de spelerssalarissen te betalen.

De vedettes van vandaag verdienen duizenden ponden per week. Op een tribune na
is vrijwel het hele stadion verbouwd. Stamford Bridge is het hart van Chelsea
Village; een complex met winkels, een hotel, vergaderzalen, restaurants en cafes
dat jaarlijks meer dan driehonderd miljoen gulden omzet.

Bates bleek een gewiekste, nietsontziende zakenman. In zijn vorig jaar
verschenen biografie My Chelsea Dream staat zijn motto afgedrukt. Het luidt:
'Als ik vecht zijn er geen regels. Het is smerig. Het is nutteloos om een goede
verliezer te zijn.'

Supporter John Walsh beziet de strijd tussen hesjes en heslozen. Hij heeft de
goede en de slechte tijden meegemaakt. Walsh zag zijn eerste wedstrijd van
Chelsea in 1948 (met 4-2 verloren van Manchester United) en zorgt aan de rand
van het trainingsveld voor een tafereel dat kolderiek is en typerend voor de
liefde voor voetbal die in Engeland zo diep is geworteld dat die soms moeilijk
is te begrijpen voor gewone stervelingen.

Walsh houdt een kinderwagen aan een kant omhoog, opdat zijn kleinkind het
partijtje onder leiding van trainer Gianluca Vialli kan volgen. Zijn kleinkind
is vijf maanden en glimlacht als grootvader met hoge stem zingt: Chelsea,
Chelsea.

Hij vertelt dat ook zijn dochters hoteldebotel zijn van Chelsea, maar voegt er
beschaamd aan toe dat uitgerekend zijn schoonzoon houdt van motorfietsen. De
kleinzoon heet dus Harley, naar de motor van pa.

Walsh is 51 jaar en betaalt 600 pond, ruim tweeduizend gulden, voor zijn
seizoenkaart voor de competitie. Ja, geeft hij toe, de stoel achter het doel
wordt duur voor de gewone man. En het steekt hem dat een kaartje voor het duel
tegen Feyenoord 28 pond kost (honderd gulden). Wanneer gaat die grote geldballon
barsten, vraagt hij zich wel eens af.

Een tijdje geleden, toen Chelsea weer eens mager presteerde in de competitie,
liet voorzitter Bates zich ontvallen dat de spelers wel eens meer inzet mogen
tonen voor de salarissen die ze opstrijken.

Walsh zegt het anders: 'Vergeet al die buitenlandse sterren! De beste speler van
Chelsea is Dennis Wise. Hij laat de klok in de ploeg tikken.' Wise is al tien
jaar middenvelder van de club en vaak de enige Engelsman in de ploeg.

Twee van de twintig buitenlandse contractspelers dragen de Nederlandse
nationaliteit. Rugnummer 1 is van de doelman, Ed de Goey. De Goey is op deze dag
veelgevraagd, want hij speelde zeven jaar voor Feyenoord.

En dan is daar verdediger Mario Melchiot, deze zomer overgenomen van Ajax.
Melchiot liep voor het seizoen een breuk in de voet op en is pas hersteld. Zijn
transfer wekte verbazing. Was hij niet te onervaren om tussen al die sterren
overeind te blijven?

Nee, denkt Melchiot. Hij was toe aan een nieuwe uitdaging, wees tal van
aanbiedingen af (waaronder eentje van Feyenoord) en eigenlijk wilde hij altijd
al naar Engeland. Met spits Benni praatte hij bij Ajax een seizoen lang bewust
louter Engels om de taal te leren.

Engeland vertegenwoordigt voor Melchiot voetbal met hart en ziel. 'In het eerste
elftal van Ajax zakte de pep in mijn spel. Bij Ajax houden ze niet zo van gele
kaarten.' Zijn voorbeeld Edgar Davids gaf een positief advies en trainer Vialli
zei dat hij bij Chelsea in een familie terecht zou komen. Hij moest het shirt
van de Blues met trots gaan dragen.

'Maar het belangrijkste was dat mijn moeder niet meer hoefde te werken dankzij
mijn voetbal. Dat doel heb ik bereikt en dat maakt me gelukkig. Nu stel ik weer
nieuwe doelen.'

Mario Melchiot geeft aanwijzingen aan zijn medespelers tijdens de training van
Chelsea. FOTO ANP

Voetbal ; Sport

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              16 of 109 DOCUMENTS

                                 de Volkskrant

                               November 23, 1999

Nieuw plan sociale zekerheid is stap vooruit

BYLINE: WILLEM VELEMA

SECTION: Forum; Pg. 9

LENGTH: 1776 words


De vakbonden zijn tegen de nieuwe plannen voor de sociale zekerheid. De pers
laat zich door hun protesten te gemakkelijk op sleeptouw nemen. Volgens Willem
Velema worden de bonden niet 'gemarginaliseerd' en gaat de privatisering van de
sociale zekerheid door.

NOG voordat minister van Sociale Zaken Klaas de Vries en staatssecretaris Hans
Hoogervorst hun plannen voor de nieuwe uitvoeringsorganisatie van de WAO en WW
zelfs maar officieel op papier hadden gezet (omdat ze daarover, in de beste
poldertraditie, eerst mondeling wilden overleggen met de 'besturen van de meest
betrokken organisaties en instellingen') ging FNV-voorzitter Lodewijk de Waal al
frontaal in de aanval, omdat enkele uitgelekte onderdelen van het kabinetsplan
hem helemaal niet bevielen.

De Waal voelde zich 'volstrekt belazerd'. Hij dreigde de bewindslieden 'in hun
sop gaar te laten koken'. Kalmerende woorden van premier Kok mochten niet baten.
Vrijdag besloten De Vries en Hoogervorst hun conceptplan toch maar op stel en
sprong openbaar te maken. Dat nam de ongerustheid bij de vakbeweging niet weg.
CNV-voorzitter Terpstra noemde het plan zelfs 'een zelfmoordpoging van het
kabinet'.

De woede van de bonden is best begrijpelijk, want het nieuwe plan is niet alleen
regelrecht in strijd met het regeerakkoord, maar ook met de door De Vries en
Hoogervorst nog geen half jaar geleden als min of meer definitief voorstel
gepresenteerde SUWI-nota (Structuur Uitvoering Werk en Inkomen). In afwijking
van dat vorige plan, vinden bewindslieden nu opeens dat de sociale partners
(vakbonden en werkgeversorganisaties) toch maar beter geen 'opdrachtgevers' voor
de wettelijke werknemersverzekeringen WAO en WW kunnen worden. Zij zullen in de
toekomst dus niet de contracten voor de complete uitvoering mogen gaan afsluiten
met private, met elkaar concurrerende 'uitvoeringsinstellingen'. (In het jargon
'uvi's', zoals het huidige GAK en SFB).

De overheid wil de verantwoordelijkheid voor vrijwel alle wettelijke taken bij
nader inzien liever zelf op zich nemen, en zal daarvoor een gloednieuw
'zelfstandig bestuursorgaan' in het leven roepen: het Uitvoeringsorgaan
Werknemersverzekeringen (UWV), waarover de sociale partners helemaal niets te
zeggen zullen krijgen. 'De rol van de sociale partners in de sociale zekerheid
is daarmee zo goed als uitgespeeld', vond NRC Handelsblad. In de Volkskrant van
maandag heette het 'het marginaliseren van de sociale partners'.

Niet alleen bij de vakbonden zullen rake klappen vallen. Als De Vries en
Hoogervorst hun zin krijgen zal de overheid zelf de 'claimbeoordeling' door
keuringsartsen en arbeidskundigen voor haar rekening nemen, evenals het innen
van de premies en het verstrekken van de uitkeringen. De vijf 'uvi's' die deze
taken nu uitvoeren, worden daardoor overbodig.

Zo gaan de in de sociale zekerheid ooit oppermachtige 'uitkeringsfabrieken' nu
dan uiteindelijk toch voor de bijl. Zij waren (mede)verantwoordelijk voor het
politieke schandaal van de eeuw, het WAO-debacle, maar wisten tot nog toe de
dans grotendeels te ontspringen tijdens de soms zeer hardhandige (maar nog
altijd niet voltooide) sanering van de sociale zekerheid, die zich sinds 1991
tergend langzaam voltrekt.

Wie alleen op de berichtgeving afgaat, zou haast denken dat De Vries en
Hoogervorst er een pervers genoegen in scheppen om iedereen tegen zich in het
harnas te jagen. Traditioneel links wordt getergd doordat de bewindslieden 'de
vakbonden op een zijspoor zetten'. Maar ook recht-toe-recht-aan liberalen zouden
tandenknarsend moeten aanzien dat hun troeteldieren worden mishandeld.
Privatisering en concurrentie 'zijn van de baan', meldde bijvoorbeeld de
Volkskrant maandag. Om precies die reden levert werkgeversorganisatie VNO-NCW
eveneens pittige kritiek op de plannen.

Aandachtige en onbevooroordeelde bestudering van het conceptplan levert echter
een heel ander beeld op dan alle kranten schetsen. De media hebben zich de
laatste dagen veel te dociel laten leiden door luidruchtige, in hun
machtspositie bedreigde belangen - met name de vakbonden en in wat mindere mate
de uvi's. (Liefhebbers die graag een eigen oordeel willen vellen, kunnen het
beste online de goed leesbare uiteenzetting van de bewindslieden lezen, op
www.minszw.nl.)

Gezien de grote verantwoordelijkheid die de sociale partners en de uvi's droegen
voor het WAO-debacle, zou het helemaal niet vreemd zijn geweest als De Vries en
Hoogervorst hen voortaan iedere zeggenschap over de WAO zouden hebben ontzegd.
Dat hun vroegere almacht over de WAO tijdens de sanering van de laatste jaren
aanzienlijk werd beknot was eigenlijk niet meer dan vanzelfsprekend. En het moet
gezegd - als het nieuwe plan werkelijkheid wordt, zullen de bonden inderdaad
alweer wat minder greep op de sociale zekerheid krijgen dan hen in het laatste
SUWI-voorstel nog werd gegund (waar ze trouwens ook geen spaan van heel lieten).

Maar het is liederlijke overdrijving om daaruit te concluderen dat De Vries en
Hoogervorst de werknemers (niet altijd hetzelfde als de vakbonden!) willen
'marginaliseren'. Als de bonden dat werkelijk zo belangrijk vinden, houden ze
ook in de nieuwe opzet nog altijd uitstekende - formeel afdwingbare - rechten,
waarmee ze zichzelf buitengewoon nuttig kunnen maken voor alle werknemers. Het
is een belediging van alle werknemers, vooral van vakbondsleden, om de
belangrijke taak die de bonden kunnen vervullen 'een wassen neus' te noemen. Wat
houdt die taak in?

Volgens het nu weer ingetrokken SUWI-plan zouden werkgevers- en
werknemersorganisaties samen het bestuur gaan vormen van een beperkt aantal
omvangrijke organisaties voor 'sectoren' van het bedrijfsleven. Die zouden dan
de contracten voor de uitvoering gaan afsluiten met een beperkt aantal private
uvi's, zoals het GAK. In het nieuwe plan daarentegen zullen ontelbare
individuele of - naar vrije keuze - speciaal voor dat doel verenigde werkgevers
de 'opdrachtgevers' worden.

Maar dan niet, zoals in de SUWI-nota, voor de complete uitvoering, die volgens
het oude plan in zijn geheel bij een uvi zou moeten worden ondergebracht. In het
nieuwe plan is deze ongelukkige gedwongen winkelnering, samen met de uvi's zelf,
gelukkig vervallen, omdat de nieuwe 'superuvi' van de overheid, het UWV, vrijwel
alle wettelijke taken zal gaan uitvoeren. De nieuwe 'opdrachtgevers' mogen
alleen beslissen over de besteding van door dat UWV aan hen verstrekte
'reintegratiemiddelen' voor arbeidsongeschikte of werkloze werknemers. Dat biedt
weliswaar minder ruimte, maar het gaat wel om een veel belangrijker onderdeel
van de uitvoering dan bijvoorbeeld premie-inning. En daarvoor mogen ze in de
toekomst wel met net zoveel 'reintegratiebedrijven' zaken doen als ze maar
willen.

Aldus lijken de vakbonden inderdaad 'gemarginaliseerd' bij het
opdrachtgeverschap. Maar de werkgevers zijn als opdrachtgever lang niet zo
autonoom als men op het eerste gezicht zou denken. Zij hebben voor de contracten
die ze willen afsluiten namelijk altijd instemming van de werknemers of hun
vertegenwoordigers nodig. Als de vakbonden dus kans zien om de werkvloer in de
bedrijven ervan te overtuigen dat het recht op instemming van de werknemers het
beste door de bonden kan worden uitgeoefend, is hun invloed in dit voor zieke
werknemers buitengewoon belangrijke traject nog altijd zeer aanzienlijk.

Zij worden dan allerminst 'op een zijspoor gezet', maar zullen wel zelf de
werkvloer ervan moeten doordringen dat de belangen van de werknemers op dit punt
bij de bond in veilige handen zijn. Dat lijkt, zeker gezien de rampen uit het
verleden, een veel voorzichtiger en verstandiger opzet dan die van de SUWI-nota.

Maar gezien vanuit het standpunt van de bonden zou het natuurlijk wel veel
handiger zijn als hun macht over dit onderdeel van de sociale zekerheid zou
worden vastgelegd als een wettelijk recht. Dus zonder dat werknemers (en
ondernemingsraden) daar iets over te vertellen hebben. Maar of dat werkelijk in
het belang van de werknemers is, is natuurlijk de vraag.

Het is al even misleidend om, zoals NRC Handelsblad deed, te beweren dat 'de
privatisering van de WW en de WAO van de baan is'. De wettelijke taken die nu
nog door private uvi's als het GAK worden uitgevoerd, zullen immers inderdaad
allemaal worden overgeheveld naar de publieke sector. Maar in het regeerakkoord
en de SUWI-nota was allang vastgelegd dat de 'claimbeoordeling' van de WAO in
ieder geval in de publieke sector zou moeten blijven. Dat is heel verstandig,
want vooral op dat punt wrong bij het WAO-debacle de schoen. Met die
claimbeoordeling is naar schatting 50 procent van de rond 2,5 miljard gulden
gemoeid die jaarlijks door de uvi's aan uitvoeringskosten voor WAO en WW wordt
besteed. Dat bedrag was dus al bij voorbaat uitgezonderd van de
privatiseringsoperatie.

Het enige verschil tusssen het nieuwe en het oude plan is dat ook de overige
wettelijke taken (premies innen, uitkeringen verstrekken, reintegratiebudgets
beschikbaar stellen) allemaal van de private naar de publieke sfeer zullen
worden overgeheveld. Dat betekent een inkrimping van de private sector ter
waarde van ruim een miljard gulden in de zogeheten 'kleine geldstroom' (jargon
voor de uitvoeringskosten). Niet niks natuurlijk, maar een peuleschil vergeleken
met de 18 miljard gulden die over enkele jaren naar de private sector zal zijn
overgeheveld van de 'grote geldstroom' (jargon voor de uitkeringen zelf).

De media wrijven zich al in de handen over het partijtje modderworstelen tussen
De Waal en De Vries dat ons te wachten staat. Dat belooft inderdaad heel
spannend te worden, maar voor gewone burgers, die doorgaans geen noemenswaardige
interesse hebben in de machtspolitieke machinaties van politiek en het
georganiseerde bedrijfsleven, is het natuurlijk veel belangrijker om te weten of
het nieuwe plan van De Vries en Hoogervorst beter is dan het vorige.

Wat dat betreft kunnen ze gerust zijn: het plan is eigenlijk op alle punten
helderder, strakker en waarschijnlijk ook effectiever dan het knappe, maar nogal
gekunstelde compromis van de SUWI-nota (beslist geen aanbevolen lectuur voor
geinteresseerde leken). En het doet volledig recht aan de sociaal-liberale
uitgangspunten van het kabinet.

Hopelijk zullen het kabinet, dat nog over het plan moet beslissen, de
volksvertegenwoordiging en de media zich dus niet (meer) van de wijs laten
brengen door het geloei van vakbondsvertegenwoordigers die zo nu en dan echt wel
wat anders aan hun hoofd hebben dan het algemeen belang.

Willem Velema is journalist en mede-auteur van Het WAO-debacle.

Sociale zekerheid ; Economie ; Sociale Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              17 of 109 DOCUMENTS

                                 de Volkskrant

                               November 20, 1999

Het sprookje dat Jaipur heet

BYLINE: SJON HAUSER

SECTION: Traject; Pg. 1

LENGTH: 1732 words


In Jaipur, aan de rand van de Indiase woestijn, waant men zich in een sprookje
van 1001 nacht. De hoofdstad van Rajasthan is het centrum voor traditionele
kunst en cultuur. Alle bouwwerken zijn er roze. Paleizen, mausolea, tempels en
rijk geornamenteerde herenhuizen zijn er nauwelijks te tellen.

Prinses Gayatri Devi was grootgebracht in pompeuze Indiase paleizen. Zij at van
een gouden bordje en als speelgoed had ze een gedresseerde parkiet die op een
zilveren fietsje reed. Op haar elfde jaar schoot zij haar eerste panter. Waar
zij ook met familie heenging, haar moeder, de maharani van Cooch Behar, was
steeds talk of the town. In casino's droeg ma een zijden sari vol juwelen en
rookte ze uit de langste sigarettenhouder die er ooit was gezien; tussen haar
fiches kroop als mascotte een schildpadje, ingelegd met rijen smaragden,
diamanten en robijnen. Een oom van Gayatri Devi dronk zich dood aan de duurste
champagne.

Het prinsesje was dus wel wat gewend. Toch raakte ook zij betoverd toen ze in
1932 op bezoek was bij de maharadja van Jaipur. In haar memoires schrijft ze:
'De stad had een buitengewone pastelkleur en een sprookjesachtig voorkomen, het
was het mooiste dat ik ooit had gezien - een complex samenstelsel van koepels en
torens, rasterwerk en veranda's, met alle gebouwen diep oleander-roze van
kleur.'

Minstens zo veel indruk maakte maharadja Sawai Man Singh II, wiens derde vrouw
zij later zou worden. Als de maharani van Jaipur maakte zij vervolgens opgang
als een van 's werelds tien mooiste vrouwen.

Nog steeds heeft de ommuurde roze stad Jaipur iets betoverends en is de weelde
er indrukwekkend. Vanaf een 44 meter hoge zonnewijzer in een drie eeuwen oud
observatorium heb ik uitzicht over de tientallen torentjes en poorten van het
stadspaleis, dat stilistisch een kruising is van lokaal Rajput met pompeus
Indo-Saraceens. Daarachter strekt zich een met fortificaties bezaaide bergrug
uit.

Draai ik me om, dan ligt de roze binnenstad aan mijn voeten, met links de
fabelachtige zandstenen faCade van de Hawa Mahal, waarover ene sir Edwin schreef
dat zelfs de tovenaar van Aladin geen fraaier bouwwerk had kunnen creeren.
Roofvogels zweven aan de hemel waarvan het blauw wonderlijk contrasteert met de
roze stad. In bomen kwetteren tropische spreeuwen. Beneden klinkt het getik van
werklieden die platen roze zandsteen op maat beitelen. Af en toe waaien de
fluittonen van de cobrabezweerders voor de paleisingang over.

Jaipur werd in de achttiende eeuw ontworpen en gesticht door de legendarische
maharadja Sawai Jai Singh II, een vrome Hindoe en enthousiaste astronoom en
kunstminnaar. Hij werd bijgestaan door de Bengaalse brahmaan Vidyadhar die in de
oude hoofdstad Amber al zijn kwaliteiten als architect had bewezen. Amber was
eeuwenlang het bolwerk van de Kachchwaha's, een van de clans in Rajasthan die
voortdurend met elkaar of met de Moguls in het noorden of de Mahratten in het
zuiden in oorlog waren.

Aanvankelijk genoot Jai Singh II de bescherming van Mugul-keizer Aurangzeb, maar
de nieuwe keizer koos in 1707 partij voor Jai Sings broer. Pas na een lange
serie veldtochten wist Jai Sing zijn broer weer van de troon te stoten. Daarna
stelde hij zijn leger jaren ten dienste van de islamitische Moguls. Waarom hij
besloot een nieuwe hoofdstad te stichten in de vlakte ten zuiden van Amber is
niet duidelijk. Maar de zaak werd vanaf 1727 grondig aangepakt en Jaipur werd
een voor India uniek stukje planologie.

De stad werd in zeven rechthoekige wijken verdeeld die een goede
watervoorziening en riolering kregen. Langs de brede loodrecht op elkaar staande
hoofdstraten werd een verscheidenheid van tempels, paleisjes en havalis
(herenhuizen voor de kooplieden) gebouwd. Bij het bouwwerk hield men zorgvuldig
in de gaten dat de voorgevels en koepeltorens steeds met elkaar harmonieerden.
Het is deze gecontroleerde uitbundigheid die de stad bijzonder maken.

Ondanks de ligging temidden van vrij bar en weinig productief land kwam de stad
weldra tot grote bloei. Een rol speelde dat de keizerlijke handelsroute door de
Punjab door de Sikhs werd verlamd en Jaipur een paradijs werd voor handelaren,
bankiers en juweliers uit Delhi en Agra. Geheel Rajasthan werd vanuit de stad
voorzien van goud, zilver en edelstenen. Duizenden handwerklieden werden uit
Afghanistan en het rijk van de Moguls aangetrokken om de paleizen te decoreren.
Vooral de miniatuurschilderkunst kwam tot grote bloei.

De uitbundigheid van de kunst en cultuur wordt wel verklaard als een reactie op
de soberheid van de woestijn en het zware bestaan. Zeker speelde mee dat de
Hindoes niet bang waren hun rijkdom te etaleren, in tegenstelling tot steden die
overheerst werden door de Moguls en waar vergaarde rijkdom na de dood van de
eigenaar door de staat werd geconfisqueerd.

De stad kende voor- en tegenspoed, zeker voor het gewone volk; epidemieen en
hongersnood waren zelfs schering en inslag. In 1875, na een mislukt experiment
om de witte bouwwerken per straat een andere kleur te geven, werd het roze
universeel doorgevoerd - dezelfde tint als de spetters opgedroogd speeksel van
het betelkauwen, die overal de trottoirtegels sieren. Niet iedere bezoeker kwam
onder de indruk. De Engelse archeoloog Garrick vond Jaipur in 1884 zelfs
getuigen van slechte smaak en een drang naar Europees karakter.

Het meest bijzondere gebouw, de Hawa Mahal (Wind Paleis), is eigenlijk een grote
gevel met tientallen veranda's en bijna duizend raampjes. Toen het in 1799 zijn
voltooiing bereikte, was maharadja Sawai Pratap Singh zo verrukt dat hij er
vanuit het paleis een geheime gang naartoe liet aanleggen. Zijn maharani's,
normaal verborgen in een aparte sectie van het paleis, konden sindsdien ongezien
vanuit de erkertjes parades en festijnen in de straat aanschouwen.

Rond de Hawa Mahal ligt nu een bazaar met kakelbonte zijden sari's, brokaten
stoffen, de traditionele jootis (schoenen met een omhoog krullende punt),
bangles (plastic armbanden voor de vrouwen) en maskers van Ganesha, Hanuman en
andere Hindoegoden van papier-mache. Tussen de luid toeterende scooters en
bellende riksja's worden karren met balen graan of een lading hout
voortgetrokken door arrogant meesmuilende kamelen. Een ezel is met henna
beschilderd: hetzelfde lijnenpatroon waarmee de roze gevels zijn gedecoreerd. Op
de trottoirs liggen partijen groenten en fruit geetaleerd op jutezakken.

Aan de voet van een knoestige banyan staat een klein, vierkant Hindoeheiligdom,
dat als een soort spiritueel elektriciteitshuisje in meniekleur is geschilderd.
Wilde apen proberen door de zware tralies de offerandes van fruit te
bemachtigen. Voorbij de stalletjes met bergen afrikaantjes en rozenslingers
beginnen de winkels met edelstenen, sieraden en antiek te domineren. De
Rajasthani-mannen hebben grote krulsnorren en dragen rode, magenta of eigele
tulbanden en gouden oorringen, de vrouwen oogverblindende sari's of ze zijn
helemaal in het zwart en gesluierd.

Het ziet er allemaal onmiskenbaar exotisch uit en ik waan me in een sprookje van
1001 nacht. Maar wanneer ik even later in een urinoir sta naast een rottend
kadaver van een kalf, kom ik kokhalzend en duizelig van de ammoniak weer tot de
Indiase realiteit. Een scooter stopt. De bestuurder zegt binnenkort naar Holland
te gaan en vraagt zich af hoe hoog de verblijfkosten daar zijn. Ik vraag mij af
of het niet erg toevallig is dat het vandaag al de derde keer is dat mij dit
wordt gevraagd. De godganse dag word je in Jaipur aangesproken door charmante
jongemannen - alsof met roze stad iets heel anders wordt bedoeld. Dit leger van
slijmjurken is er slechts op uit je een partij edelstenen aan te smeren. Ook in
een boekwinkel vind ik geen rust: een bedelend meisje, sprekend het
zigeunermeisje, wordt hardhandig de zaak uitgezet en net zo lang nagemept tot
zigeunertraantjes over haar wangen biggelen.

In het stadspaleis kom ik opnieuw onder de indruk van de overdadigheid. De
uiterst verfijnd beschilderde poorten zijn ware pronkstukken. De Rajendra-poort
is geflankeerd door twee beelden van olifanten die elk uit een brok marmer zijn
vervaardigd. Twee kruiken, die er nonchalant staan opgesteld, wegen elk 345 kilo
en zijn 's werelds grootste zilveren voorwerpen. Ze werden in 1896 vervaardigd
door maharadja Sawai Madho Singh II. Zes jaar later liet hij ze met heilig water
uit de Ganges vullen en daarmee zijn prive-jacht in de haven van Bombay wassen.
Ze werden aan boord gehezen en het jacht zette koers naar Engeland waar de
maharadja de kroning van Edward VII bijwoonde. Een kombuis was als tempel
ingericht, compleet met een kostbaar beeld van een Hindoegod, waaraan elke
ochtend een offer werd gebracht.

Krijgstucht en ridderlijkheid zijn ten nauwste met de geschiedenis van de stad
verbonden. De traditionele delicatesse sulla heeft zelfs haar oorsprong op het
slagveld waar dit lamsvleesgerecht eenvoudig was klaar te maken. De
wapencollectie in het paleis is een van de grootste van India. Er zijn sabels en
zwaarden in alle maten en vormen, met handvaten van goud, ivoor of ingelegd met
parelmoer; zelfs een ingenieus Zwitsers legermes avant-la-lettre. Ook de
miniaturen van een prentenkabinet wisselen beelden van de zoet-amoureuze
hofcultuur af met krijgstaferelen en doen denken aan de riddertijd in Europa.

In het fort van het oude Amber staat de lokale versie van dikke Bertha, het
grootste kanon van India. Ik stuit er ook op een ingelijste foto van de huidige
maharadja, Sawai Bhawani Singh, bijgenaamd Bubbles vanwege de vele flessen
champagne die bij zijn geboorte werden geopend. Hij werd onderscheiden voor zijn
verdiensten als kolonel van tien para-commando's tijdens de Indo-Pakistaanse
oorlog van 1971. De ridderlijkheid zit de maharadja's van Radjasthan dus nog
steeds in het bloed. Zijn vader was twee jaar daarvoor zelfs in het harnas
gestorven - tijdens een polowedstrijd - zoals een nazaat van de stichter van
Jaipur waardig is. Over hoe Sawai Jai Singh II zijn laatste levensjaren
doorbracht, bestaan twee versies. Volgens de ene was hij verslaafd aan drank,
onttucht en afrodisiaca, volgens de andere staarde hij nog slechts vol inkeer en
aanbidding naar het beeld van zijn favoriete Hindoegod.

Markt in Jaipur. FOTO PETER HORREE/ABC

Grote foto: de Hawa Mahal. FOTO BRUNO BARBEY/MAGNUM

Dorpen en steden ; Infrastructuur ; Ruimtelijke Ordening

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              18 of 109 DOCUMENTS

                                 de Volkskrant

                               November 20, 1999

Huishouden

BYLINE: CARLO DEN OTTER WIJK BIJ DUURSTEDE

SECTION: Magazine; Pg. 6

LENGTH: 192 words


Afgelopen week vervolgde Wouter Klootwijk in Volkskrant Magazine (nummer 11)
zijn persoonlijke kruistocht tegen alles wat riekt naar geld verdienen ten koste
van de keurige belastingbetaler. Deze Frits Bom van de jaren negentig doet niets
liever dan de kleinburgerlijke consument beschermen tegen onnodige
geldklopperij. Zo zijn volgens Klootwijk alle fietsfabrikanten oplichters. Maar
probeer eens een halve dag te fietsen op de loodzware, gietijzeren
kwaliteitsfiets waar Klootwijk voortdurend reclame voor maakt. Dan fiets ik toch
liever op een moderne, lekker lichtlopende Gazelle.

Wakker worden, Klootwijk, de tijden zijn veranderd. Of was vroeger toch alles
beter? Wouter Klootwijk vertegenwoordigt het conservatieve, achterdochtige
Holland op z'n smalst, dat zich voortdurend gepakt voelt door alles en iedereen.
En ik moet toegeven dat hij dat als geen ander kan. 'Alles wordt maar duurder en
duurder en wie betaalt al die geldverspilling? Juist, de hardwerkende
belastingbetaler van zijn zuurverdiende centjes!' Maak je maar geen zorgen
Wouter, ik kan als consument prima voor mezelf zorgen. Daar heb ik geen
Klootwijk voor nodig.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              19 of 109 DOCUMENTS

                                 de Volkskrant

                               November 12, 1999

'Een Jantje Contrarie' ; CAMILLE HUYSMANS HAD EEN ONWEERSTAANBARE DRANG
TEGENDRAADS TE ZIJN

BYLINE: JAN LUIJTEN

SECTION: cicero; Pg. 28

LENGTH: 2445 words


De socialistische Belgische staatsman Camille Huysmans (1871-1968) was ruim
vijftig jaar politiek actief, niet alleen in Belgie, maar ook op het Europese
toneel. Hij was volksvertegenwoordiger, secretaris van de Tweede Internationale
en burgemeester van Antwerpen. Geen brave partijman, maar een eigenzinnige en
vasthoudende vechter. Hij gaf de Belgische politiek 'een nieuw gezicht', zegt de
Vlaamse historicus Jan Hunin, die een biografie aan Huysmans wijdde.

ERG TROTS op zijn grote zoon is Bilzen kennelijk niet. In dit stille stadje in
Vlaams Limburg, niet ver van Maastricht, werd in 1871 Camille Huysmans geboren,
een man die tientallen jaren een vooraanstaande rol in de Belgische politiek
heeft gespeeld. Zeker, er staat in het centrum een groot beeld van de
socialistische staatsman en op een moderne winkelpui met veel glas in de
Brugstraat staat te lezen dat in dit huis C. Huysmans ter wereld kwam, maar het
standbeeld heeft een plaats gekregen in een rare bocht met aan de ene kant een
bank en aan de andere kant de frituur Big Joske. Het naar hem genoemde plein
achter het beeld is van een dorpse eenvoud en eigenlijk niet meer dan een open
plek waar auto's geparkeerd kunnen worden.

De lange, magere gestalte van Huysmans, de hoed in de ene hand en met de andere
hand zwaaiend naar een denkbeeldig publiek, had natuurlijk thuisgehoord op de
plek waar de Brugstraat uitkomt op de Markt, bij het fraaie stadhuisje en de
grote, statige kerk. Ofschoon, met de kerk heeft Huysmans nooit veel opgehad,
want in het oerkatholieke Belgie waren de socialisten antiklerikaal. Misschien
is het standbeeld in die bocht gezet uit wraak, omdat Huysmans later de bewoners
van Bilzen eens 'boerenbeesten' zou hebben genoemd.

Er staat in Belgie nog een tweede standbeeld van Huysmans en wel in Antwerpen.
Het is een fraai bronskleurig beeld van een fiere man die wandelt met zijn neus
in de wind, de overjas losjes in de hand. Op de hoge sokkel staat een mooie
tekst, door Huysmans uitgesproken in een hoogst benarde tijd. 'De wereld zal
niet gered worden door diegenen die hun hoofd buigen en kruipen voor de brutale
macht, maar wel door diegenen die onvervaard rechtstaan en strijden voor
algemene vrede en welvaart, voor een wereld zonder verdrukking en zonder
vervolging, voor een democratische gemeenschap van broederlijkheid van alle
volken der aarde.'

Hij zei dat op 1 mei 1940. Huysmans was toen burgemeester van Antwerpen en
zetelde in het 'schoon verdiep' van het stadhuis. Aan het eind van die
catastrofale meimaand was Belgie bezet door nazi-Duitsland, en bestond er een
bitter conflict tussen de regering die naar Frankrijk was gevlucht, en koning
Leopold III, die tegen de wens van de regering in in Belgie was gebleven en had
gecapituleerd.

Na de Duitse inval vluchtte Huysmans - hij was ook voorzitter van de
Socialistische Arbeidersinternationale en een uitgesproken tegenstander van de
nazi's - naar Londen. Daar bewerkstelligde hij mede dat de verslagen en totaal
ontredderde Belgische regering aan de zijde van de geallieerden de strijd tegen
Duitsland voortzette.

Huysmans heeft een imposante hoeveelheid functies bekleed. Hij werd in 1905
secretaris van de Tweede Internationale, die toen alle socialistische partijen
in Europa omvatte en waarvan het dagelijks bestuur in het Brusselse Volkshuis
zetelde. Huysmans bleef dat tot na de Eerste Wereldoorlog. In 1910 werd hij
gekozen tot volksvertegenwoordiger voor de Belgische Werkliedenpartij (BWP),
zoals toen de socialistische partij heette, en hij bleef lid van de Kamer tot
1965.

In deze 55 jaren was hij ook langere tijd wethouder en burgemeester van
Antwerpen. Hij behoorde tot het partijbestuur, bekleedde enkele malen een
ministerspost in Brussel, was voorzitter van de Kamer en in de eerste jaren na
de Tweede Wereldoorlog was hij ook zeven maanden lang minister-president.
Daarnaast was hij directeur van de socialistische krant De Volksgazet.

Wat voor een man hij precies was, hoe hij al die functies heeft ingevuld en wat
zijn betekenis voor de Belgische politiek is geweest, kan nu worden nagelezen in
een interessant boek: Het enfant terrible Camille Huysmans - 1871-1968. Deze
eerste omvangrijke Huysmans-biografie, waarin ook de Belgische geschiedenis
gedurende de eerste helft van deze eeuw wordt belicht, is geschreven door de
jonge Vlaamse historicus Jan Hunin, die op Huysmans promoveerde en doceert aan
de universiteit van het Poolse Lublin.

Het 'enfant terrible' in de titel slaat kennelijk op het feit dat Huysmans, die
zichzelf een marxist noemde, in zijn partij vaak een eenzame strijder is
geweest, iemand die soms ver voor de socialistische muziek uitliep. Hij volgde
niet braaf de partijlijn, maar streed moedig en vasthoudend voor zijn
overtuiging. Hunin noemt hem een 'buitenbeentje in de Belgische politiek' en
heeft het over Huysmans' 'onweerstaanbare drang tegendraads te zijn'. Daardoor
raakte hij herhaaldelijk in conflict met zijn partij, maar die conflicten hebben
hem niet blijvend schade berokkend.

Want Huysmans was ondanks zijn soms bijtende spot - 'Gij hebt zeker gelatine
tussen uw hersens' - en provocerend gedrag populair, vooral in Antwerpen. Hunin
herinnert aan een uitspraak van een socialistische functionaris uit 1931: 'Wat
is het nodig u kwaad te maken? Gij zult toch niets tegen hem doen! Als Huysmans
u afranselt met de zweep, als Huysmans u doet kruipen voor zijn voeten, zult ge
nog zeggen: goeden dag, Kamiel. Op hem kwaad zijn kunt ge niet.'

Die conflicten hadden vooral betrekking op twee onderwerpen die jarenlang de
Belgische politiek hebben beheerst: de taalstrijd en de schoolstrijd. Bij de
taalstrijd stonden Vlamingen en Walen tegenover elkaar; bij de schoolstrijd
verliep de grens tussen enerzijds socialisten en liberalen, voorstander van
openbaar onderwijs, en anderzijds de katholieken, voorstander van het vrije
(lees katholieke) onderwijs. Huysmans streefde ernaar zowel de ene als de andere
strijd te beslechten.

Dat hij zich op deze kwesties stortte, heeft wellicht te maken met zijn jeugd.
In het hoofdstuk 'Het kind van Bilzen' vertelt Hunin hoe de kleine Camille in
1879 slachtoffer van de schoolstrijd werd. Het jaar daarvoor had de liberale
regering de financiele steun voor de katholieke scholen geschrapt. De kerk zette
onmiddellijk de tegenaanval in. Overal werden katholieke scholen opgericht en
werd grote druk uitgeoefend op onderwijzers en ouders de openbare scholen te
mijden.

*

I N HET ZEER roomse Bilzen had dit tot gevolg dat op de eerste schooldag van
1879 maar een leerling verscheen bij de openbare school: Camille Huysmans. In
zijn Jeugdherinneringen schreef hij later: 'Ik keerde naar huis terug, maar toen
ik op de markt kwam, ontstond er herrie waarop ik niet verdacht was. Ik werd
aangevallen door een bende leerlingen die uit de nabije vrije katholieke school
kwamen, en ik werd deerlijk gekwetst aan het hoofd. Voorbijgangers raapten mij
op en brachten mij naar de Brugstraat.'

Na de lagere school bezocht hij het atheneum in het naburige Tongeren. Het
volgen van de lessen kostte hem aanvankelijk moeite, omdat hij onvoldoende Frans
kende. In die tijd werd op middelbare scholen in Vlaanderen in het Frans
onderwezen. Het atheneum in Tongeren, schrijft Hunin, was een
'verfransingsmachine'. Na zijn eindexamen was Huysmans een 'verfranste Vlaming'
geworden. Maar in tegenstelling tot veel soortgenoten vergat hij zijn moedertaal
niet. 'Wij strijden voor onze taal, voor haar miskende rechten.'

Die strijd gold eind 1910 de 'vernederlandsing' van de rijksuniversiteit van
Gent, waarbij hij werd gesteund door twee Vlaamse volksvertegenwoordigers: de
liberaal Louis Franck en de katholiek Frans van Cauwelaert. Huysmans: 'Wij
zullen de drie kraaiende hanen zijn die het volk zullen wakker schudden.'

In de BWP maakte Huysmans zich met zijn optreden als flamingant niet geliefd.
Hunin: 'De Werkliedenpartij voelde zich niet geroepen om een hoofdrol te spelen
in de Vlaamse beweging.' De socialistische partij was destijds 'voor driekwart
een Franstalige affaire'. Bovendien werd de Vlaamse beweging gezien als een
katholieke beweging, en socialisten en katholieken waren als water en vuur. De
Waalse beweging, die de rechten van de Franstalige elite in Vlaanderen
verdedigde en zich keerde tegen de vernederlandsing van Vlaanderen, had binnen
de BWP veel aanhang. Een van de leiders van deze Waalse beweging was de
socialist Jules Destree, die bekend werd door de woorden: 'Sire, er bestaan geen
Belgen.'

Maar ook in de kleine Vlaamse vleugel van de BWP was niet iedereen gelukkig met
Huysmans' actie. Want wat schoten arbeiders op met een universiteit? De grote
socialistische voorman van Gent, Edward Anseele, had een arbeider horen zeggen
dat 'de werkman gien huugeschole, maar buufstukken' wil en dat, schrijft Hunin,
vond Anseele 'geen slecht idee'. Toch steunde hij Huysmans.

De strijd om de universiteit van Gent heeft tot na de Eerste Wereldoorlog
geduurd. Pas in 1931 werd de wet aangenomen die de Vlamingen hun
Nederlandstalige universiteit gaven. Enkele jaren eerder was Huysmans erin
geslaagd de kloof tussen Walen en Vlamingen in de socialistische partij te
overbruggen. Hunin beschijft gedetailleerd hoe dat allemaal in zijn werk is
gegaan. In 1929 kwam binnen de BWP het 'Compromis des Belges' tot stand: de
Waalse beweging gaf zijn verzet tegen het 'vernederlandsen' van het openbare
leven in Vlaanderen op. Huysmans had een grote overwinning geboekt en was de
haast onbetwiste leider van de socialistische partij geworden. Hij betreurde
alleen dat in het compromis geen ruimte was voor minderheidsrechten.

Hunin benadrukt dat voor de toekomst van Belgie eveneens van groot belang is
geweest dat Huysmans al toenadering tot de christen-democraten zocht, toen zijn
partij eigenlijk alleen nog maar met de liberalen wilde samenwerken. In 1921
sloot hij in Antwerpen met de christen-democraten van Van Cauwelaert - toen de
'democratische' vleugel in het Blok der Katholieken in Belgie - een schoolpact.
De katholieke scholen in Antwerpen zouden worden gesubsidieerd. Dit effende de
weg voor een coalitie van christen-democraten en socialisten in het stadhuis van
Antwerpen. Men sprak in die tijd van het 'mystieke huwelijk' tussen Huysmans en
Van Cauwelaert.

Het bijzondere was dat Huysmans er in 1925 in slaagde ook in Brussel een
coalitie tussen christen-democraten en socialisten te smeden. Huysmans werd
minister van Kunsten en Wetenschappen. De nieuwe coalitie, aldus Hunin, was een
'mijlpaal in de Belgische geschiedenis', want voor het eerst moest de
conservatieve Franstalige elite de macht uit handen geven.

De regering was geen lang leven beschoren. Hunin in zijn slotbeschouwing: 'Door
de grote tegenstellingen tussen links en rechts zouden de rooms-rode coalities
pas in het begin van de jaren zestig doorbreken.' Huysmans was zijn tijd ver
vooruit.

Dat gold ook voor de schoolvrede. Op het partijcongres van 1931 leed Huysmans
een nederlaag. Besloten werd dat katholieke scholen geen subsidie mochten
krijgen. Aan het schoolpact moest onmiddellijk een eind worden gemaakt. Huysmans
weigerde dat besluit in Antwerpen uit te voeren. Aan zijn leidende rol in de
partij kwam een einde. Hunin: 'Het zou duren tot 1958 voor de socialisten zich
definitief tot zijn onderwijspolitiek zouden bekeren.'

NEDERLAGEN waren hem niet vreemd, zoals blijkt uit de twee hoofdstukken over
Huysmans' rol als secretaris van de Tweede Internationale. Na het uitbreken van
de Eerste Wereldoorlog stond hij voor de onmogelijke taak de socialistische
eenheid in Europa te herstellen.

Nadat de Duitse sociaal-democraten begin augustus 1914 in Berlijn voor de
oorlogskredieten hadden gestemd, was voor de socialistische partijen in de
geallieerde landen de Internationale dood en begraven. Deze partijen, waaronder
de Belgische, wilden niets meer met de Duitse 'kameraden' te maken hebben. Maar
de socialisten in de neutrale landen, onder wie de Nederlandse, wilden de
Internationale herstellen.

Huysmans, die naar Den Haag was verhuisd, was daartoe na enige aarzeling bereid.
Hij belegde zelfs een conferentie in Stockholm om daar met alle socialistische
partijen over een compromisvrede te praten. Huysmans ontmoette veel verzet, ook
vanuit zijn eigen partij, en al zijn inspanningen en geduld werden niet beloond.
De vredesconferentie leidde niet tot het beoogde doel.

Hunin schildert haast op ontroerende wijze het tragische slot van de politieke
loopbaan van Huysmans. Als hoogbejaarde man kon hij moeilijk afstand doen van
zijn functies. Toen hij in 1947 door zijn partij als burgemeester van Antwerpen
terzijde werd geschoven, had dit al bij hem tot grote bitterheid geleid. Maar
toen hem begin 1965 - Huysmans was bijna 94 jaar oud en hoogst eigenzinnig -
werd gevraagd plaats te maken voor een jonger persoon, leidde dit tot een
pijnlijke breuk met de partij. Huysmans hield koppig aan zijn Kamerzetel vast en
werd lijsttrekker voor enkele radicaal-linkse splinterpartijtjes.

Die lijst kreeg niet voldoende stemmen voor een Kamerzetel. Hij werd getroost,
zo vertelt Hunin, door koningin Elisabeth, de weduwe van de in 1934 gestorven
koning Albert. Ze had een zwak voor Huysmans. Ze stuurde hem een briefje: 'Ik
kies u tot de grootste man van Belgie (pardon, dit is geen vleierij!)'.

In 1968 stierf hij, bijna 97 jaar oud. 'De dood maakte van Camille Huysmans
opnieuw de oude', schrijft Hunin aan het eind van zijn indrukwekkende biografie.
Hij keerde terug 'naar de partij waarin hij bijna zeventig jaar lang actief was
geweest'.

In zijn laatste alinea wijst de auteur nog op een paradox. De Huysmans die de
Belgische politiek vernieuwde, raakte vergeten. 'Voor de man in de straat was
hij in de eerste plaats een Jantje Contrarie: de flamingant die de rechten van
de Franstalige minderheid verdedigde, de 'franskiljon' die in de Vlaamse
beweging een hoofdrol speelde, de republikein die met koningin Elisabeth
flirtte, de marxist die het communisme verafschuwde, de antifascist die in de
bres sprong voor de slachtoffers van de repressie, de antiklerikaal die de
rechten van het vrije onderwijs verdedigde, de vrijmetselaar die aanstuurde op
een rooms-rode coalitie, de intellectueel die zijn populariteit aan het gewone
volk te danken had. . .'

Jan Hunin: Het enfant terrible Camille Huysmans.

Meulenhoff; 589 pagina's; fl. 49,90.

ISBN 90 290 6533 8.

Het stadhuis van Antwerpen. FOTO PATRICK DE SPIEGELAERECamille Huysmans met
koningin Elisabeth. FOTO UIT 'HET ENFANT TERRIBLE CAMILLE HUYSMANS'

Kunst en Cultuur ; Kunst ; Taal- en Letterkunde ; Literatuur ; Politiek en staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              20 of 109 DOCUMENTS

                                 de Volkskrant

                               November 11, 1999

Interview met 'stijve pik' als antwoord op feminisme

BYLINE: VAN ONZE VERSLAGGEVER PETER GIESEN

SECTION: Binnenland; Pg. 3

LENGTH: 622 words

DATELINE: UTRECHT


'Een stukje zorg voor je medeman is heel belangrijk. Ik zeg tegen mijn vrienden:
van mij krijg je wel een knuffel', zegt een gevorderde twintiger. Een paar
honderd mannen en vrouwen kwamen deze week bij elkaar in de Lutherse Kerk in
Utrecht voor het debat 'Ruimte voor mannen - De man als mens, de mens als man'.

De mannelijke aanwezigen deden veel moeite om te bewijzen dat zij geen last
hadden van emotionele remmingen, observeerde cultuursocioloog Carl Rohde. 'Ze
zoenen elkaar. Niet zomaar een beetje, maar pontificaal op de bek, zodat
iedereen kan zien: wij mannen knuffelen en zoenen ook.'

Het debat werd gehouden ter presentatie van de bundel Ruimte voor mannen
(uitgeverij Van Gennep, 39,90 gulden), onder redactie van psycholoog Vincent
Duindam.

De titel is een knipoog naar Ruimte voor vrouwen van de feministische auteur
Marilyn French. Steeds vaker is te horen dat het feminisme de man in een hoek
heeft gezet. Het vrouwelijke zou tot maatstaf zijn verheven.

Van mannen wordt een communicatieve en meevoelende opstelling verwacht die op
gespannen voet zou staan met hun man-zijn. Volgens sommigen is de man zelfs in
een heuse crisis terechtgekomen: overvleugeld in onderwijs, bedreigd op de
arbeidsmarkt, klemgezet in relaties. De tijd zou dan ook rijp zijn voor het
masculinisme, als antwoord op het feminisme.

In elk geval deed het debat in Utrecht in warrigheid en wijdlopigheid nauwelijks
onder voor de stuurloze discussies uit de hoogtijdagen van het vrouwencafe.
Niettemin overheerste scepsis over de nooddruft van de modale man.

'Ruimte voor mannen? Maar mannen hebben al zoveel ruimte', zei docent
homostudies Stefan Dudink. Nog steeds domineren zij de top van de samenleving,
getuige het feit dat Nederland evenveel vrouwelijke hoogleraren heeft als
Botswana.

Toch zijn er mannen die zich nodeloos op de kop hebben laten zitten. 'Jij ziet
jezelf altijd door vrouwenogen', kreeg Maarten Moens in de jaren tachtig van een
vriendin te horen. Met een schok realiseerde hij zich dat hij altijd het
braafste jongetje uit de feministische klas wilde zijn. Tegenwoordig is hij
'mannenwerker' en geeft hij workshops als 'tussen macho en softie'.

In dat kader organiseert hij onder meer het 'grote-lulinterview'. 'Een man biedt
zich aan als vrijwilliger en de andere mannen interviewen zijn geslachtsorgaan.
Hoe noemt Kees jou? Heb jij wel eens zin en Kees niet?', aldus Moens. Doel van
dergelijke oefeningen is het hervinden van de mannelijke kracht, waarvan 'de
stijve pik' een symbool is.

'Veel mannen die ik tegenkom, hebben het idee dat er iets mis is met hun kracht
en dat ze hun 'vrouwelijke' kanten moeten ontwikkelen', aldus Moens. Mannen zijn
echter geen quasi-vrouwen. Pas als hij de krijger in zichzelf erkent, aldus
Moens, ontstaat ruimte voor zijn zachte en gevoelige kant.

Homowetenschapper Dudink noemde het verlangen naar een duidelijke mannelijke
identiteit echter een gevaarlijke illusie. De teloorgang van de machocultuur
maakt sommige mannen wellicht onzeker, maar heeft ook grote voordelen.

De man heeft veel meer keuzevrijheid gekregen. 'Het traditionele manbeeld was
dwingend, uniformerend en sloot sommige mannen uit', aldus Dudink.

Niet alleen homo's, maar ook andere mannen die niet pasten in de wereld van
spierkracht en haantjesgedrag.

Anja Meulenbelt, icoon van het feminisme, nam het eerste exemplaar van Ruimte
voor mannen in ontvangst. Fantastisch dat mannen zo over zichzelf nadenken, vond
ze, al hebben ze nog veel te leren.

'Op deze avond over mannen zie ik heel veel vrouwen. Op een avond over vrouwen
zie je misschien drie mannen.'

Een man uit de zaal roept: 'Maar wij mochten er nooit in!'

Mannen ; Maatschappij ; Bevolking

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              21 of 109 DOCUMENTS

                                 de Volkskrant

                               November 10, 1999

Heilig herdenken

BYLINE: CORNALD MAAS

SECTION: Media; Pg. 18

LENGTH: 408 words


Herdenken is lijden. De voormalige dissidenten van de DDR werden gisteren
genegeerd. Alle eer voor Gorbatsjov en Kohl. En de gewone man, meldden
Nederlandse verslaggevers, kreeg geen credits voor zijn aandeel bij de val van
de Muur.

Maar Duitsland gaf de oud-DDR-bewoners die 'heldenrol' wel. Zo bleek althans uit
een speciale thema-uitzending op de Duitse tv. Veel lof kregen ze toegezwaaid
voor hun daadkracht. Wel klonk, net als in de Nederlandse
actualiteitenrubrieken, scepsis door over de Duitse eenheid. Ossi's herinneren
zich met weemoed de grote verwachtingen van tien jaar geleden. Dat westen bleek
zo zaligmakend niet. Een feest wilde het, daar bij die Brandenburger Tor, dus
maar niet worden.

Herdenken is lijden. En 'het ervaren van muren'. Zou een uitspraak kunnen zijn
van Jacobine Geel. Gisteren sprak ze, in de slotaflevering van het sacrale
IKON-programma Geel, over mensbeelden. Harry Mulisch weigert morele oordelen te
vellen over mensen in deze tijd. En hij gelooft in hun scheppingsdrang. Filosoof
Sperna Weiland was somberder. 'Er wordt ook onmetelijk veel stuk gemaakt.' Hij
pleitte voor herwaardering van de Tien Geboden. 'Nou even niet doden.' Mulisch
bleef sceptisch, maar nog voor een echte discussie op gang kwam was het
programma alweer afgelopen.

Geel sprak de afgelopen weken met 'doeners, denkers en dichters' - en soms ook
dominees - over vragen die de mensheid al eeuwen bezighouden. Steeds was er voor
die levensgrote dilemma's nog geen 25 minuten tijd. 'Herdenken we de doden
eigenlijk niet ook om de doden?', vroeg ze vorige week. Om nog geen minuut later
de volgende veelomvattende vraag te stellen: 'Komt er ooit een einde aan het
herdenken?'

Geel haalt veel overhoop. Toch maken haar gesprekken geen pittige indruk. Komt
soms door gasten. Vaker ligt het aan haar. Ze grijpt niet in als begrippen met
een hoge abstractiegraad de gedachtenwisseling vertroebelen. Gooit juist nog wat
olie op het vuur. 'Heeft het begrip 'heilig' voor jullie enige betekenis?'

Geel heeft een zo heilig ontzag voor haar thema's en haar gasten dat ze zich
niet bekommert om de kijker met wie ook nog gecommuniceerd moet worden. En wat
ze zich kennelijk ook niet realiseert: vaak vloeit een heldere, geanimeerde
discussie voort uit het lef simpele vragen te stellen. De presentatrice is zo
gebrand op de grote greep dat ze het zicht op het veelbetekenende detail
verliest.

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              22 of 109 DOCUMENTS

                                 de Volkskrant

                                November 5, 1999

'Iemand met een goudvis is ook een gezin'

BYLINE: RAOUL DU PRE

SECTION: Service; Pg. 17

LENGTH: 447 words


De lobby is tot nu toe niet erg in het oog gesprongen, maar hij blijkt
krachtiger dan vermoed: Whiskas, Bonzo, Felix, Pal en de andere
diervoerfabrikanten vinden hun hapklare brokken en 'uitgebalanceerde maaltijden'
veel te duur voor de gewone man en verzoeken de overheid met klem daar iets aan
te doen.

Zelf kunnen ze er natuurlijk absoluut niets aan doen, want dat een zak brokken
van een beetje kwaliteit voor 35 gulden in de winkel ligt, is louter en alleen
een gevolg van de 17,5 procent BTW die de staat daarvan opeist. Als dat nou eens
omlaag gaat naar 6 procent, dan wordt het voer vanzelf weer 'toegankelijk voor
iedereen', denken de fabrikanten.

Dat de voerlobbyisten in Den Haag al een stevige poot aan de grond hebben,
blijkt uit het zojuist verschenen boekje Een kamer vol gezellige dieren, dat de
voerfabrikanten voor 'een beperkte groep van relaties' hebben laten maken.
Daarin praten politici vrijuit over de innige band die zij onderhouden met hun
huisdieren.

En ja, een enkeling slaagt er zowaar in een politiek stokpaardje op de dieren
los te laten. Ank Bijleveld-Schouten (CDA, twee goudvissen) rekt de definitie
van het gezin op en meldt zonder blikken of blozen: 'Ik vind iemand met een
goudvis ook een gezin.'

Hans Wiegel (VVD, honden, kippen, koeien, vissen, parkieten) vertelt over een
konijn dat hij vroeger had, het fameuze konijn Joop. 'Dat was genoemd naar Joop
den Uyl. Of het beest overeenkomsten had met zijn naamgenoot? Wel, ze luisterden
allebei niet goed.'

De fabrikanten zullen verheugd vaststellen dat zich in de Tweede Kamer een
meerderheid aftekent voor goedkopere diervoeding. Sharon Dijksma (PvdA, poes),
recht voor z'n raap: 'Ouderen en mensen die van een WAO-uitkering moeten
rondkomen, moeten ook een dier kunnen hebben.'

Bert Bakker (D66, ratten, cavia): 'Ik zie de argumenten voor BTW-verlaging op
diervoeding wel.'

Bijleveld-Schouten: 'Wat mij betreft zouden de kosten voor diervoeding zo laag
mogelijk moeten zijn.'

En in de Eerste Kamer kan ditmaal zelfs van de zijde van de VVD niet op een
'tegen' gerekend worden. Wiegel gunt namelijk alle huisdieren het beste. Zijn
eigen honden krijgen 'buitengewoon lekkere dingen te eten'. Wiegel: 'We hebben
ze afgeleerd aan tafel te schooien, want daar houden wij niet van. Een goede
smaak hebben ze wel hoor en wat ze in hun bak krijgen, eten ze met heel veel
plezier op.'

Die BTW-verlaging, die komt er wel.

Ank Bijleveld-Schouten (CDA, boven), Leen van Dijke (RPF, rechtsboven) en Hans
Wiegel (VVD) met hun huisdieren in het boekje 'Een kamer vol gezellige dieren'.
FOTO'S ANP

Dieren ; Wetenschap en Techniek ; Exacte Wetenschappen ; Biologie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              23 of 109 DOCUMENTS

                                 de Volkskrant

                                November 4, 1999

Gezellige Nederlander is zichzelf

SECTION: Kunst en Cultuur; Pg. 29

LENGTH: 203 words


Nederlanders willen zichzelf zijn. Dat is de uitkomst van een 'waarde- en
stijlonderzoek' onder 2300 Nederlandse consumenten. Andere uitkomsten: de
Nederlander denkt graag positief en houdt van gezelligheid. Wat voorts opvalt in
het persbericht over het onderzoek, dat in opdracht van visual management
consultancy De Bock & Dekker werd gehouden: 'Geen materiele status, geen
schoonheidsstatus, geen intellectuele status, maar echt jezelf zijn is tot
hoogste waard geheven.'

Maar hoe wordt de Nederlander zoveel mogelijk zichzelf? In ieder geval door het
rustig aan te doen. 20 Procent van de ondervraagden vindt dat ambitie iets voor
uitslovers is. Verder neemt het 'milieubewust zijn' af en scoort 'de waarde
gemak' inmiddels twee maal zo hoog als 'religie'.

De marketingwereld heeft het volgens de onderzoekers maar moeilijk met
consumenten die zichzelf willen zijn. Toch zijn er uitzonderingen: 'De Postbank
respecteert de eigenheid van 16 miljoen Nederlanders, Ben spreekt tot ons via
gewone Nederlanders en wij kijken massaal liever naar het echte mensenleed van
Big Brother dan het gekunstelde werk van professionele acteurs'.

Statistiek ; Bevolking ; Maatschappij ; Algemeen ; Sociologie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              24 of 109 DOCUMENTS

                                 de Volkskrant

                                October 29, 1999

Zeg nooit smakelijk eten

BYLINE: DOOR MAC VAN DINTHER

SECTION: Sport; Pg. 12

LENGTH: 1684 words


Kam geen haren in het openbaar en laat een dame op straat altijd aan de
huizenkant lopen. Deze week verscheen de geheel herziene druk van Neerlands
belangrijkste etiquetteboek 'Hoe hoort het eigenlijk'. Het is met een hoofdstuk
over mobiele telefonie aangepast aan deze tijd. Maar wie wil weten dat hij geen
bitterballen mag serveren bij de thee?

Angst dat de baas ons ziet als we met de voeten op het bureau zitten. Schaamte
om een wind te laten en daardoor het lachertje van de groep te worden. Vrees
voor de pastoor of de sterke buurman als we de buurvrouw in bed lokken, angst om
de paria van de buurt te worden als we onze voortuin niet maaien. Dat zijn de
drijfveren achter het ontstaan van gedragscodes, betoogt de Duitse socioloog
Norbert Elias (1987-1990) in zijn standaardwerk Uber den Prozess der
Zivilisation.

Op bladzijde 339 schrijft hij: 'Hier ligt een onmiskenbare sleutel tot de
problemen rond gedragsregulering, maatschappelijke gebodsregels en taboes. Nooit
komt de opgroeiende mens tot regulering van zijn gedrag zonder dat andere mensen
angst bij hem hebben opgeroepen.'

En hoe dichter we op elkaar zitten, hoe meer regels er nodig zijn om te
voorkomen dat we elkaar om elk akkefietje in de haren vliegen. Regels waar
overigens niets logisch of universeels aan is, benadrukt Elias. 'Onze
gedragsregels zitten even vol tegenstrijdigheden en wanverhoudingen als onze
wijzen van samenleven, als de structuur van onze maatschappij.' Zien te
overleven met elkaar, dat is het enige doel van gedragsregels.

Voor Amy Groskamp-ten Have, de hogepriesteres van de Nederlandse etiquette en
een tijdgenoot van Elias, lag het allemaal veel simpeler. Voor haar was kennis
van hoe het wel en niet hoort een kwestie van 'simpele wellevendheid en goede
manieren'. Van beschaving, kortom.

En dus, schrijft ze in het voorwoord van de eerste uitgave van Hoe hoort het
eigenlijk uit 1939, de Statenbijbel van de Nederlandse etiquette: 'Wanneer wij
(. . .) met nadruk verklaren dat wij een vreeselijke hekel hebben aan de
etiquette, dan zeggen wij feitelijk niets anders dan dat wij goede manieren en
wellevendheid verafschuwen!' En dat, zo kan ze niet nalaten een trap na te
geven, 'klinkt al dadelijk heel anders'.

Amy Groskamps eerste woord vooraf is geheel ongewijzigd, dus met het inmiddels
afgeschafte accent op etiquette en de dubbele e in 'vreeselijk', opgenomen in de
deze week verschenen 23ste en wederom herziene druk van Hoe hoort het eigenlijk,
die precies zestig jaar na de eerste uitgave verschijnt.

Als een eerbetoon aan de schrijfster van het origineel is daarin ook een korte
biografie opgenomen van Amelie Groskamp-ten Have. Daaruit blijkt dat de vrouw
die op 28 december 1887 in Amsterdam werd geboren als dochter van een bankier
een bloedhekel had aan het succes van Hoe hoort het eigenlijk, dat haar de
bijnamen 'Miss Etiquette', 'Tante Amy' en 'La Groskamp' bezorgde.

Liever wilde ze herinnerd worden om haar andere werken: twaalf romans en
meisjesboeken uit het zoetgevooisde genre, bespiegelingen, puntdichten en
vertalingen van onder anderen Pearl Buck en Victor Hugo.

Amy Groskamp-ten Have vond dat ze meer in haar mars had dan uitsluitsel geven op
de prangende vraag of de pink wel of niet omhoog moet bij het savoureren van een
kopje thee. 'En toch', zuchtte ze vlak voor haar dood in 1959, 'zal ik altijd
wel de vrouw van de etiquette blijven.' Waarmee ze het volkomen bij het rechte
eind had.

Amy ten Have doorliep een keurige jongedamesopleiding, inclusief een Franstalige
kostschool in Brussel, maar ze was minder volgzaam dan je zou verwachten van een
Miss Etiquette. Amy wilde eerst schilderes worden en toen dat niet mocht van
haar ouders op zijn minst schrijfster.

Als teken van haar ambitie publiceerde ze in het jaar dat ze trouwde met haar
neef Piet Vorstman vier novellen. Later schreef ze voor diverse bladen en
tijdschriften, waaronder Libelle. In 1932 scheidde ze van Vorstman, ook al geen
toonbeeld van damesgedrag, om te trouwen met Henri Antoine Robbe Groskamp,
oud-vrijwilliger in de Boerenoorlog, industrieel en koopman. Hij stierf zeven
jaar later.

Vanaf 1930 hield Amy Groskamp een radiopraatje voor de AVRO, waarin goede
omgangsvormen een terugkerend thema vormde. Dat leidde in 1938 tot een bezoekje
van de uitgever Becht die Groskamp vroeg een etiquetteboek te schrijven.
Aanvankelijk wilde ze er weinig van weten, 'omdat mijn hart uitging naar een
roman'. Maar al doende kreeg ze er toch schik in, zei ze achteraf.

Hoe hoort het eigenlijk, een etiquetteboek van A ('aandienen') tot Z
('zwijgen'), verscheen in 1939 in een oplage van 3600 exemplaren. De prijs was
2,50 gulden. Het sloeg in als een bom. Binnen een maand was er een derde druk,
het boek stond vijf maanden bovenaan de bestsellerlijst van de toenmalige Haagse
Post. Amy Groskamp was in een klap beroemd.

Sinds de eerste uitgave zijn er van Hoe hoort het eigenlijk tweehonderdduizend
exemplaren verkocht. Wat opmerkelijk mag heten, want de uithaal van Groskamp
naar haar landgenoten in haar eerste voorwoord was niet voor niets. Nederlanders
hebben weinig op met etiquette.

Voltaire had maar drie C's nodig om Nederlanders te kenschetsen: 'Canards,
canaux, canaille' (eenden, kanalen en janhagel). De Duitse zegswijze 'ein echter
Hollander' betekent niets anders dan een lomperik. En nu nog verbazen
buitenlanders zich over het in hun ogen onbeschaafde gedrag van Nederlanders die
in korte broek uit eten gaan of in spijkerbroek naar de opera.

Deze aversie tegen nette omgangsvormen wordt wel in verband gebracht met het
gelijkheidsstreven onder Nederlanders, die gaarne alles op maaiveldniveau
houden. Maar het moet ook iets te maken hebben met een zwierigheid van leven die
in het van calvinisme doortrokken Nederland van oudsher ontbreekt.

De 23ste druk van Hoe hoort het eigenlijk (de laatste herziene druk was van
1988) verschijnt onder de redactie van Reinildis van Ditzhuyzen, historica en
Oranje-kenner. Een herziene uitgave was noodzakelijk, meent zij, omdat met het
verstrijken van de tijd ook de omgangsvormen veranderen. Maar als er iets opvalt
in haar herziene versie, dan is het dat zoveel hetzelfde is gebleven.

Zo herhaalt Van Ditzhuyzen aan het begin van het hoofdstuk over omgangsvormen
Groskamps basisregels voor gedrag uit 1939 die volgens haar nog onverkort
gelden. Die luiden:

1. Men bevredige zijn behoeften niet in het openbaar. Dus niet eten, roken,
kussen, vrijen, haren kammen, enzovoort.

2. Wees duidelijk.

Ook verder ademt het etiquetteboek de sfeer van vervlogen tijden. Ondanks
schaarse uitstapjes naar nieuwigheden als mobiele telefonie (nooit in
gezelschap), fax en e-mail (nooit ongevraagd grote lappen tekst rondsturen),
ruikt Hoe hoort het eigenlijk naar Haagse salons van voor de oorlog, met het
beschaafde getinkel van kristallen glazen, mannen in smoking ('wordt nooit
overdag gedragen behalve door obers en suppoosten') en vrouwen in avondtoilet.

Zo hoort het ook, betoogt Van Ditzhuyzen, want etiquette is in wezen
onveranderlijk. 'Etiquette als systeem verandert nooit; de vormgeving en
invulling ervan, de politesse, echter wel.'

Maar de vraag is wie er in deze tijd zit te wachten op een boek met voor de hand
liggende fatsoensnormen en even belegen als soms vermakelijk aandoende
gedragsregels. Wie heeft er op de drempel van 2000 behoefte aan het voorschrift
dat bij Oostenrijks tafeldekken alle bestek rechts ligt, een appel wel, maar een
kiwi niet met de hand mag worden gegeten, een dame nimmer de tram verlaat zonder
te betalen, een bruin pak voor mannen taboe is ('a gentleman never wears
brown'), een vrouw in het gezelschap van een man op straat altijd aan de
huizenzijde loopt en natuurlijk voorgaat, behalve bij het betreden van een trap,
een lift, een restaurant en een draaideur (omdat de man moet duwen).

En wie heeft er behoefte te weten dat je nooit 'smakelijk eten' mag zeggen (dat
het eten goed is spreekt vanzelf), maar in plaats daarvan 'wel moge het u
bekomen', het goed gebruik is de wc schoon te maken als je een partijtje geeft,
je geen bitterballen mag serveren bij de thee, een fotolijstje een beter cadeau
is dan een fles wijn (een 'lui cadeau'), rode rozen staan voor hartstochtelijke
liefde en dus ongeschikt zijn voor schoonmoeders' verjaardag en het erg
onbeleefd is om met volle mond te praten of een postzegel scheef op de envelop
te plakken.

Bovendien wordt in Hoe hoort het eigenlijk geen letter vuilgemaakt aan de vele
buitenlandse culturen die zich in Nederland hebben gevestigd en de gedragsregels
die zij hebben meegebracht.

Er kan maar een antwoord op de vraag naar het waarom van deze herdruk zijn: Hoe
hoort het eigenlijk was en is een boek voor de blanke elite. Die nog avondjes
geeft waarop de ambassadeur van Frankrijk of een ander 'beschaafd' land
vriendelijk verzocht wordt aanwezig te zijn en die zo'n uitnodiging
vanzelfsprekend besluit met r.f.s.v.p. (reponse favorable s'il vous plait).

Etiquette, zo bewijst de nieuwste Hoe hoort het eigenlijk, is vooral een zaak
van de upper class die steeds weer verfijningen en veranderingen in de
gedragsregels aanbrengt om zich te onderscheiden van het gewone volk. Want als
de burgerij eindelijk gewend is aan nette woorden als pantalon en toilet,
spreekt de elite alweer gewoon van broek en wc.

Van Ditzhuyzen bevestigt dit vermoeden wanneer zij opmerkt dat felgekleurde
dassen bij een jacquet eigenlijk 'ordinair' zijn, maar dat deze regel
achterhaald is sinds het huwelijk van prins Maurits vorig jaar met Marilene van
den Broek. De bruidegom, zijn vader en zijn broers en zelfs de kroonprins
droegen kleurige, gestreepte en gestippelde dassen bij hun jacquet.

Sinds die dag zijn deze dassen weer helemaal zoals het eigenlijk hoort.

Hoe hoort het eigenlijk. Amy Groskamp-ten Have, geheel herzien door Reinildis
van Ditzhuyzen. Uitgeverij Becht, 35,-. ISBN 9023010159

FOTO ABCReinildis van Ditzhuyzen verzorgde de 23ste druk van 'Hoe hoort het
eigenlijk'.'Miss Etiquette' Amy Groskamp-ten Have.

Maatschappij ; Sociaal Cultureel ; Life style

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              25 of 109 DOCUMENTS

                                 de Volkskrant

                                October 22, 1999

En de winnaar is. . . J.M. Coetzee

BYLINE: HANS BOUMAN

SECTION: cicero; Pg. 30

LENGTH: 1589 words


D AT DE BRITSE Booker Prize publicitair gezien goud waard is, zal nergens in de
wereld worden betwijfeld. Alleen de Nobelprijs is beroemder. Het bedrag dat
Booker de winnaar uitkeert, mag dan met 21 duizend pond bescheiden zijn - de
Irish Times Impac Prize levert 100 duizend pond op -, de invloed op de verkoop
van het bekroonde boek is enorm.

Roddy Doyle had al succes, toen hij in 1993 de prijs kreeg voor Paddy Clarke, Ha
Ha Ha, maar de dag na de prijsuitreiking werden 27 duizend exemplaren verkocht -
ongekend.

Ook auteurs die het meer van de fijnproevers moeten hebben, profiteren van de
prijs. Ian McEwan geldt als een van de belangrijkste schrijvers in Engeland,
maar van zijn vorig jaar bekroonde Amsterdam waren nog maar 27 duizend stuks
verkocht. Door de prijs liep dat aantal op tot 84 duizend. Zelfs een moeilijk
toegankelijk geacht boek als The Bone People van Keri Hulme bereikte in de drie
maanden na de verrassende bekroning in 1985 een verkoop van 30 duizend
exemplaren.

De Schot James Kelman (winnaar 1994 met How Late It Was, How Late) behoort tot
de uitzonderingen; hij werd er financieel niet veel beter van. Hij speelde het
spel dan ook niet mee en liet zich bij de prijsuitreiking in nogal barse,
anti-Engelse bewoordingen uit.

Booker-baas Rose liet weten de bekroningen van de laatste jaren nogal elitair te
vinden. De jury's hebben zich de afgelopen jaren inderdaad weinig gelegen laten
liggen aan populaire genres als de (ook in Groot-Brittannie gewilde)
autobiografische ontboezemingen in de trant van The Liar's Club van Mary Karr,
de 'New Lad-stroming' waarvan Nick Hornby's About a Boy het vlaggenschip was, de
'dance & drugs-cultuur' van Irvine Welsh cum suis, breedvoerige historische
liefdesverhalen (Louis de Bernieres, Sebastian Faulks) en meeslepende non-fictie
als The Perfect Storm van Sebastian Jung en Longitude van Dava Sobel.

Aan de andere kant zijn lievelingen van de literaire goegemeente, zoals Martin
Amis, Bruce Chatwin, Peter Ackroyd, Julian Barnes en Vikram Seth, altijd buiten
de prijzen gevallen. Laatstgenoemde (An Equal Music) was samen met Salman
Rushdie (The Ground Beneath her Feet) de meest geruchtmakende afvaller, toen de
shortlist van de Booker Prize 1999 werd bekendgemaakt.

De jury's mogen dan de literaire modes hebben genegeerd, de shortlist van dit
jaar bestaat voor de helft uit boeken die keurig passen in een van de meest
actuele trends: verhalen van drie generaties, liefst vrouwen, volgens het
beproefde recept van Jung Chang, Margaretha Ferguson en hun vele, vele
navolgers. Michael Rose zal tevreden zijn.

Van de zes genomineerden zijn de debutant Andrew O'Hagan en de uit Egypte
afkomstige Ahdaf Soueif het minst bekend, zeker in Nederland. O'Hagan (Glasgow,
1968) werkte voor de London Review of Books, publiceerde The Missing
(non-fictie), is redacteur van Granta en filmcriticus van de Daily Telegraph. In
Our Fathers (Faber & Faber; [f] 32,95) vertelt hij over drie generaties
katholieke Glaswegians. Grootvader Hugh, plaatselijk bekend als 'Mr. Housing',
bouwde in de jaren vijftig torenflats in de arbeiderswijk The Gorbals, zodat ook
de gewone man een (min of meer) fatsoenlijk onderkomen had.

Zijn zoon Robert ontwikkelt zich tot een botte zuipschuit, die vrouw en zoon in
de steek laat. Kleinzoon Jaimie, de verteller van de roman, komt te werken bij
een slopersbedrijf, dat de inmiddels totaal verouderde flats van zijn grootvader
- die uiterst symbolisch op zijn sterfbed ligt - met de grond gelijk moet maken.
Our Fathers is een schrijnende en suggestieve verbeelding van het Schotse
arbeidersmilieu, heeft gewicht genoeg om van betekenis te zijn voor de Schotse
geschiedschrijving, maar had wat meer drama kunnen gebruiken.

Nog veel nadrukkelijker historische ambities heeft Ahdaf Soueif (Egypte, 1950)
met The Map of Love (Bloomsbury; [f] 51,95). De roman speelt in het Egypte van
Lord Kitchener. Anna Winterbourne, weduwe van een Britse ambtenaar die in Egypte
is overleden, reist anno 1900 naar Cairo. Ze is de expatriate-gemeenschap daar
al snel zat, wordt in de woestijn door een groep nationalisten gekidnapt en
trouwt met Sharif, een van hun leiders. Ook dit is het verhaal van meer
generaties, want op een ander niveau vertelt Soueif over Anna's achterkleinkind
Isabel, die een verhouding krijgt met Omar, nakomeling van Sharifs zuster. Het
is nog maar het begin van een steeds gecompliceerder wordende reeks
familieverwikkelingen. 'Egypte heeft zo lang bestaan. Het heeft vele dingen
gezien. In het volgende millennium zal het nog steeds Egypte zijn', aldus een
van de personages. Een uitspraak die veel zegt over de opzet van het boek,
waarvan de eigenlijke hoofdpersoon Egypte is. Afwisselend intrigerend en ietwat
vermoeiend.

Colm Toibin (Ierland, 1955) betoonde zich met The South, The Heather Blazing,
The Sign of the Cross en het in Argentinie gesitueerde The Story of the Night
een van de meest getalenteerde jongere Ierse schrijvers. In The Blackwater
Lightship (Picador; [f] 24,40) keert hij terug naar Ierland. Declan, een
jongeman, heeft aids en ligt op sterven. Om die reden besluit Helen, zijn oudere
zuster, terug te keren naar de familie - haar moeder en grootmoeder - waarvan ze
zich jaren eerder heeft losgemaakt. Toibin vertelt hoe de drie vrouwen met
elkaar in het reine proberen te komen en zich met de dood van de jongen trachten
te verzoenen tegen de achtergrond van de nog altijd zeer aanwezige invloed van
de katholieke kerk en haar onverdraagzaamheid inzake homoseksualiteit. Feitelijk
gebeurt er niet veel in dit boek, maar het houdt de lezer in een ijzeren greep.

Anita Desai (India, 1937) werd al twee keer voor de prijs genomineerd. Haar werk
handelt over het wel een wee van Inders - zowel in India als in Groot-Brittannie
- na de opdeling van het Indiase schiereiland. Fasting, Feasting (Chatto &
Windus; [f] 49,95) is deels in India, deels in de Verenigde Staten gesitueerd.
Een Indiase familie in een dorpje heeft een niet erg intelligente dochter, Uma,
die ook nog grote handen, een puistige huid en een dikke brillenglazen heeft.
Pogingen om een geschikte man voor haar te vinden, zijn dan ook weinig
succesvol. Ten slotte blijft Uma maar thuis wonen, terwijl haar aantrekkelijker
zuster Aruna wel trouwt en deel gaat uitmaken van de Indiase middenklasse.

Het Indiase deel is het meest levendige en oorspronkelijke. Het tweede deel gaat
over broer Aruns studie in Massachusetts en is onmiskenbaar wat clichematiger.
De obsessieve belangstelling van de Amerikanen voor voedsel en gezondheid wordt
breed uitgemeten; het lijnen (alsmede het lijden aan anorexia of boulimie) van
sommige Amerikanen en de voorliefde voor reusachtige, bloederige biefstukken van
andere, wordt tegenover de veel natuurlijker omgang met voedsel van de Indiers
gezet. Idem dito met de Amerikaanse en Indiase familiebetrekkingen, waarvoor
eveneens geldt dat de laatste meer overtuigen.

Michael Frayn (1933) is vooral bekend als toneelauteur. Hij verwierf een zekere
faam als romanschrijver met The Trick of It. Hoofdpersoon van zijn negende roman
Headlong (Faber & Faber; [f] 67,25) is de filosoof en kunsthistoricus Martin
Clay, die van plan is een jaar vrijaf te nemen om in een huisje op het land aan
een boek over kunst te werken. Bij toeval ontdekt hij bij een proleterige
landeigenaar een schilderij - in gebruik als vuurscherm - dat volgens hem een
verloren gewaande Brueghel is, die deel uitmaakt van een reeks van zes.

Clay wil het schilderij in handen zien te krijgen, uiteraard zonder de eigenaar
in kennis te stellen van de werkelijke waarde, en zo rijk en beroemd te worden.
De roman is doorspekt met aanstekelijke passages over Brueghels werk, terwijl
het zestiende-eeuwse Nederland venijnig afgebeeld wordt als een wrede
politiestaat. De plot is ingewikkeld, maar zit uitstekend in elkaar.

De in 1940 in Kaapstad geboren J.M. Coetzee is de enige van de genomineerden die
de Booker Prize al een keer won, in 1983 met The Life and Times of Michael K. In
Disgrace (Secker & Warburg; [f] 49,95) vertelt hij over voormalig hoogleraar in
de literatuur David Lurie, die nu gedwongen is 'communicatieve vaardigheden' te
doceren.

Hij begint iets met een jonge studente, wat leidt tot een beschuldiging van
misbruik en ongewenste intimiteiten. Lurie trekt zich terug op het
boerenbedrijfje van zijn eigenzinnige, nuchtere, lesbische dochter Lucy, en daar
aan de Oostkaap wordt hun toch al niet gemakkelijke verhouding extra ingewikkeld
als Lucy op een dag door drie indringers wordt verkracht (en Lurie in brand
gestoken). De jonge vrouw blijkt zwanger. Ze wil het kind niet alleen houden,
maar trekt ook in bij haar voormalige 'boy', de zwarte man, die haar aanvallers
kent. Hij zal haar beschermen in het Zuid-Afrika van na de Apartheid. Het is een
huiveringwekkend verhaal, dat door Coetzee buitengewoon mooi wordt verteld.

Zoals bekend hebben Booker-jury's er een handje van de verkeerde te lauweren.
Maandag, als ze in Londen de winnaar moeten aanwijzen, zullen ze die fout niet
maken. Want, met alle respect voor de genomineerde boeken, er kan ditmaal geen
sprake van twijfel zijn. The Blackwater Lightship is aangrijpend, Headlong
alleszins aanstekelijk, maar slechts een van de zes boeken is eenvoudigweg
verpletterend. J.M. Coetzee zal de eerste zijn die zich twee keer winnaar van de
Booker Prize mag noemen.

ILLUSTRATIE WALDEMAR POST

Algemeen ; Onderscheidingen ; Kunst en Cultuur ; Kunst ; Taal- en Letterkunde ;
Literatuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              26 of 109 DOCUMENTS

                                 de Volkskrant

                                October 22, 1999

Een boek dat ruzie zoekt

BYLINE: FRANK VAN DIXHOORN

SECTION: Cicero; Pg. 30

LENGTH: 1010 words


Ngugi wa Thiong'o (1938) heeft in zekere zin ondankbaar werk gedaan. In zijn
grote roman Bloesems van bloed (1977) laat hij zien dat Kenia na de
onafhankelijkheid - in 1963 - niet veranderd is: dezelfde corruptie, dezelfde
ongelijke machtsverhoudingen. Ngugi heeft veel tekst nodig om duidelijk te maken
wat hij bedoelt, waardoor zijn roman nu al een gedateerde indruk maakt, maar de
kern van het boek is een prachtig verhaal over een mislukte man die een moord
pleegt zonder te weten wat hij doet.

Het verhaal van die man is triest en veel te breed uitgesponnen, met
grootgrondbezitters en dominees en ronkende cliches die moeten verklaren hoe
iemand zover komt dat hij een medemens vermoordt, maar bij vlagen heeft het de
allure van een grote komedie. De komedie van een land waar men probeert te leven
van mooie woorden uit het evangelie of uit marxistische pamfletten. Zelfs de
moordenaar gebruikt zulke woorden, als hij kort voor het proces zijn oude vader
spreekt - hij heeft gelijk, natuurlijk, maar hij is ook op een huiveringwekkende
manier lachwekkend.

Bloesems van bloed is een boek met een roeping, een boek waarvan je ook nu nog
ziet dat het ruzie zoekt. Het riep in Kenia woedende reacties op, en hoewel het
niet officieel verboden werd, is het waarschijnlijk de aanleiding voor veel van
de ellende waar Ngugi later mee te maken kreeg.

In hetzelfde jaar dat Ngugi Bloesems van bloed publiceerde, werkte hij intensief
mee aan de productie van een theatervoorstelling, Ngaahika Ndeenda ('Ik zal
trouwen wanneer ik wil'). De voorstelling werd gegeven in Ngugi's dorp,
Kamiruthu. Ze was bedoeld om het jongerencentrum nieuw leven in te blazen. Het
verhaal refereerde aan de gewapende strijd tegen het koloniale regime van de
Britten, maar die strijd voor land en vrijheid was in 1977, lang na de
onafhankelijkheid, nog niet voorbij. De regering liet de voorstelling een maand
ongemoeid, maar toen werd het stuk verboden. Ngugi verdween in de gevangenis.

De logica van die ingreep is niet moeilijk te achterhalen: in een land met een
repressief regime, waar bovendien een groot deel van de bevolking analfabeet is,
geldt het theater voor gezagsdragers als veel gevaarlijker dan geschreven
literatuur. Bovendien werd Ngaahika Ndeenda gespeeld in de taal van het dorp,
het Kikuyu. Ook dat was een gevaarlijke zet, want de regering beschouwt
literatuur in lokale talen als een bedreiging voor de stabiliteit in het land.
Ngugi zat bijna een jaar vast; in december 1978 kwam hij (na druk van Amnesty
International) vrij.

Als hij vrijkomt blijft Ngugi zijn boeken publiceren in het Kikuyu, en dit
brengt hem opnieuw in conflict met de regering. In 1980 verschijnt de roman
Caitaani Mutharabaini (Devil on the Cross). Het boek beleeft kort achter elkaar
drie drukken, het wordt voorgelezen in cafes en als de Engelse vertaling
verschijnt (van Ngugi zelf) noemt de minister van Binnenlandse Zaken het
misleidende in plaats van opvoedende lectuur.

Toch wordt het niet verboden; dat lot treft Ngugi weer als hij in 1982 een nieuw
theaterstuk in premiere laat gaan, Maitu Njugira ('Moeder zing voor mij'). De
regering kondigt een speelverbod af, ontbindt de toneelgroep en maakt het
openluchttheater in Ngugi's dorp met de grond gelijk. De schrijver verneemt dat
men van plan is hem te arresteren en zonder vorm van proces vast te zetten, en
hij vlucht naar Engeland. Hij zou daar blijven tot 1988; sindsdien woont hij in
de Verenigde Staten.

Ngugi zag het speelverbod 'als een duidelijk bewijs voor de continuiteit van
koloniale naar huidige vormen van onderdrukking. Terwijl de machthebbers bang
zijn voor het stuk, is het populair onder de boeren en de arbeiders. Het spreekt
over landbouwgrond die niet te krijgen is in Kenia, over het verraad van de
gewone man door de politici en over de arrogantie en de hebzucht van de rijken.'

In Amerika kwam Ngugi terecht in de academische wereld. Zijn werk van de laatste
tien jaar is vooral theoretisch. Vorig jaar verscheen Penpoints, Gunpoints and
Dreams - Towards a Critical Theory of the Arts and the State in Africa. Eerder
publiceerde hij een bundel essays en een boek, waarin hij hartstochtelijk pleit
voor het gebruik van Afrikaanse talen om zo te komen tot een eigen literaire en
kritische traditie (Decolonizing the Mind - The Politics of Language in African
Literature).

In zijn Culture and Imperialism zegt Edward Said over Ngugi en een aantal andere
auteurs dat ze eigenlijk nergens al te veel krediet hebben. Voor het regime in
hun eigen land zijn ze vaak lastige horzels die herinneren aan misstanden,
agenten van buitenlandse machten die je in de gevangenis gooit of in
ballingschap laat gaan. Voor westerse intellectuelen zijn ze enigszins uit de
tijd, omdat ze maar blijven hameren op de negatieve invloeden van het
kolonialisme.

De enige roman van Ngugi die verboden is, is Matigari uit 1989. Het is een
verhaal over geruchten: een soldaat keert uit de onafhankelijkheidsoorlog terug
in de gewone wereld, waar de mensen nog steeds arm zijn, waar het bewind nog
steeds zo rot is als een mispel. Al gauw vertelt men rond dat er iemand is
gekomen met meer dan menselijke kracht, iemand die zal strijden voor de vrijheid
van een volk, niet met woorden, maar met wapens.

Het is een bekend verhaal, niet alleen omdat zo'n oud-strijder ook voorkomt in
Bloesems van bloed, maar ook omdat we eigenlijk praten over een Messias, een
verlosser. Die wuif je niet zomaar weg.

De regering in Nairobi werd er behoorlijk zenuwachtig van. Men ging zo ver deze
Messias te willen arresteren, maar toen bleek dat hij een verzonnen held was,
wist men niet beter dan het boek zo snel mogelijk te verbieden.

Sinds enige tijd is dat verbod opgeheven, althans: de Engelse editie is gewoon
leverbaar in Kenia, maar de vertaling in het Kikuyu mag niet worden verkocht.

Dit is de dertigste aflevering in een reeks over geruchtmakende romans in de
twintigste eeuw.

Ngugi wa Thiong'o FOTO GEORGE HALLETT

Literatuur ; Kunst en Cultuur ; Kunst ; Taal- en Letterkunde

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              27 of 109 DOCUMENTS

                                 de Volkskrant

                                October 22, 1999

Onverlaten grijpen hunne kans

BYLINE: GERARD MULDER

SECTION: Stroom; Pg. 19

LENGTH: 1052 words


Verbaasd heb ik vorige week het stuk gelezen van mijn geachte medecolumnist in
deze krant, Marcel van Dam, die zich onder de kop 'De journalistieke
geweldsexplosie' opwindt over 'de overdreven aandacht in de media voor geweld en
de zogenaamde toename van geweld'. Hij poneert de stelling dat er helemaal geen
toename van geweld is. 'Sterker nog: het geweld neemt af', schrijft hij. 'Alleen
het nieuws over geweld neemt toe.' Hij wijt dit aan 'de moordende concurrentie'
in de Nederlandse media 'om de eigen krant of zender in de kijker te spelen'.

Nu doe ik als columnist in mediazaken niets liever dan zogenaamde media-hypes,
het opkloppen van kleinigheden tot affaires van nationaal belang, aan de kaak te
stellen. In dit geval echter weet ik nergens van. Niet van de hype en niet van
de werkelijke ontwikkeling van de misdaad. Lees ik, respectievelijk schrijf ik
in, het verkeerde ochtendblad, zoals het gezegde in de jaren zestig luidde
wanneer het over de groei van de misdaad ging?

Mensen ontlenen hun beeld van de misdaadontwikkeling toch in hoofdzaak aan twee
soorten nieuwsberichten: die over afzonderlijke misdaden en die over de
ontwikkeling van de verschillende soorten criminaliteit in het algemeen. Wat de
eerstgenoemde categorie betreft, trekt dagelijks via de (plaatselijke) radio,
televisie en dagbladpers een stroom meldingen langs onze ogen en oren over
medeburgers die zijn vermoord, doodgeslagen, mishandeld en beroofd. Aangezien
journalisten zich tegenwoordig bij zulke berichten onthouden van vroeger
gebruikelijke toevoegingen als 'onverlaten grijpen vandaag den dag steeds vaker
hunne kans', is het aan de mediaconsument zelf om daaruit conclusies te trekken.

Deze consument zou inderdaad kunnen vaststellen dat onverlaten steeds vaker hun
kans grijpen, maar deze gevolgtrekking berust dan op de vage herinnering aan
tijden waarin zulke berichten veel minder vaak te horen, te zien en te lezen
waren. Maar dat wil niet zeggen dat misdaad vroeger ook veel minder vaak
voorkwam. Van Dam heeft in zoverre gelijk dat de media een vertekening van de
werkelijke situatie in de hand hebben gewerkt doordat er vroeger a) veel minder
zenders waren dan tegenwoordig (maar wel meer kranten) en b) dat veel van die
kranten tot halverwege de jaren zeventig hun berichtgeving over het doen en
laten van schurken op een laag pitje hielden om niet van sensatiezucht te worden
beschuldigd.

Alleen als de kranten, de radio en de televisie weer de terughoudendheid van de
jaren vijftig en zestig inzake misdaadnieuws in acht gaan nemen, zou het
mogelijk zijn om een vergelijking te trekken tussen vroeger en nu of tussen nu
en de toekomst. Maar het terugdraaien van de klok is onmogelijk en bovendien
ongewenst.

Het was betuttelend, en zou dat weer zijn, om de bevolking nieuws te onthouden.
De media gaan dus gewoon door, en als de gewone burger daarvan het idee opsteekt
dat er vandaag de dag meer dan vroeger met messen wordt gestoken en met pistolen
op discodeuren wordt geschoten, dan moet dat maar.

In tegenstelling tot wat Van Dam suggereert, brengen de media nooit op basis van
eigen onderzoek allerlei beweringen over de groei of de vermindering van de
misdaad naar buiten. Niet alleen omdat journalisten lui zijn, maar vooral omdat
ze de betreffende gegevens domweg niet hebben. Die statistieken berusten bij
politiekorpsen, ziekenhuizen, stadskantoren, officieren van justitie, en die
geven ze niet uit handen. Van tijd tot tijd openen autoriteiten hun mond, en
leggen dan een verklaring af over de almaar uitdijende, respectievelijk
slinkende criminaliteit in hun ressort of vakgebied. De media geven deze
verklaringen braaf weer.

Af en toe zal er eens een krant op grond van zo'n ferme proefballon openen met
de kop: MISDAAD RIJST PAN UIT. Maar dat doen ze niet allemaal. En als iemand het
tegenovergestelde beweert, komt het ook in de krant of in de uitzending. De
verklaringen zijn tegenstrijdig omdat ze zijn ingegeven of gestuurd door
uiteenlopende particuliere geheime agenda's, zoals bijvoorbeeld de behoefte het
beeld te vestigen van een succesvol misdaadbestrijder (cijfers gaan omlaag), of
de eigen politieke correctheid te onderstrepen (cijfers gaan omlaag), of druk
uit te oefenen op politici om meer geld ter beschikking te stellen (cijfers gaan
omhoog).

Zo krijgen wij Amsterdammers het ene half jaar te horen dat de misdaad in onze
stad stijgt, en het volgende half jaar, met even veel aplomb, dat hij daalt. Zo
las ik in januari in deze krant: 'Misdaad nam vorig jaar af in Amsterdam',
terwijl de NRC vorig jaar april het had over: 'Criminaliteit in Amsterdam stijgt
in lente'. Weer een half jaar eerder was er volgens Het Parool sprake van:
'Euforie politie over dalende misdaadcijfers.'

Omdat de media het allemaal met hondentrouw rapporteren, weten wij al lang niet
meer waar wij aan toe zijn. Waar Van Dam het idee vandaan haalt dat de media
unisono schetteren dat de geweldsmisdaad stijgt, is mij een raadsel. Voorzover
de media iets te verwijten valt, is het dat zij de verwarring over de waarde van
de misdaadstatistieken reflecteren.

Naar eigen zeggen heeft het idee dat de media de groei van de
geweldscriminaliteit opkloppen en aandikken, zich al jaren geleden stevig in
zijn hoofd genesteld. Blijkbaar heeft hij een aanleiding nodig om deze mening
weer eens te ventileren, en die heeft hij gevonden in een artikel in het
Tijdschrift voor Criminologie. Daarin is geconcludeerd dat de misdaadcijfers in
de sector geweld feitelijk al jaren aan het dalen zijn. Studies van criminologen
krijgen in de media altijd nog meer aandacht dan meningen van politiechefs omdat
ze een aura van wetenschappelijkheid en onthechting uitstralen. In mijn beleving
echter hebben criminologen de verwarring over wat er nu met de misdaad aan de
hand is, alleen maar vergroot doordat er altijd wel te steggelen valt over
definities en methodieken. En sinds ik bij NRC Handelsblad eens heb meegemaakt
dat een zeer gerenommeerde criminoloog een al ingeleverde boekbespreking
terugtrok omdat hij inmiddels naar een baan had gesolliciteerd bij het
ministerie van Justitie, waar zijn mening over het bewuste boek minder op prijs
werd gesteld - vreesde hij - geloof ik ook niet meer zo in die wetenschappelijke
onthechting.

Criminaliteit ; Media ; Recht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              28 of 109 DOCUMENTS

                                 de Volkskrant

                                October 20, 1999

Weinig kukeleku

BYLINE: CORNALD MAAS

SECTION: Media; Pg. 20

LENGTH: 418 words


Als je het echt helemaal, helemaal, helemaal niet meer weet zet je een camera op
straat. En laat je De Gewone Man orakelen. Dat gebeurt elke dag, op RTL 5, in
Landgenoten. Verstand op nul - 'Ik heb weinig kukeleku' - maar overal een mening
over. Man met hangsnor en gouden ketting, over luxere politiecellen: 'Ik zou
iedereen aanraden lekker 'n kraak te plegen. Heb je 't lekker warrem.' Man met
zilveren ketting en witte coltrui: 'Gewoon met z'n drieen bij mekaar douwen.
IJzeren bal aan de poot, en dan leren ze 't wel.' Vrouw op de markt, over de
negen jaar celstraf voor de man die de Amsterdamse fietser Marc Breunis
doodschoot: 'Voor mij mag de doodstraf weer worden ingevoerd.' (Over dat
onderwerp, gisteren, in Barend & Witteman een spannend en ontluisterend gesprek.
Met twee zestienjarige plegers van zedendelicten die gevoelloos leken en
nauwelijks blijk gaven van wroeging. En, het meest alarmerend: niet over
verantwoordelijkheidsbesef bleken te beschikken. Een van die twee wil later bij
de mariniers. Beter van niet.)

De gewone man als uitkomst dus, en als steun en toeverlaat. Het is een virus dat
met al die zenders en programma's, en de toenemende regionalisering van het
nieuws, wild om zich heen slaat. Niet alleen in 5 in het land en Hart van
Nederland, maar ook in de serieuze(re) nieuwsrubrieken. Het RTL 4-Nieuws
schroomde maandag niet om over het vonnis in de zaak-Breunis ook een paar
toevallige passanten aan het woord te laten. Die vonden natuurlijk ook dat er
nog veel harder gestraft had kunnen worden.

Het NOS-Journaal brengt, onder leiding van hoofdredacteur Nico Haasbroek, steeds
meer eigen, binnenlands nieuws. Maandag las ik in NRC-Handelsblad dat Haasbroek
streeft naar een minder plechtige toon. 'Wat lol is niet weg.' En: 'Je ontkomt
er niet aan verslag te doen van wat er op straat leeft.' Hij kreeg vorige week,
in EO's Het elfde uur, bijval van Joop van Zijl. Die vindt dat er al zoveel
ellende op de wereld is dat de eerste sneeuw op Ootmarsum ook verslagen moet
worden. 'Je moet het de kijkers gunnen om even op adem te komen.' Als het
allemaal maar niet betekent dat de man op straat steeds vaker opduikt in
nieuws-items. Hij zegt mij niks. Oordeelt over kwesties waarin hij niet is
ingevoerd. Fungeert als franje. Maar voor je het weet fungeert hij, in
reportages van luie verslaggevers, ook als bewijslast. Citaatje uit Landgenoten:
'Wij sssijn blond en wij sssijn kapster, maar we willuh best meepratuh, hoor.'

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              29 of 109 DOCUMENTS

                                 de Volkskrant

                                October 20, 1999

P V D A ?

BYLINE: JAAP STAM

SECTION: Sport; Pg. 14

LENGTH: 815 words


De PvdA van Kok werkt mee aan ontwikkelingen die de samenleving bedreigen, vindt
Arie van der Zwan. De multinationale ondernemingen hebben het voor het zeggen.
De PvdA moet haar beginopdracht weer ter harte nemen: de hervorming van de
maatschappij. Is het zo erg?

Cees Hamelink, hoogleraar internationale communicatie, doet veel onderzoek naar
de macht van multinationale ondernemingen: 'Van der Zwan heeft volledig gelijk.
We praten nog steeds over markten alsof dat leuke pleinen zijn waar mensen
gezellig hun waren kunnen vergelijken, maar de mondiale markt is noch vrij noch
gezellig. Die wordt beheerst door de grote ondernemingen.

Zij bepalen het leven van miljoenen mensen en leggen daarvoor geen openbare
rekenschap af. De kern van de democratie is dat je verantwoording aflegt voor
het uitoefenen van macht. Het is mij zeer dierbaar dat Kok en zijn kornuiten
eraan worden herinnerd dat ze ooit sociaal-democraten waren. Hun partij
onderscheidt zich nauwelijks nog van de VVD.'

Sweder van Wijnbergen, tot voor kort secretaris-generaal op het ministerie van
Economische Zaken: 'Het klinkt allemaal aardig van Arie, maar het is holle
retoriek uit de jaren zestig. Hier zit Kok nou eens een keer helemaal goed. Het
is een achterhaald idee dat de werkgelegenheid wordt bevorderd door het
bedrijfsleven restricties op te leggen. Dat is economie voor eerstejaars.'

Rob Boonzajer Flaes, van huis uit econoom, docent antropologie: 'Wij hebben een
overspannen idee van wat de markt allemaal vermag. De vrije markt leidt vaak tot
graaierij. Kijk maar naar de salarissen die ze elkaar toespelen in de top van
het bedrijfsleven.

Maar Van der Zwan is wel de laatste die dat mag zeggen. Hij weet er zelf ook wel
weg mee, dacht ik zo. Het lijkt wel een trend, eerst Van den Ende die klaagt
over pulp op tv, nu Van der Zwan. Misschien is er ergens deep down in die mensen
toch fatsoen, dat ze ertoe brengt te erkennen: ik heb er dan wel jaren aan
meegewerkt, maar de resultaten bevallen me niet.

Ik ben toevallig net op weg naar een college waar ik mijn studenten wat ga
vertellen over het valse ideaalbeeld van de vrije markt. De bosjesmensen,
bijvoorbeeld, leven volgens de economische theorieen op de meest suffe manier
die je maar kunt bedenken. Maar ze hebben het beter voor elkaar dan heel wat
mensen in de zogenaamde vrije markt.'

M. van der Goes van Naters, kwam in 1937 voor de SDAP in de Tweede Kamer, was na
de oorlog tot 1969 lid van de Tweede Kamer voor de PvdA: 'De hervorming van de
maatschappij is me te vaag, dat willen alle partijen en is dus een beetje
griezelig. Ik heb het liever over concrete zaken, de privatisering van openbare
diensten. Kok is daarin doorgeschoten, en de gewone man is de dupe.

Het is allemaal even slecht. Door de post word je niet meer fatsoenlijk
geholpen. De Spoorwegen schaffen de lokettist af en de reiziger moet maar zien
hoe ie aan zijn treinkaartje komt.

Ik heb mijn hoop gevestigd op Melkert en de fractie. Zij moeten Kok weer op het
goede pad helpen. De staat is geen vijand van het volk, de staat is van ons
allemaal.'

Rene Thomassen: 'Ik ben 53 jaar en stem m'n hele leven al Partij van de Arbeid.
Maar daar is steeds minder reden toe.

Ik ben een Den Uyl-man, spreiding van kennis, inkomen en macht. De Partij van de
Arbeid is de Partij van de Arbeid niet meer, de ballen zijn eraf. De partij is
haar principes kwijt, strijdt niet meer voor gelijke kansen voor iedereen.

De partij wordt gedomineerd door mensen van de jaren zestig. Die zijn
verrechtst. We worden allemaal rechtser, ik ook. We willen huisje, boompje,
beestje en dan vinden we het wel best. Het gaat ons te goed, we verkwanselen de
boel en vergeten de minderheden.'

Piet Reckman, was lid van de partijraad van de PvdA, diende een motie in die
ertoe leidde dat het tweede kabinet-Den Uyl er niet kwam in 1977, tegenwoordig
lid van GroenLinks: 'Ik was direct opgewonden toen ik het vanochtend in de krant
las. Eindelijk een goed geluid uit de partij. Dat heb ik niet meer gehoord sinds
Kok zijn ideologische veren heeft afgeschud. Het is tegenwoordig allemaal markt,
markt en nog eens markt. De publieke diensten worden eraan opgeofferd.

Ik ben het niet eens met Van der Zwan dat we terug moeten naar de hervorming van
de maatschappij. We moeten vooruit naar een nieuw concept. De politieke
discussie gaat over iets meer of iets minder van hetzelfde. We moeten totaal
nieuwe wegen inslaan. Die wijs ik in mijn boek 21ste eeuw: een droom van de
werkelijkheid, dat in juli is uitgekomen.'

Frans Leijnse, oud-Kamerlid voor de PvdA in zijn column Van de voorzitter,
oktobernummer HBO Journaal: 'Behalve een paar onverbeterlijke
sociaal-democraten, die nog iedere avond hun Heijermans bijhouden, leven we
natuurlijk het liefst in de wereld van Peter Stuyvesant.'

Politieke partijen ; Politiek en Staat ; Binnenlandse Politiek

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              30 of 109 DOCUMENTS

                                 de Volkskrant

                                October 14, 1999

'De politiek is verkokerd'

BYLINE: VAN ONZE VERSLAGGEVER JAN 'T HART

SECTION: Binnenland; Pg. 7

LENGTH: 621 words

DATELINE: AMSTERDAM


De Tweede Kamer behandelt deze maanden de begrotingen van de ministeries voor
2000. Hoe denken oud-bewindslieden over de problemen van vandaag? Derde in een
serie: Ed. van Thijn, oud-minister van Binnenlandse Zaken in de kabinetten Van
Agt II en Lubbers III.

Van Thijn: 'De overheid is met de ontkokering van de bureaucratie in achttien
jaar niets opgeschoten. Alle departementen gaan voor zichzelf. In het
regeerakkoord wordt het woord 'integraliteit' wel veertig keer genoemd. Nou, als
het zo vaak gebeurt, weet je het wel.'

- Dan kun je het dus wel schudden?

'Precies. Niet alleen de bureaucratie is verkokerd. Dat geldt ook voor de
politiek, en voor de ministerraad. De politiek verliest haar greep op de
bureaucraten.

'Het grootste probleem met de ministeriele verantwoordelijkheid is niet de
minister, maar de Tweede Kamer. Enerzijds legt de Kamer op alle slakken zout,
maar als er echt wat aan de hand is, is de Kamer zo mak als een lam. Een Kamer
die zijn ruimte niet bevecht, is geen knip voor de neus waard. Onbegrijpelijk
dat de Kamer dat laat versloffen.

- U bent ooit benoemd als burgemeester van Amsterdam. Een staatscommissie
onderzoekt nu of de burgemeester moet worden gekozen.

'Ik ben groot voorstander van de gekozen burgemeester, maar als dat niet
haalbaar is, dan moet de gemeenteraad hem kiezen. Dat moet nu een keer worden
geregeld. Dat is zo lang tegengehouden.'

- Door de VVD.

'Wiegel hield in de Eerste Kamer onlangs het referendum tegen. Toen had hij
Thorbecke aan zijn zijde.'

Gniffelend: 'Maar nu niet. Thorbecke pleitte ervoor om de keuze van de
burgemeester over te laten aan de gemeenten.'

- Twentestad zou de tweede zeperd van Peper in de Eerste Kamer kunnen opleveren,
na het referendum dat door Wiegel is getorpedeerd. Hoe lang kan dat doorgaan?

'Als dat gebeurt, moet de minister de balans opmaken. Hij moet nu een politiek
beraad beginnen, voor de behandeling van het wetsontwerp. Wellicht moeten we los
van het wetsontwerp als senaat met de minister praten over de bestuurlijke
organisatie.'

- GroenLinks rukt links op. De partij van Den Uyl, schreef De Telegraaf.

'Zover is GroenLinks nog niet, maar de PvdA moet durven zich te profileren. Toen
ik fractievoorzitter was onder Den Uyl riepen wij ook dingen, wat harder dan nu.
Iedereen wist wel dat wij Den Uyl niet naar het leven stonden.'

Grinnikend bij de herinnering: 'Een nederlagenstrategie. Het blijft moeilijk
opereren, het blijft je eigen premier.

'Het is onvermijdelijk dat Melkert meer kleur gaat geven aan zijn positie, dat
hij meer spanning gaat oproepen. Ik voorspel dat dat binnen het jaar gaat
gebeuren.'

- Wat weet u wat wij als gewone burgers niet weten?

'Als politicoloog kun je dat voorspellen. Dat soort dingen zie je dan gebeuren.
Het wordt wel interessanter in de politiek. D66 moet zich profileren uit
overlevingsdrang, de VVD vanwege het grote progressieve blok in de Kamer, de
PvdA vanwege de opkomst van GroenLinks. Je zult zien: de partijen gaan meer aan
het zogenoemde Brinkmanship doen. Dat wil zeggen: ze gaan zich duideljker
profileren.'

- Gaat het wel goed met het EK2000?

'Het gaat goed, omdat Peper zegt dat het goed gaat. Je moet op het ergste zijn
voorbereid, maar het moet een feest worden. Die joligheid van Peper in de Kamer
sprak me wel aan. Agenten, heuh. Hoeveel? Geen idee. Peper is Peper, een
verstrooide professor die zijn zaken goed op orde heeft. Ik ben nogal blij met
hem.

'Mijn portefeuille in de eerste Kamer is gelukkig Buitenlandse Zaken, ik blijf
ver van Peper. Ik doe niet meer aan nederlagenstrategie.'

Ed. van Thijn FOTO DANIEL KONING - DE VOLKSKRANT

Parlement ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              31 of 109 DOCUMENTS

                                 de Volkskrant

                                October 8, 1999

De vermenselijking van de krant

BYLINE: GERARD MULDER

SECTION: Stroom; Pg. 21

LENGTH: 945 words


Dankzij mijn lijfblad weet ik sinds kort wat een Monaliet is, namelijk een 'zeer
grote steen, geschikt voor het pletten van Amsterdamse bartrienen'. Subtiele
humor, door de krant geplukt van een Internetsite voor liefhebbers van
Veronica's Big Brother. Waarom deze Mona, die onlangs aan het programma werd
toegevoegd, zo genadeloos wordt weggestemd, is mij niet duidelijk. Ze lijkt me
wel lief, en uit hetzelfde hout van de typische Veronica-achterban gesneden als
de andere bewoners van de kijkdoos - net als waarschijnlijk het merendeel van
degenen die haar willen pletten.

Nog opmerkelijker dan de geheimzinnige Monafobie is de ontdekking dat
verslaggevers van serieuze kranten kennelijk voortdurend het web afstruinen op
zoek naar nieuwtjes over het programma, en dat ze zelfs de moeite nemen
voorlichters van Veronica te bellen voor toelichtingen. Zo weet ik, hoewel ik
pas een keer heb gekeken - inderdaad, toevallig de keer dat Mona haar nieuwe
omgeving betrad - via de dagbladpers dat onder de bespioneerden onvrede heerst
over hun contract. En dat inmiddels al een jongen en een meisje zijn weggegaan.
Alleen hun namen weet ik niet meer; want de houdbaarheid van hun roem blijft in
elk geval voor mij beperkt tot een kwartier na hun vertrek.

Wat drijft journalisten ertoe dit als nieuws te beschouwen? Nieuws met een
knipoog weliswaar, gebracht in kadertjes of in curiosa-rubrieken, maar toch
nieuws. Als Big Brother gewoon een sitcom was, zouden ze er niet over peinzen,
al had zo'n serie een stuk spannender kunnen zijn dan deze realiteit, die vooral
bestaat uit gewauwel.

Dat het gluur- en afluisterspektakel dagelijks rond een miljoen kijkers trekt,
kan voor de journalistieke belangstelling een reden zijn, maar niet de
belangrijkste. Het NOS-Journaal bijvoorbeeld bereikt een bijna twee keer zo
groot publiek als Big Brother, en dat is toch geen aanleiding om de ene dag te
informeren of correspondent Bert Tigchelaar zich al een beetje thuisvoelt in
Berlijn, en de andere dag of verslaggever Gerri Eickhof 's nachts het gezicht
van Milosevic op het behang ziet. Nee, ik denk dat journalisten op dezelfde
manier door Big Brother zijn gefascineerd als veel van hun lezers.

Het is een fascinatie die voortkomt uit herkenning. Een groot deel van menig
bestaan is immers gevuld met geklep over niets, een hebbelijkheid die niet
specifiek is voorbehouden aan moderne Veronica-jongeren. Een halve eeuw geleden,
het wonder van de geluidsband was net binnen het bereik van de gewone man
gekomen, nam mijn opa eens in het geniep een uur lang de conversatie van mijn
oma met een buurvrouw op. Het resultaat leek qua onbenulligheid exact op wat nu
in Big Brother te genieten valt.

Niet de vaststelling dat dagbladjournalisten in sommige opzichten lijken op hun
lezers, is nieuw, maar wel dat ze er in de krant blijk van geven. Ik kan niet
genoeg herhalen dat journalisten van oudsher niets van hun lezers afweten. Enige
uitzondering is altijd de redactie geweest van De Telegraaf, die feilloos
aanvoelt wat zijn abonnees beweegt. Voor zover redacteuren vroeger de noden en
interesses van hun achterban kenden - iedere journalist was tenslotte wel een
tijdje alleen maar lezer geweest - werd deze kennis door hun hoofdredacteuren of
directeuren irrelevant bevonden. In de autoritaire samenleving van de jaren
veertig, vijftig en zestig dienden de lezers maar te slikken wat ze door de
kranten kregen voorgezet; alternatieven waren er nauwelijks. Voor het verzuilde
deel van de pers gold bovendien dat ze het publiek een boodschap te brengen had,
niet er een te ontvangen.

Hoewel deze tijd inmiddels alweer lang achter ons ligt, heeft het de
journalistiek grote moeite gekost de lezer te vinden. Dat proces ging langzaam
omdat het tijd kostte voordat journalisten het zichzelf en elkaar toestonden de
lezer in zichzelf te ontdekken. Het ontstaan van de roddelpers in de jaren
zeventig vloeide voort uit de 'erkenning' dat gewone mensen graag wegdromen bij
de wederwaardigheden van de rich and famous. Serieuze kranten deden daaraan niet
mee. Maar ook dat verandert: de Volkskrant onthulde vorige maand de achternaam
van Willem-Alexanders nieuwe vlam. Dat gebeurt niet omdat de redactie zelf het
onbelangrijk vindt, en het in vredesnaam alleen maar meldt om de lezer ter wille
te zijn. Vertrouwder, maar eveneens nog betrekkelijk nieuw is het verschijnsel
dat sportprestaties ook in de serieuze kranten nu geregeld de voorpagina halen.
Dat iemand een bal in een net trapt of de wand van een zwembad een milliseconde
eerder aantikt dan een ander, is op zichzelf geen opzienbarende verdienste.
Nieuwswaarde krijgt het pas doordat journalisten zich samen met hun lezers met
de sporters vereenzelvigen.

In deze trend past ook het vorige week op deze pagina gesignaleerde fenomeen van
de journalist die over zichzelf en zijn of haar eigen leven schrijft.
Verslaggevers willen zich manifesteren als mens van vlees en bloed in plaats van
slechts een naam boven of onder een stuk. Kortom, de vermenselijking van de
krant is in volle gang, met als voorlopig eindpunt de aandacht voor Mona, de
Amsterdamse bardame die verzuchtte het begin van haar verblijf in het Big
Brother-huis 'best wel moeilijk' te vinden.

Sta ik hierboven? Graag zou ik deze vraag met ja willen beantwoorden. Aan de
andere kant heeft mij altijd dwarsgezeten dat ik het einde van de band met de
oeverloze kletspraat van mijn lieve oma niet kan duiden. De laatste woorden, op
schrille toon uitgesproken door het bezoek, luidden: 'Au! Die rothond heb me
gebete!' Wat zou er precies zijn gebeurd? Ik wou dat er toen al videocamera's
bestonden.

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              32 of 109 DOCUMENTS

                                 de Volkskrant

                                October 7, 1999

He Rembrandt, jij hier in 't pandjeshuis

BYLINE: JAN PIETER EKKER

SECTION: Film; Pg. 11

LENGTH: 289 words


In Charles Mattons Rembrandt is de grote meester een getormenteerd kunstenaar.
In een rammelende raamvertelling blikt de schilder terug op zijn leven. Dan ligt
Rembrandt weer overhoop met zijn vrouwen en minnaressen, dan weer met zijn
opdrachtgevers. In de Muiderkring - waar voortdurend het klavecimbel klinkt -
wordt over hem geschamperd; toch blijft Rembrandt Harmensz van Rijn vriendelijk
tegen de gewone man die hij op straat en in de kroeg ontmoet.

Mattons twintig miljoen kostende Frans-Duits-Nederlandse productie voert het
publiek langs bekende zelfportretten, zorgvuldig nageschilderd met de tronie van
Oostenrijker Klaus Maria Brandauer in plaats van die van Rembrandt. De overige
art direction steekt echter schril af bij dit realisme. Voor de
zeventiende-eeuwse Amsterdamse binnenstad worden kneuterige maquettes gebruikt:
bordkartonnen trapgeveltjes waarin een - uit de computer getoverd - lampje
brandt achter het raam van het vertrek waar 's avonds nog wordt gewerkt.

Ook in het scenario, geschreven door zijn vrouw Sylvie op basis van Charles'
boek over de schilder, is realisme niet het belangrijkste uitgangspunt. Als de
berooide kunstenaar een parelketting in pand wil geven, stuit hij op de befaamde
dichter Joost van de Vondel, die eveneens aan lager wal is geraakt en in het
pandjeshuis is tewerkgesteld. He Joost. He Rembrandt, jij hier!

Mattons film strandt in cliches. Wie wat van leven en werken van de schilder te
weten wil komen, mijdt de bioscoop en bezoekt de overzichtstentoonstellingen in
het Mauritshuis en het Rembrandthuis.

Rembrandt van Charles Matton. Met Klaus Maria Brandauer, Jean Rochefort, Johanna
ter Steege. In het Ketelhuis Amsterdam en Babylon Den Haag.

Film

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              33 of 109 DOCUMENTS

                                 de Volkskrant

                                October 6, 1999

'Cyberhetze tegen pedofiel gevaarlijk'

BYLINE: VAN ONZE VERSLAGGEVER WIO JOUSTRA

SECTION: Binnenland; Pg. 7

LENGTH: 547 words

DATELINE: GRONINGEN


Informatie op websites is het nieuwste wapen tegen vermeende kinderverkrachters.
Onaanvaardbaar, vindt advocaat Winfryd de Haan. Hoogleraar seksuologie J.
Frenken ziet maar een oplossing: meer controle op zedendelinquenten.

'Dit is een vorm van eigenrichting die absoluut niet kan. Het gevaar is dat
alles en iedereen, van potloodventer tot kinderverkrachter, op een hoop wordt
gegooid en dat er volksgerichten ontstaan tegen een ieder die als gevaarlijk
sujet wordt gebrandmerkt.'

Advocaat mr. Winfryd de Haan uit Groningen reageert hiermee op een anonieme
website op Internet waarop een 71-jarige inwoner van Scheemda publiekelijk aan
de schandpaal wordt genageld als zedendelinquent. De site vermeldt de volledige
naam, adres, geboortedatum en -plaats van de veroordeelde pedoseksueel.

Eerder deze week kondigde de Enschedese sportschoolhouder J. Hofte in het
tv-programma B & W van de VARA aan dat er een website komt waarop mensen
informatie kunnen vragen over mogelijke veroordeelde ontuchtplegers in hun wijk
of buurt.

De 'cyberhetze' lijkt het nieuwste wapen in de heksenjacht van 'gewone' burgers
tegen vermeende pedoseksuelen. De Haan: 'Dit werkt averechts. Door mensen
publiekelijk aan de schandpaal te nagelen, raken ze in een isolement. Daardoor
wordt hun resocialisatietraject geblokkeerd en neemt de kans op recidive alleen
maar toe.'

De Haan, die als strafpleiter met enige regelmaat zedendelicten behandelt: 'Ik
ben ervoor dat informatie over veroordeelde ontuchtplegers ergens terechtkomt,
maar dan moet die wel door deskundigen worden gefilterd. Want dit speelt in op
de meest persoonlijke gevoelens, namelijk van ouders ten opzichte van hun
kinderen, en daar moet je uitermate voorzichtig mee zijn.'

Naast het gevaar dat iedereen over een kam wordt geschoren, noemt De Haan ook de
oprekking van de aangiftetermijn en verjaring van zedendelicten. 'Stel dat
iemand vijftien jaar geleden een strafbaar feit heeft gepleegd en dat hij na
resocialisatie vervolgens als een voorbeeldig burger in een wijk heeft gewoond.
Dan staat het toch in geen enkele verhouding meer dat zo iemand nu nog eens
publiekelijk wordt gekielhaald.'

Het Groninger Dagblad heeft onlangs melding gemaakt van het bestaan van de
Scheemder website. Naar aanleiding daarvan liet het OM weten dat de 71-jarige
man heeft bekend ontucht te hebben gepleegd met een meisje uit Westerlee. Hij
zal nog de hele maand oktober in voorlopige hechtenis blijven. Op de website
staat verder nog dat de bejaarde man in november 1997 wegens een zedendelict is
veroordeeld tot zes maanden voorwaardelijk met een proeftijd van twee jaar.

De Haan is verbaasd over de mededeling van justitie: 'Het OM toont zich nogal
gelukkig met de bekentenis. Maar wat betekent dat? In ieder geval is de man nog
niet veroordeeld. Juist bij zedendelicten worden veel valse aangiften gedaan,
veel meer dan bij andere overtredingen of misdrijven. Ons systeem is dat
rechters veroordelen en een rol spelen bij het beoordelen van de kansen op
genezing en recidive. Als je dat voortaan aan de buurt overlaat, krijgt iemand
per definitie levenslang.'

Zedendelicten ; Internet ; Wetenschap en Techniek ; Technische Wetenschappen ;
Informatica ; Computernetwerken ; Recht ; Criminaliteit ; Delicten

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              34 of 109 DOCUMENTS

                                 de Volkskrant

                                October 2, 1999

De warme mens van nu

BYLINE: PETER GIESEN

SECTION: Reflex; Pg. 5

LENGTH: 1454 words


De indruk wordt vaak gewekt dat de gemiddelde burger een ontaard en egoistisch
leven leidt. Het tegendeel is waar: hij gedraagt zich netjes. De mens van de
jaren negentig is warmer, gevoeliger en vriendelijker dan zijn voorganger.

'DE MENSEN van zijn generatie werden vaak door armoede bedreigd, en ze brachten
hun leven bovendien in eenzaamheid en verbittering door. Gevoelens van liefde,
tederheid en menselijke verbondenheid waren er nauwelijks meer; in hun
onderlinge relaties gaven zijn tijdgenoten meestal blijk van onverschilligheid,
of zelfs van wreedheid', schrijft de Franse romancier Michel Houellebecq in zijn
bestseller Elementaire deeltjes.

In toenemende mate lijken boeken, films en toneelstukken het vehikel voor
cultuurpessimisme; soms briljant zoals bij Houellebecq, maar veel vaker
flinterdun. De lezer of toeschouwer wordt getrakteerd op seriemoordenaars,
vreugdeloze seks en vloekende personages die elkaar in een bloedige grande
finale overhoopschieten. Steevast melden de makers quasi-diepzinnig dat zij de
mens slechts een spiegel van zijn tijd willen voorhouden. De moderne mens is
immers kil, hard, onbeleefd en gewelddadig.

Behalve kennelijk in mijn omgeving. Daar zie ik voornamelijk vriendelijke en
hardwerkende mensen die elkaar helpen met klusjes en de opvang van hun kinderen.
Liefde en vriendschap spelen een belangrijke rol en als er problemen zijn, is er
altijd wel iemand die wil luisteren. Nu leef ik, het zij toegegeven, in een
milieu met weinig sociale problemen. Maar het lijkt me sterk dat normale
omgangsvormen tegenwoordig beperkt blijven tot een klein kringetje van
semi-intellectuele stadsbewoners.

Veeleer geloof ik dat we doodgegooid worden met modieuze cliches. Natuurlijk
weten sommige mensen geen maat te houden in een vrije wereld vol verlokkingen,
zoals dagelijks blijkt uit de politieberichten. Dat is een zeer ernstig
probleem, dat te lang gebagatelliseerd is. Maar dat wil nog niet zeggen dat de
gemiddelde burger een ontaard en egoistisch leven leidt. Integendeel, die
gedraagt zich netjes en ergert zich wild aan de toegenomen criminaliteit.

Cultuurpessimisten overdrijven niet alleen, zij miskennen ook dat er sinds de
jaren zestig op tal van punten een spectaculaire morele vooruitgang is geboekt.
In menig opzicht is de mens van de jaren negentig warmer, gevoeliger en
vriendelijker dan zijn voorgangers.

Cliche 1: De mensen zijn kil en hard geworden.

Ooit was er een tijd waarin de mensheid nog niet uit 'elementaire deeltjes'
bestond, om met Houellebecq te spreken. In het Nederland van de jaren vijftig
maakte vrijwel iedereen deel uit van een 'organisch geheel': de kerk, de
familie, de vakbond of de politieke partij.

Hoewel deze instanties ongetwijfeld warmte en geborgenheid boden, kenden zij ook
tal van praktijken die wij tegenwoordig als buitengewoon kil en harteloos zouden
ervaren. Ongehuwde moeders werden verstoten ('schande voor de familie') of
moesten hun kind afstaan zonder dat zij het ooit te zien kregen. Jaarlijks
werden tientallen homo's gecastreerd. Op eigen verzoek: zij wilden niet 'ziek en
zondig' door het leven gaan.

Het damesblad Margriet maande vrouwen het wangedrag van hun echtgenoot door de
vingers te zien: 'Uw man bedriegt U, mishandelt U, verwaarloost U en de
kinderen. Ik zou nu eens en voorgoed ophouden hem verwijten te maken. Als ik U
was, zou ik mij geheel concentreren op het verzorgen van het huis en het welzijn
van de kinderen.' Een wel buitengewoon kil advies, zouden wij tegenwoordig
zeggen.

Z ULKE PRAKTIJKEN waren het product van een hierarchische samenleving, waar
mannen boven vrouwen stonden, hetero's boven homo's, burgers boven arbeiders,
autoriteiten boven het gewone volk, 'fatsoenlijke' mensen boven iedereen die
zich niet aan de strenge regels hield, bijvoorbeeld door ongehuwd zwanger te
worden. In de jaren zestig werd deze hierarchie geslecht, waardoor de
individuele vrijheid sterk toenam.

Deze ontwikkeling naar meer vrijheid wordt vaak geassocieerd met egoisme en
hedonisme. Maar er zit ook een morele kant aan, die gemakkelijk wordt vergeten
doordat de herinnering aan een onderdrukkende cultuur is vervaagd. We leggen
niet meer zo gemakkelijk collectieve regels op, maar proberen ons in te leven in
andermans gevoelens. Ook als we zelf niet homoseksueel zijn, kunnen we ons
voorstellen wat het betekent je seksuele voorkeur te moeten ontkennen. Vrouwen
worden niet meer gezien als een afgeleide van de man, maar als individu met het
recht op zelfontplooiing. Dat inlevingsvermogen strekt zich zelfs uit tot
dieren, getuige de toenemende kritiek op bio-industrie en 'plezierjacht'. In
menig opzicht zijn we juist warmer en vriendelijker dan ooit.

Cliche 2: In deze haastige samenleving wordt emotioneel contact steeds schraler.

Ook dit staat te bezien. 'Wij doen er verstandig aan onder alle
levensomstandigheden eenigen afstand te bewaren', schreef Amy Groskamp-Ten Have
in haar beroemde etiquetteboek uit 1939. 'Dat men te gemeenzaam kan zijn met
ondergeschikten weten we allemaal wel, maar... kan men te gemeenzaam zijn onder
vrienden en naaste familie? Ja!'

En zij vervolgde: 'Wie al te dicht bij ons staat, ziet al te veel, te veel van
het kleinmenschelijke, te veel van het minder mooie in ons en de kijk, dien wij
anderen zoodoende in ons innerlijk gunnen kan een verrassend onplezierige kijk
zijn die door niets meer is uit te wisschen.'

I N VERGELIJKING met vroeger praten mensen juist veel meer over hun gevoelens en
problemen. Het adagium 'nooit de vuile was buiten hangen' is vervangen door een
soms bijna dwingende eis tot openheid. Ook in dit opzicht slaan sommige mensen
door, getuige het bij tijd en wijle schaamteloze vertoon van emoties op de
televisie. Dat neemt niet weg dat het veel gemakkelijker is gehoor te vinden
voor problemen, zowel in de persoonlijke omgeving als bij professionele
hulpverleners. Dit wordt bevestigd door onderzoek van het Sociaal en Cultureel
Planbureau (SCP). In de jaren zestig wendde men zich bij geestelijke nood
allereerst tot dominee, pastoor of een andere autoriteit met zwijgplicht.
Tegenwoordig praat men met vrienden.

Cliche 3: De mensen hebben tegenwoordig niets meer voor elkaar over.

Dit is waarschijnlijk het meest hardnekkige cliche. 'Nagenoeg iedereen heeft lak
aan iedereen. 'Ikke' telt, de rest komt veel later, als de rest al in het
verhaal voorkomt', reageerde een lezer van Trouw op een enquete van zijn krant.

Deze populaire opvatting wordt door geen enkel sociologisch onderzoek gesteund.
Steevast blijkt dat Nederland nog altijd veel vrijwilligers telt, dat het
lidmaatschap van ideele organisaties in de loop der jaren is gegroeid en dat de
meeste ouderen een heel behoorlijk netwerk van familie en vrienden hebben.
Mensen helpen elkaar: 58 procent van de werkende ouders heeft een niet-betaalde
oppas, blijkt uit cijfers van het SCP. Daarnaast zijn er talloze informele
clubjes die zich niet in statistieken laten vangen: muziekgroepjes, eetclubs,
leesclubs of chatgroepen op Internet.

Een individualistische cultuur is veel dubbelzinniger dan zij op het eerste
gezicht lijkt. Natuurlijk streven we naar een leven dat zoveel mogelijk aan onze
wensen voldoet. Maar, nog afgezien van het feit dat ieder normaal mens empathie
voor anderen voelt, berust de centrale doelstelling van de individualist,
zelfontplooiing, op erkenning door anderen. Vrijwel niemand zal zich ontplooid
voelen door activiteiten die geen enkele waardering ontmoeten.

Ook in onze persoonlijke relaties hebben we die erkenning door anderen nodig.
Binnen ons netwerk van vrienden en familie willen we een geliefd en interessant
mens zijn. Die status is alleen te bereiken als we rekening houden met anderen.
Wie alleen aan zichzelf denkt, krijgt het lid al snel op de neus. En eenzaamheid
is net zo min populair als vroeger.

In sommige opzichten dwingt de teloorgang van traditionele verbanden ons juist
tot gevoeliger gedrag. Een ouderwetse huisvader kon nog als tiran optreden.
Tegenwoordig is een vader wel gedwongen rekening te houden met de andere
gezinsleden, wil hij tenminste niet buiten de deur gezet worden.

Natuurlijk werkt zo'n 'zelfdragende constructie' vooral als de betrokkenen van
elkaar afhankelijk zijn. De meeste problemen doen zich dan ook voor in het
publieke domein, op straat, waar die onderlinge afhankelijkheid ontbreekt.

Het valt ook niet te ontkennen dat sommige mensen slecht raad weten met de
zelfbeheersing die een vrije samenleving vraagt. Maar ons denken over 'de'
mensen moet niet bepaald worden door excessen en gemakkelijke cliches over een
harde en kille cultuur.

FOTO BERT VERHOEFF - DE VOLKSKRANT

Sociaal cultureel ; Maatschappij

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              35 of 109 DOCUMENTS

                                 de Volkskrant

                                October 1, 1999

Een omstreden trommelaar beloond

BYLINE: MICHAEL ZEEMAN

SECTION: Kunst; Pg. 8

LENGTH: 1369 words


Een schrijver die voor de troepen van de historici uitloopt en op eigen houtje
al aangeeft waar het in zijn tijd om gaat. De jury voor de Nobelprijs heeft in
Gunter Grass ook een bepaalde opvatting over het schrijverschap bekroond.

HIJ is de trommelaar: net als zijn memorabelste personage, Oskar Matzerath,
slaat hij voortdurend op de trom. Als hij het niet meer weet, als hij niet weet
wat hij zeggen wil, als hij wat te zeggen heeft. En net zoals het Oskar vergaat,
'Oskarchen', uit Die Blechtrommel, vergaat het hem: de mensen komen op het
lawaai af, maar ze begrijpen er niet veel van. Ze luisteren even, maar niet al
te goed, worden onrustig van al dat getrommel - en ontsteken in woede. Ze
proberen hem weg te jagen met dreigende taal of door ronduit te gaan schelden.

Veertig jaar oud is Die Blechtrommel dit jaar; de jubileum-editie, met
illustraties van de auteur die immers voordat hij schrijver werd in Berlijn de
kunstacademie bezocht en zijn hele leven is blijven schilderen en tekenen, ligt
net in de Duitse boekhandel. Veertig jaar een boek dat niet meer weg te denken
is uit de Duitse literatuur, twee weken voordat de auteur ervan zijn verjaardag
viert, tien jaar na de val van de Muur, de laatste Nobelprijs voor de literatuur
van de eeuw voor de schrijver die zojuist Mein Jahrhundert publiceerde: het is
in talrijke opzichten een betekenisvolle bekroning waartoe de Zweedse academie
besloot, toen ze Gunter Grass koos als laureaat voor de Nobelprijs-literatuur
1999.

Die betekenis beperkt zich geenszins tot getallensymboliek. In Gunter Grass
wordt namelijk ook een bepaalde opvatting over de literatuur bekroond, een
overtuiging omtrent het schrijverschap. De schrijver als trommelaar, de
schrijver als commentator, als degene die voor de troepen van de historici
uitloopt en op eigen houtje al aangeeft waar het in zijn tijd om gaat. Zijn
boeken, zijn stuk voor stuk monumentale romans, ziet Gunter Grass zelf als
duidingen van een tijdperk: Die Blechtrommel hoort bij de jaren vijftig,
Hundejahre bij de jaren zestig, Der Butt bij zeventig, Die Rattin is het boek
van de jaren tachtig en het vier jaar geleden verschenen en zeer omstreden Ein
weiets Feld hoort bij ons decennium.

Omstreden is hij altijd geweest en dat heeft beslist met dat tromgeroffel te
maken. Toen de jury van de Bremer Literaturpreis Die Blechtrommel, net na
verschijnen, voor bekroning voordroeg, voelde het stadsbestuur daar niets voor.
Toen, een half mensenleven later, in 1995 Ein weites Feld, verscheen, de roman
waarin Grass zich een stuk minder enthousiast toonde over de Duitse hereniging
van vlak daarvoor dan de meeste van zijn spraakmakende landgenoten, buitelden de
critici over elkaar heen. En ze deden dat met het nodige onsmakelijke gekrakeel:
het omslag van Der Spiegel met daarop de literatuurcriticus Marcel Reich-Ranicki
die het boek boven zijn hoofd aan stukken rijt, behoort tot de onaangenamere
manifestaties van literaire kritiek van onze tijd.

Herrie maken, herrie veroorzaken: het kleeft hem aan. Wie leest wat er in de
loop der jaren over Gunter Grass geschreven is, staat te kijken van de felle
reacties die hij oproept - en van de gedrevenheid waarmee hij zich zelf heeft
uitgesproken. Tijdens de jaren zestig en de vroege jaren zeventig, dus gedurende
de hele era Willy Brandt, moet hij honderden keren zijn opgetreden als
lijstduwer voor de sociaal-democraten. Uit loyaliteit aan Brandt - en uit
bezorgdheid.

Die bezorgdheid vindt, hoe kan het anders bij iemand van zijn generatie, haar
oorsprong in de Hitler-tijd. Die heeft hij meegemaakt, of liever gezegd: die is
hem overkomen. Hij werd op 16 oktober 1927 in Danzig geboren, de vrijhaven aan
de Oostzee die toen zo'n merkwaardige volkenrechtelijk geregelde status had,
maar die naar haar cultuur een buitenpost van Pruisen was. Hij was een kleuter
toen Hitler aan de macht kwam, een puber toen het gesteggel om Polen, de
voormalige Duitse gebieden in het Oosten en zijn geboortestad Danzig begon.

'Mit zehn Jahren war ich Mitglied des Jungvolks', begon hij ooit de synopsis van
zijn wederwaardigheden gedurende de Hitler-tijd, 'mit vierzehn Jahren in die
Hitlerjugend eingegliedert. Als Funfzehnjahriger nannte ich mich
Luftwaffenhelfer. Als Siebzehnjahriger war ich ein Panzerschutze.' Daarop volgde
een verwonding en een kort verblijf in een Amerikaans krijgsgevangenenkamp in
Beieren. Toen de oorlog voorbij was hoorde zijn geboortestad bij een ander land
en had ze een andere naam gekregen: ze heette voortaan Gdansk en lag in Polen.

Zo helemaal Duits was die stad trouwens nooit geweest, zomin als Grass dat is.
Hij stamt uit een familie van Kaschubische handwerkslieden, een volk op de grens
van Oost en West, tussen Slaven en Duitsers in, op de rand van het Balticum. Een
volk van verhalenvertellers; ergens heeft hij het over de 'kaschubische
Legendensumpf', de oude kous waaruit al zijn geschiedenissen afkomstig zijn. In
Hundejahre heeft hij dat voorouderlijke en huiselijk milieu beschreven:
kleinburgers, wie de trek van het platteland naar de stad slecht bekomen was.

Oskarchen uit Die Blechtrommel is een kleine jongen, een jongen die niet meer
verder wil groeien en als een dwerg door het leven gaat. Zijn beeltenis moet in
het geheugen van honderdduizenden lezers staan als een van de grote personages
uit de westerse literatuur en hij is in nog veel ruimere kring bekend geworden
nadat Volker Schlondorff in 1979 het boek verfilmde. In zekere zin symboliseert
hij Grass' engagement met de kleine mensen, de onooglijken waar de grote
geschiedenis zo gemakkelijk overheen walst. Grass voelt zich hun pleitbezorger:
in dat perspectief moet ook zijn Ein weites Feld gelezen worden. De Duitse
hereniging was een zaak van de grote politiek, maar veronachtzaamde de gevolgen
die daaruit voortkwamen voor de gewone mensen van de voormalige DDR.

En ze maakte Duitsland te groot, naar Grass' smaak - te groot en te machtig.
Grass heeft de waakzaamheid voor al te wilde Duitse ambities en pretenties
altijd tot zijn vaandelstuk gemaakt. In de jaren zestig vreesde hij de rechtse
splinterpartijen, de totalitaire neigingen die naar zijn oordeel de kop weer
dreigden op te steken. De Duitse na-oorlogse geschiedenis moest wat hem betreft
gaan over schuldbesef, over het diep en indringend nadenken over wat er met en
in Duitsland was gebeurd en de vreselijke gevolgen die dat had gehad.

Pleitbezorger van het gewone volk, van de kleine mensen, ontheemd en heen en
weer geslingerd door de geschiedenis - en autodidact. Ook op dat laatste heeft
hij zich altijd laten voorstaan: hij, die nooit eindexamen heeft gedaan, doet in
feite zijn hele verdere leven al examen. En hij brengt er de examinatoren mee
tot razernij. Dat beschouwt hij echter geenszins als een teken van zijn tekort
schieten, maar als bewijs van zijn gelijk. Hij heeft de vinger op de zere plek
weten te leggen en dat sterkt hem in de overtuiging van zijn taak. De schrijver
is de bewaker van het geweten, de Duitse schrijver de boekhouder van de Duitse
schuld.

Grass heeft in de jaren zestig en zeventig veel gereisd, ook naar gebieden waar
de publieke opinie hem toen liever niet heen zag gaan: Griekenland, de Verenigde
Staten. Hij woonde, onder meer, in Berlijn en in Parijs. Tegenwoordig woont hij
in het noorden van Duitsland, een kilometer of veertig onder Lubeck - en dat is
opnieuw een omineuze plek, want Lubeck is de stad van Thomas Mann, de schrijver
wiens schaduw over de hele Duitse literatuur van deze eeuw hangt als die van de
pleitbezorger van het geweten en het engagement.

Met de bekroning door de Zweedse academie is Grass definitief in diens
gezelschap terecht gekomen; Thomas Mann werd in 1929 bekroond. Toen die andere
grote geengageerde Duitse romancier, Heinrich Boll, in 1972, de Nobelprijs voor
de literatuur kreeg, schijnt hij te hebben geroepen 'wat, ik alleen? en niet
samen met Grass?'

Nu is dat Duitse driemanschap compleet - en dat zegt ook iets over een
literatuuropvatting, of in elk geval over een opvatting omtrent het
schrijverschap.

Gunter Grass FOTO UTE MAHLER/STERN/ABC

Onderscheidingen ; Literatuur ; Kunst en Cultuur ; Kunst ; Taal- en Letterkunde
; Algemeen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              36 of 109 DOCUMENTS

                                 de Volkskrant

                               September 28, 1999

Ombudsman: 'Kamer denkt weinig aan doornatte burger in motregen'

BYLINE: VAN ONZE VERSLAGGEVER

SECTION: Binnenland; Pg. 7

LENGTH: 366 words

DATELINE: DEN HAAG


De toon op het afscheidsfeestje van M. Oosting, de Nationale Ombudsman, werd
gezet door oud-minister van Justitie E. Hirsch Ballin. De vraag luidde: was u
als minister van Justitie beducht voor de Ombudsman? Hirsch Ballin: 'Haha. Ik
zou nu eigenlijk moeten zeggen dat ik er elke nacht van wakker lag, he?'

H. Tjeenk Willink, vice-president van de Raad van State, zit op dezelfde lijn.
Wat gebeurt er met de aanbevelingen van de Ombudsman? Tjeenk Willink: 'De Kamer
bespreekt ze en gaat over tot de orde van de dag.'

Oosting wordt niet gespaard op zijn eigen afscheidsfeestje. Maar hij heeft er
zelf om gevraagd. Een symposium over de relatie tussen hem en de Tweede Kamer,
leek hem geschikt om twaalf jaar werk als Ombudsman af te sluiten. Plaats van
handeling is de oude zaal van de Tweede Kamer, waar de eerste Ombudsman in 1982
werd aangesteld. Hij moest klachten van burgers over het falen van de overheid
aan de kaak stellen.

Oosting heeft voorbeeldig vormgegeven aan zijn taak, vinden alle sprekers, maar
de politiek laat het nogal eens afweten. Fractievoorzitters T. de Graaf (D66) en
H. Dijkstal (VVD) benadrukken dat het oordeel van de Ombudsman bij
geruchtmakende zaken wel degelijk telt. Oostings rapport over het robuuste
politieoptreden bij de studentendemonstratie in Den Haag in 1993 kreeg veel
aandacht, ook in de Kamer.

'Maar', geeft Dijkstal toe, 'die bundeltjes met individuele klachten over kleine
fouten, daar komen we vaak niet aan toe. Misschien zijn we te lui.'

Oosting zelf wijt de gebrekkige aandacht voor de individuele burger vooral aan
de scoringsdrift van veel parlementariers. 'Een fors onweer, een echt schandaal,
dat vindt de politiek spectaculair. Dan moet er meteen iets gebeuren. Maar de
gewone burger loopt in de motregen en als je dat lang doet, word je ook
kletsnat. De Kamer slaagt er niet in die verbinding te maken.'

Late reacties van de overheid op klachten van burgers en slecht taalgebruik van
ambtenaren leiden tot meer ergernis dan politici vermoeden, denkt Oosting. Aan
R. Fernhout, vanaf heden de nieuwe Ombudsman, de taak om meer aandacht te
vangen. Oosting: 'Je moet ze bij de les slepen.'

Welzijn ; Maatschappij

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              37 of 109 DOCUMENTS

                                 de Volkskrant

                               September 25, 1999

Het Westen moet China serieus nemen ; Revolutie maakte einde aan 'eeuw van
vernedering'

BYLINE: PETER HO

SECTION: Forum; Pg. 19

LENGTH: 1281 words


Hoewel de Volksrepubliek China binnenkort vijftig jaar bestaat, worden de
Sino-Westerse relaties nog steeds gekenmerkt door verwijten en rancune. Peter Ho
betoogt dat meer begrip voor de Chinese nationale identiteit een voorwaarde is
voor evenwichtiger betrekkingen.

OP 1 OKTOBER 1949 stond Mao Zedong op de Poort van de Hemelse Vrede in Peking -
eens de hoofdingang van het keizerlijk paleis onder de Ming en Qing dynastieen -
en riep de Volksrepubliek China uit met de historische woorden: 'Landgenoten. .
.vandaag is het Chinese volk opgestaan!'

Hiermee verwoordde Mao datgene wat de Chinezen zo lang hadden ontbeerd: een
nationale identiteit om trots op te zijn. Veel ouderen kunnen nog steeds
gloedvol vertellen over de sfeer van die vroege jaren van het nieuwe China: het
gevoel van saamhorigheid; de trots om eindelijk het hoofd op te kunnen heffen
tegenover de wereld; en de drang het land uit zijn as te doen herrijzen.

Sinds de eerste Opiumoorlog in 1839, was China meer dan een eeuw lang ten prooi
aan opstand en oorlog. Het verzwakte keizerrijk leed nederlaag op nederlaag
tegen het buitenland. Elk verlies werd besloten met een 'ongelijk verdrag'
waarin stukken van China werden verpacht of overgedragen aan de imperialistische
mogendheden.

Bovendien werden torenhoge herstelbetalingen geeist om de 'geleden
oorlogsschade' te vergoeden. In deze periode van vernedering van China
ontstonden verschillende hervormingsbewegingen die het land wilden versterken
door de introductie van westerse technologie, wapens en ideeen over
staatsinrichting. Maar eerst met de stichting van de Volksrepubliek eindigde de
'eeuw van vernedering' toen de soevereiniteit over het Chinees grondgebied weer
was herwonnen.

Niet herwonnen waren internationale erkenning en respect. Lange tijd voelde
China zich geschoffeerd door de internationale gemeenschap, behandeld als een
paria en een ontwikkelingsland dat niet bij de groten mocht aanschuiven. Een
immer pijnlijke herinnering die door Chinezen tot op de dag van vandaag levend
wordt gehouden, is het jarenlange verzet van de VS tegen China's lidmaatschap
van de Verenigde Naties. China trad pas toe in 1971 - ten koste van het bewind
op Taiwan dat vanaf 1949 als de legitieme regering werd beschouwd.

Ook bij de gewone man zit het venijn diep, veel dieper dan we denken. Een
treffend voorbeeld hiervan is het in 1996 bij de United Industrial and
Commercial Press verschenen boek China Kan 'Nee' Zeggen. Het is geschreven door
vijf jonge auteurs van uiteenlopend pluimage, onder wie een journalist, een
universitair docent en een dichter. De auteurs spelen heel handig in op het
volkssentiment dat China niet meer met zich zal laten sollen, zoals dat gebeurde
tijdens de Opiumoorlogen en de lange jaren dat het uit de VN werd gehouden.

De VS krijgen als vanouds de volle laag. Amerika heeft twee belangrijke
oorlogsmonumenten, schrijven de auteurs, een voor de oorlogsslachtoffers van
Vietnam en een voor die van Korea. Zou Amerika op dezelfde voet doorgaan, zoals
het nu de Volksrepubliek chicaneert inzake Taiwan, Tibet, de WTO en de
mensenrechten, dan kan men alvast uitkijken naar een derde monument: voor de
oorlog met China.

Dit ultra-nationalistische werk werd in korte tijd een bestseller. De
Communistische Partij werd zo overvallen door de onverwachte populariteit van
dit boek dat het prompt in de ban werd gedaan.

Een zelfde gevoel, dat breed leeft onder het volk, ligt beslist ook ten
grondslag aan de nationalistische demonstraties in en buiten de Volksrepubliek
als reactie op het bombardement van de Chinese ambassade in Belgrado.

Op zoek naar een verklaring voor de verontwaardigde reactie van China op een
incident dat hoogstwaarschijnlijk een betreurenswaardige blunder was, hebben
Westerse media die vooral in een bepaalde hoek gezocht: vanzelfsprekend was het
incident voor de Chinese regering en Partij een welkome afleiding voor de
recente strubbelingen in de Sino-Amerikaanse verhoudingen, zoals de
spionage-affaire rondom geavanceerde kernwapens en de toetreding tot de WTO.
Kortom, georkestreerde volkswoede.

Duidelijk is echter dat ook de drang naar erkenning een rol heeft gespeeld:
erkenning voor de toekomstige status als grootmacht, waarvan men geen ambassade
in puin schiet zonder uitputtende verklaringen en excuses. En misschien ook
erkenning als militaire macht, klaar wellicht om andere rekeningen te
vereffenen, zoals de zeggenschap over de betwiste eilandengroep in de
Zuid-Chinese Zee, de Spratleys.

Ook schemert in de Chinese houding het beeld door van een aanmatigend China dat
de internationale gemeenschap ter verantwoording roept, de confrontatie zoekt,
handelend met een hooghartigheid als in de keizertijd toen het zichzelf als
middelpunt van de wereld beschouwde waar vorsten en koningen naartoe gingen om
tribuut te brengen.

Zo door redenerend kan men al snel tot de conclusie komen dat - ongeacht de
manier waarop de mensenrechten worden aangekaart, in een open dialoog of in een
confrontatie - als puntje bij paaltje komt, het onderwerp zal worden bestempeld
als een 'binnenlandse aangelegenheid' en de Volksrepubliek haar eigen koers zal
varen, wars van democratie en respect voor het individu.

Wat in deze Westerse benadering ontbreekt is begrip van de rol van de hervonden
nationale trots en identiteit in de Chinese volkspsyche. Ook ziet men vaak
onvoldoende dat de huidige houding van China en het Chinese volk karakteristiek
is voor een natie die zich waardig en in staat acht een belangrijke rol te
spelen op het (door het Westen gedomineerde) wereldtoneel. Maar dat
tegelijkertijd worstelt met een verleden waarin dat Westen hoofdzakelijk de
kwade genius was. Dat is jammer, omdat het slechts bijdraagt aan de bestaande
sfeer van wederzijdse verwijten en een beleid van confrontatie en indamming.

Maar een China dat in zijn waarde wordt gelaten geeft wel degelijk blijken van
goede wil. Sinds het de laatste jaren - dankzij de succesvolle economische
hervormingen - met de nodige egards wordt behandeld, is het bereid zich als een
verantwoordelijk partij op het internationale speelveld te afficheren. Tijdens
de Aziatische crisis, bijvoorbeeld, heeft China zich nadrukkelijk geprofileerd
als de stabilisator van de regio door de renminbi bewust niet te devalueren.

Op het gebied van de mensenrechten klinken er hoopgevende geluiden. Niet langer
wordt het bij voorbaat afgedaan als een binnenlandse aanlegenheid. Zo verklaarde
Tang Jiaxuan, de Chinese minister van Buitenlandse Zaken eerder dit jaar: 'China
is niet van mening dat de situatie van de mensenrechten perfect is. Wij
verwelkomen kritiek en commentaar.' En op verzoek van het Chinese ministerie van
Burgerzaken wordt de lopende invoering van democratische verkiezingen op
dorpsniveau begeleid door de EU.

Een bijkomend en niet te verwaarlozen voordeel van stabiele Sino-Westerse
verhoudingen, die niet steeds worden verstoord door bittere verwijten over en
weer, is de bijdrage aan de vorming van een meer evenwichtig Chinees zelfbeeld.
Een aanmerkelijke vermindering van alle conflictstof zou een hoop rancune en
frustratie tegen het Westen kunnen voorkomen en daarmee ultra-nationalistische
tendensen in China.

Voorlopig is er nog veel werk te verzetten in het verdiepen van de
'constructieve dialoog'. Hopelijk kunnen we op 1 oktober eens vieren dat China
en het Westen elkaar erkennen zonder reserves.

Peter Ho is als assistent-in-opleiding verbonden aan het Sinologisch Instituut
van de Universiteit Leiden en trad op als tolk Chinees voor de
minister-president en de minister van Buitenlandse Zaken.

Buitenlandse betrekkingen ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              38 of 109 DOCUMENTS

                                 de Volkskrant

                               September 11, 1999

3. Is Maxima een door deweekse Argentijnse naam?

BYLINE: TEKST TOINE HEIJMANS

SECTION: Magazine; Pg. 9

LENGTH: 215 words


Geenszins. Maxima is een bijzondere naam die nauwelijks wordt gebruikt in
Argentinie, zij het af en toe door de upper class die zich daarmee graag
onderscheidt van het gewone volk. In feite is Maxima veel meer een Amerikaanse
naam dan een Latijns-Amerikaanse, maar ook in de Verenigde Staten is het een
relatief weinig voorkomende (op de lijst met zesduizend Amerikaanse
meisjesvoornamen haalt Maxima plaats 4036). Geen wonder, want het is redelijk
pretentieus om je kind Maxima te noemen. Afgeleid van het Latijn, met als
betekenis 'de grootste' of 'de beste', heeft Maxima keizerlijke connotaties.
Romeinse leiders onderstreepten met de term hun goddelijkheid.

Mannelijke vormen zijn er ook: Maximo of gewoon Maxime. Die vorm komt in
Argentinie vaker voor dan de vrouwelijke. Bekend is verder Maximiliaan van
Oostenrijk, vader van Filips de Schone, de eerste Habsburgse heer der
Nederlanden. Maxima van Oranje zou derhalve een passende combinatie zijn, die
hoge verwachtingen schept.

Het is mogelijk dat Willem-Alexander zijn vriendin aanspreekt met Maximina, een
doorgaans gebruikte koosnaam. Nog niet te achterhalen is, of er de laatste tijd
Nederlandse baby's zijn geboren met de naam Maxima.

Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              39 of 109 DOCUMENTS

                                 de Volkskrant

                               September 3, 1999

'De markt koloniseert de journalistiek'

BYLINE: FOKKE OBBEMA

SECTION: cicero; Pg. 23

LENGTH: 1020 words


Hoe ver is de journalistiek af komen te staan van zijn negentiende-eeuwse
idealen van onafhankelijkheid en waarheidsvinding? Frank van Vree, die donderdag
aantrad als hoogleraar persgeschiedenis aan de Erasmus Universiteit, gaf in zijn
oratie op die vraag een weinig vrolijk stemmend antwoord.

DE 45-jarige Van Vree, auteur van een geschiedenis van de Volkskrant, verdeelt
de twintigste eeuw in drie fasen. Van de eeuwwisseling tot de jaren zestig was
er de 'kolonisering van de media door de politiek': kranten en omroepen stelden
zich in dienst van een levensbeschouwing en voelden zich niet zozeer geroepen de
waarheid te achterhalen als wel om propaganda te bedrijven. In de jaren zestig
en zeventig volgde de 'bevrijding': de journalist was niet langer de loopjongen
van zijn politieke stroming. Daardoor was hij beter in staat het oude
ideaalbeeld van dienaar van de waarheid te benaderen. In de jaren tachtig en
negentig heeft zich volgens Van Vree 'een nieuwe kolonisering' aangediend, dit
keer door 'de markt': de journalistiek maakt zich niet dienstbaar aan de
politiek, maar aan commerciele belangen. 'Wie de ontwikkelingen in het
medialandschap vandaag de dag overziet, moet vaststellen dat de jaren zestig en
zeventig een intermezzo vormden', luidt de provocerende stelling van Van Vree.

Als bewijs voor de 'heel geleidelijke' neo-kolonisatie door de markt wijst Van
Vree met name op de vervagende grenzen tussen commercie en redactionele inhoud
bij tijdschriften en televisieprogramma's. Wat te denken van charitatieve
instellingen die programma's kopen bij omroepen? En hoe serieus is een
tijdschrift nog, wanneer een Sicilie-reportage aan een Alitalia-advertentie
blijkt te zijn gekoppeld? De oude negentiende-eeuwse idealen hebben daar
afgedaan, stelt Van Vree vast. 'Stel je voor dat dagbladen dat op die manier in
hun redactionele pagina's zouden vermengen. Dat is onvoorstelbaar, de redacties
zouden gaan staken.'

Idealiseert u in uw oratie de jaren zeventig niet te veel? De linkse pers liep
toen weg met Den Uyl, terwijl rechts achter Wiegel stond. Dat stond
onafhankelijke berichtgeving toch danig in de weg. Is het daarom nu niet beter
gesteld met de waarheidsvinding?

Van Vree: 'In de jaren zeventig was de pers inderdaad heel erg gepolitiseerd en
had men de neiging op de stoel van de politicus te gaan zitten, maar in
vergelijking met de jaren daarvoor was er wel een vrijheid ontstaan om te
schrijven wat men wilde en om eigen blaadjes op te richten. De media konden
zelfstandig tot hun oordeel komen. Hoe ze dat vervolgens deden, vind ik van
minder groot belang. Als ik zeg dat het een periode van onafhankelijkheid was,
zeg ik daarmee niet dat de kranten ideaal waren.

'De kranten van de jaren tachtig en negentig zijn beter dan die van toen, dat
lijdt geen twijfel. Maar ik heb het hele spectrum van media bekeken en dan stel
ik een tendens vast naar kolonisering door de markt. Je ziet dat er nu heel veel
onder journalistiek wordt geschaard, met name in tijdschriften en op televisie,
dat erg ver weg staat van de oude negentiende-eeuwse opdracht van journalistiek.
Het valt eerder onder amusement, leuke dingen doen voor de mensen. Soms zie je
dat er wel een ideologisch tintje aan wordt gegeven, zoals bij SBS dat zegt
programma's te maken waarin eindelijk de gewone man aan het woord kan komen.
Maar dat is betrekkelijk: uiteindelijk maken commerciele omroepen geen
programma's voor mensen, maar verkopen ze consumenten aan adverteerders.'

Dat kan wel tot heel behoorlijke resultaten leiden, denk aan 60 Minutes van CBS.

'Ja, of aan het RTL Nieuws. Dat is ook gewoon goed. Maar dat zijn wel eilanden
in een zee van commercie.'

De vraag is of dat erg is, wanneer je nog altijd goede kranten en opiniebladen
hebt.

'In Nederland verkeren we in de gelukkige situatie dat er nog goede kranten
zijn, maar kijk je naar de positie van de dagbladen in Groot-Brittannie en de
Verenigde Staten dan zie je dat die in de afgelopen decennia stelselmatig is
verslechterd. De rol van de kritische, onafhankelijke journalist wordt daar
steeds marginaler. In Groot-Brittannie stelt The Times niets meer voor. In een
land van tachtig miljoen mensen heb je nog maar twee kranten, The Guardian en
The Independent, die de moeite waard zijn - en die houden maar met moeite het
hoofd boven water. Ook in Frankrijk heb je tegenwoordig nog maar een paar
kranten over. De Nederlandse dagbladpers verkeert, evenals de Duitse en de
Zwitserse pers, internationaal gezien in een uitzonderingspositie.'

Dat roept de vraag op of bij ons die Britse ontwikkeling nog moet komen.

'Het antwoord daarop is erg speculatief. Zeker door de opkomst van Internet valt
er moeilijk iets over de toekomst te zeggen. Wel duidelijk is dat in Nederland
de verzuiling een stabiliserende invloed op de krantenmarkt heeft gehad.
Daardoor hebben we een heel hoog percentage abonnementenverkoop en bijna geen
losse verkoop. De trouw aan een krant is nog altijd groot. Dat hebben de
Nederlandse kranten voor op die in Groot-Brittannie.'

Valt aan dat negentiende-eeuwse ideaalbeeld van de journalistiek nog onverkort
vast te houden?

'Ik ben daar heel dubbel over. Gevoelsmatig zeg je natuurlijk: ja. En als je
ziet hoe de Amerikaanse media puur op de persoon Clinton spelen en het niet
hebben over zijn beleid, dan kun je dat veroordelen. Maar tegelijkertijd spelen
emoties, de beoordeling van een persoon, nu eenmaal een rol in de politiek en
kunnen mensen op iemand stemmen niet omdat hij zulke goede ideeen heeft, maar
omdat ze hem vertrouwen. Je kunt niet ontkennen dat emotionele kennis ook kennis
is. Terwijl het oude journalistieke ideaal dichtbij een wereld ligt waarin
alleen zakelijke argumenten tellen en emoties van ondergeschikt belang zijn. De
maatschappelijke ontwikkeling is nu juist dat aan het persooonlijke, het
emotionele, een grotere waarde wordt toegekend. Wat dat voor het traditionele
beeld van de journalistiek gaat betekenen, daar ben ik nog niet over uit.'

'De Nederlandse kranten verkeren in een uitzonderingspositie' FOTO HARRY COCK

Journalistiek ; Media

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              40 of 109 DOCUMENTS

                                 de Volkskrant

                                August 28, 1999

Alleen het vrijheidsbeeld blijft

BYLINE: MAUD EFFTING

SECTION: Vervolg; Pg. 7

LENGTH: 814 words


Het liep niet. En dus is het Aalsmeerse Showbizcity grondig vernieuwd. In plaats
van allerlei verschillends nu een maaltijd, een lange show, en een feest. Alleen
de prijs varieert.

H elemaal top. Het is de favoriete uitdrukking van Frits Strietman (45). Hij
gebruikt die woorden vaak als hij enthousiast is, en vooral als hij over zijn
laatste project praat: Showbizcity.

Het live entertainment centrum van Joop van den Ende in Aalsmeer past vanaf
september zijn formule aan: het stopt met de veelheid aan losse shows en
maaltijden, waaruit de bezoekers kunnen kiezen op een avond.

In plaats daarvan beperkt Showbizcity zich tot een maaltijd en een lange show.
Daarna gaan de bezoekers feesten. Het wine, dine, show & party-concept, in de
woorden van Strietman. In principe kunnen de gasten alleen nog kiezen welke
prijs ze betalen voor hun avond uit. Die varieert tussen de 150 en 230 gulden,
afhankelijk van hun arrangement.

Maar al uit hij zich in allerlei lovende woorden over de nieuwe formule, een
tikje angst voor mislukking zou de bestuursvoorzitter wel moeten hebben. De
vorige versie van Showbizcity is na anderhalf jaar namelijk geflopt, al weigert
Strietman dat zo te noemen.

In ieder geval was het aantal bezoekers lager dan verwacht - in anderhalf jaar
tijd kwamen 600 duizend mensen naar Aalsmeer, terwijl op een half miljoen per
jaar was gerekend - en onlangs moesten tientallen werknemers worden ontslagen.
Minder dan 5 procent van de bezoekers kwam binnen anderhalf jaar terug om
Showbizcity nog eens te zien. Ook de winstmarges waren laag, maar volgens
Strietman is dat gebruikelijk in de wereld van live entertainment.

Het beursgenoteerde Endemol stootte Showbizcity begin dit jaar dan ook af, samen
met de andere live entertainment onderdelen, zoals Holiday On Ice en Joop van
den Ende Theaterproducties. De aandeelhouders hadden weinig vertrouwen in de
combinatie van televisieproducties met het risicovolle en weinig winstgevende
live entertainment. Endemol besloot zich te beperken tot televisie. De zeven
live entertainment-onderdelen gingen door onder de naam Stage Holding.

'Showbizcity was een soort zwerfparty', analyseert Strietman, bestuursvoorzitter
van Stage Holding. 'De bezoeker kreeg een haastig gevoel. Tijdens het eten zat
hij zich voortdurend af te vragen of hij niet iets miste. Daardoor at hij zijn
maaltijd in twintig minuten op.'

'Ook tijdens de shows was het onrustig. Dan kregen mensen het gevoel dat ergens
anders misschien iets beters gaande was. Daar werden de gasten zenuwachtig van.
Dat gevoel hebben we onderschat. Bovendien waren er te weinig hoogtepunten op de
avond.'

Maar Strietman meent niet dat het lage aantal gasten aan de kwaliteit van de
shows lag. Hij noemt het oude Showbizcity 'te veel van het goede', maar volgens
een medewerker waren de bezoekers niet altijd tevreden met de shows. 'Tijdens de
Broad Way Soul Jam zaten de gasten in het begin te schreeuwen in de zaal dat het
beter moest.'

In de nieuwe formule richt Showbizcity zich vooral op theater. Alle attracties
die met televisie te maken hebben, verdwijnen, ook de studio waar de gasten
scenes uit Goede Tijden Slechte Tijden na kunnen spelen. 'Aan televisie kleeft
iets goedkoops', zegt Strietman. 'Showbizcity kreeg het imago van een
pretfabriek.'

Ten onrechte, meent hij: 'Vermaak heeft een belangrijke functie in de
maatschappij. Maar live entertainment is door de eeuwen heen altijd al
ondergewaardeerd. Als je daar bang voor bent, moet je niet in het vak gaan.' De
bestuursvoorzitter schrikt niet terug voor een vergelijking met Shakespeare:
'Die heeft toch ook altijd in een hoek gestaan?'

Showbizcity rekent, wijsgeworden, voor de nieuwe show op 900 in plaats van 2000
bezoekers per avond. Strietman: 'We kiezen voor intimiteit en kwaliteit'. Een
groot deel van de inkomsten komt uit bedrijfsbezoeken.

Het interieur is zodanig aangepast dat het niet meer opvalt als er 900 mensen
rondwandelen in plaats van 2000. En was de vorige inrichting al een bonte
verzameling van stijlen, het nieuwe interieur doet dat nog eens dunnetjes over.
Van een restaurant met impressies van Dali tot een cafe in koloniale stijl of
een tapasbar. En dat alles nog geen paar meter van elkaar af.

Ook de doelgroep blijft gelijk. Het amusementscentrum zegt nog steeds te mikken
op de 'gewone man' - met auto - die er geen bezwaar tegen heeft om helemaal naar
de zwartglimmende blokkendoos in Aalsmeer te rijden.

En mocht de bezoeker heimwee krijgen naar oude tijden, tenminste een 'monument'
van het oude Showbizcity is blijven staan: het nagebouwde vrijheidsbeeld in
disco The Big Apple. Groen, Amerikaans en behoorlijk kitsch, maar het mocht niet
weg. 'Wij vinden dat beeld zo mooi. Daar konden we het mes toch niet inzetten',
zegt Strietman. 'Dat ding is gewoon helemaal top.'

Theater ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              41 of 109 DOCUMENTS

                                 de Volkskrant

                                August 25, 1999

Milosevic weg, z'n rijke vrienden aan de macht

BYLINE: VAN ONZE VERSLAGGEEFSTER CORINE DE VRIES

SECTION: Binnenland; Pg. 7

LENGTH: 1030 words

DATELINE: BELGRADO


Oppositieleider Vuk Draskovic is maar wat trots op zijn bijnaam: 'de koning van
de straat'. Maar aan wiens kant staat de Servische volksmenner eigenlijk? Zijn
aanhangers beginnen achterdochtig te worden.

Aanhangers van de Joegoslavische oppositieleider Vuk Draskovic beginnen
achterdochtig te worden: wil deze charismatische nationalist nu werkelijk
verandering, of steunt hij heimelijk het regime van Slobodan Milosevic? Want een
ding staat vast: Draskovic is met zijn grillige optreden van de afgelopen dagen
druk bezig de oppositie uiteen te drijven.

Dat bleek vooral tijdens de manifestatie in Belgrado waar donderdag 150 duizend
mensen tegen Milosevic kwamen demonstreren. Draskovic, die had geweigerd mee te
doen, kon de verleiding niet weerstaan en betrad toch het podium. Maar voor het
eerst in zijn lange carriere als volksmenner was Draskovic gematigder dan de
menigte. Zijn oproep tot samenwerking met de regering leverde hem een
fluitconcert op.

In tegenstelling tot de rest van de oppositie vindt Draskovic dat alleen in
samenwerking met de regering een einde kan worden gemaakt aan het regime van
Milosevic, en wel door het uitschrijven van vervroegde verkiezingen. Die moeten
in november worden gehouden, onder toezicht van de OVSE, en met vrije toegang
tot de media. 'Massale straatprotesten tegen Milosevic zullen onherroepelijk
leiden tot een burgeroorlog', waarschuwt Draskovic.

Vuk Draskovic en zijn invloedrijke vrouw Danica hebben zich de afgelopen jaren
veel geld, status en economische macht verworven. Draskovic is eigenaar van een
plaatselijk tv-station, studio B, wat hem als enige in de oppositie toegang
geeft tot de publieke opinie.

'Draskovic is op dit moment de belangrijkste troefkaart van Milosevic om de
oppositie te manipuleren', meent Bratislav Grubacic, hoofdredacteur van de
onafhankelijke nieuwsbrief VIP. 'Vuk heeft zich heel kundig het imago aangemeten
van iemand die tegen het regime is en tegen communisten. Hij is heel populair
onder nationalisten en monarchisten. Maar sinds zijn vrouw en andere
familieleden Belgrado hebben leeggeroofd, is hij kwetsbaar geworden. Zijn SPO
houdt zich relatief stil, omdat de partijleden allemaal op posities zitten waar
het grote geld te halen valt.'

Milan Bozic, loco-burgemeester van Belgrado en lid van het SPO-bestuur, moet
lachen als hij deze beschuldiging hoort. ' Als ik rijk was, zou ik dan in een
kantoor zitten dat al in geen jaren een lik verf heeft gezien?

Waar het Draskovic en onze partij om gaat, is dat Milosevic vertrekt op een
vreedzame manier. Het organiseren van straatprotesten met als doel zijn bewind
ten val te brengen, zal hoe dan ook leiden tot grote sociale onrust. Het volk is
heel kwetsbaar na de NAVO-bombardementen en negen jaar sancties, en dat maakt de
situatie explosief. '

Milosevic zal worden weggestemd, dat weet Draskovic zeker. 'Ik ga de
verkiezingen overweldigend winnen', zei hij gisteren zelfverzekerd.

'Milosevic zal dan op een voor hem acceptabele manier een stapje opzij kunnen
doen', verklaart Bozic. 'Ook onder de heersende elitie zal geen onrust
uitbreken, want die kan aan de macht blijven. Natuurlijk is dat oneerlijk voor
het gewone volk, maar dat is de prijs die wij moeten betalen om te voorkomen dat
er opnieuw duizenden doden vallen. '

De andere oppositiepartijen denken dat sociale onrust onvermijdelijk is, maar
geloven niet dat er een burgeroorlog zal uitbreken. 'Want wie zal dan tegen wie
vechten?' vraagt Grubacic zich af. 'De meeste Serviers zijn het erover eens dat
Milosevic moet opstappen. En het is onwaarschijnlijk dat de politie en het leger
zich tegen het eigen volk zullen keren, omdat de steun voor Milosevic ook in die
gelederen sterk is afgebrokkeld. '

De New York Times vergeleek het machtigste echtpaar van Joegoslavie, Slobodan
Milosevic en Mira Markovic, gisteren met Vuk en Danica Draskovic. De 54-jarige
Danica is de slimme, agressieve dochter van een Chetnik - een monarchist die
tegen de nazi's streed. Toen zij in 1973 als rechter weigerde een werkloze man
gevangen te zetten, werd zij door de communisten ontslagen.

De fervent anticommunistische Danica Boskovic leerde Vuk - zoon van een
partizaan, een communistische medestrijder van Tito - kennen tijdens de
studentenprotesten van 1968. Zodra Tito hervormingen beloofde, staakten Vuk en
de andere studenten hun protesten. Danica keurde hem vervolgens vier jaar lang
geen blik meer waardig.

Hoewel Danica Draskovic onlangs in een tv-interview verklaarde dat zij vier jaar
later voor haar man viel omdat hij de Communistische Partij had verlaten, werd
Draskovic pas in 1982 uit de partij gezet. In dat jaar verscheen zijn extreem
nationalistische roman Nosj (Mes). Dit boek speelt in op de nationalistische en
religieuze sentimenten die na Tito's dood zo'n grote rol zouden gaan spelen. Het
werd een bestseller.

De combinatie van Vuks nationalisme en Danica's anti-communisme heeft de SPO zo
populair gemaakt. Bij vrijwel alle grote protesten tegen Milosevic in 1991, 1996
en 1997 waren ze samen van de partij. Draskovic beroept zich graag op deze
optredens, die hem in de gevangenis deden belanden en hem de bijnaam 'koning van
de straat' opleverden.

Tot verbazing van vriend en vijand trad Draskovic begin dit jaar toe tot de
regering, als vice-premier van Joegoslavie. 'Dat deed hij in het belang van zijn
land, om oorlog te voorkomen', zegt zijn naaste medewerker Bozic. 'Toen de
NAVO-agressie eenmaal was begonnen, heeft Draskovic er alles aangedaan om de
oorlog weer te beeindigen, wat hem uiteindelijk zijn baan kostte.'

Maar volgens politiek commentator Grubacic kwam dit ontslag Draskovic zeer
gelegen. 'Hij weet zichzelf weer af te schilderen als oppositieleider. In
werkelijkheid onderhoudt Draskovic nog altijd nauwe contacten met de regering en
zit hij tot z'n nek in corrupte zaakjes. Hij is de afgelopen jaren een rijk man
geworden en wil koste wat kost de macht in handen krijgen. Dat maakt hem een
gevaarlijk manipulator, te vergelijken met Milosevic.'

Vuk en Danica Draskovic in de schijnwerpers tijdens een demonstratie in
Belgrado. FOTO AP

Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              42 of 109 DOCUMENTS

                                 de Volkskrant

                                August 21, 1999

De kloof tussen grote en kleine boekhouders

BYLINE: PETER HOEFNAGELS

SECTION: Vervolg; Pg. 19

LENGTH: 1493 words


In een democratie blijft het belastinggeld van het volk en het behoort net zo
zorgvuldig te worden uitgegeven als het is geind. Maar omdat de overheid aan het
bankieren is geslagen is de aanmerkelijke kloof tussen burger en politiek nog
groter geworden, meent Peter Hoefnagels.

VAN wie is dat geld nu eigenlijk dat Zuid-Holland, al paraferend, is
kwijtgeraakt? Het heeft alles te maken met democratie, en met de kloof tussen
burger en politiek, waarover minister Peper een essay voor zijn collega's
schreef.

Ik ben een trouwe belastingbetaler, al vijftig jaar. Met toenemende
zorgvuldigheid verzamelt de belastingdienst de tientjes, honderdjes en
duizendjes bij de burger tot er een berg van honderden miljarden bij de
overheden in Den Haag en Brussel ligt. De overheid is een grootboekhouder die
van ons allen kleine boekhouders heeft gemaakt.

'Mag ik een bonnetje?'

'BTW apart?'

'Ja, graag.'

Als het goed is, geeft de overheid ons geld met dezelfde zorgvuldigheid uit als
waarmee het geind wordt. Zo wordt er niet vaak over gedacht. Toch is dat een
belangrijk kernstuk van de democratie: het evenwicht tussen de wijze waarop
belastinggelden worden geind en de wijze waarop die gelden worden uitgegeven.
Dat evenwicht helpt de kloof dichten tussen burger en politiek, waarover Peper
schrijft in zijn vakantie-essay voor zijn mede-ministers. Die kloof, zegt Peper,
'is een probleem van de politici zelf'. Manieren van ontvangst en manieren van
uitgeven in democratische balans. Als we in termen van geld kijken, kunnen de
democratie en de gaten erin ook getalsmatig zichtbaar worden.

In een democratie zijn gelden bij de overheid gelden van het volk, al worden ze
door de overheid beheerd. Wat wel eens 'overheidsgeld' wordt genoemd is ons
geld. De in Zuid-Holland verdwenen gelden zijn ook niet van 'Zuid-Holland',
zoals wel eens wordt gesuggereerd, maar van de Nederlanders. Namens ons moeten
regering en Kamer ervoor zorgen dat het terugkomt.

In een dictatuur of een feodaal stelsel is dat anders. Daar pakt de overheid
zoveel als hij wil van de burger en de feodale heer of dictator maakt er naar
willekeur goede sier mee.

Het verhaal werd mij verteld door een politiek redacteur uit die jaren. Toen op
het bureau van minister-president Drees een nieuwe lamp stond, vroeg hij wat
deze kostte. 'Honderdnegenveertig gulden, excellentie.' Drees liet de lamp
terugbrengen. De volgende dag stapte hij, op weg naar zijn werk, uit de tram en
kocht bij V&D een bureaulamp van 39,50 gulden.

Overheidsgeldsgeld was gemeenschapsgeld, dat is geld van de burger. De overheid
beheert dat geld 'als een goed huisvader', zoals de wet dat zo fraai formuleert.

In 1963 kwam de gasbel. Voor het eerst in de geschiedenis van Nederland spoot
het geld uit de grond. De Nederlandse overheid werd rijk, een 'nouveau riche' en
gedroeg zich ernaar. Wim Kan zong tijdens zijn oudejaarsconference over het
kabinet De Quay: 'Hoger Jan, hoger Jan, hoger met zijn allen/En als hij dan niet
hoger kan, dan gaan we carnavallen.'

Toen kon je ministers nog eerste klas in de trein zien reizen, nu kan ook een
beetje wethouder van een beetje stad niet meer met een taxi en krijgt een auto
met chauffeur. De hoge ambtenaren waren hen voorgegaan. De overige
overheidsuitgaven waren navenant. De Engelsen spraken van 'the Dutch disease'.
Minister Jan de Koning sprak van 'easy money'.

De overheid maakte schulden. De ministeries maakten van de
begrotingsvoorbereiding een wedloop wie het meest eruit kon slepen. Verkeer en
Waterstaat won met glans en nam Nederland op de schop, te beginnen met de
Oosterscheldedam, nu in een ridicuul gevecht voor een onrendabele Betuwelijn.

Er kwamen steeds meer ambtenaren. Ministers, burgemeesters, wethouders, zij
kregen meer bedienden dan de Zonnekoning ooit kon dromen. De staat werd
kapitalist en had dus steeds meer geld nodig. De volksvertegenwoordigers lieten
de verdediging van de burger over aan de Commissie Financien van de Kamer. De
commissie Financien ging vooral kijken of de overheidskas klopt.

Toen Willem Vermeend nog volksvertegenwoordiger was, versprak hij zich door te
zeggen dat hij in de Tweede Kamer 'namens de overheid' zat. Rick van der Ploeg
hoorde ik spreken van: 'Dan krijgt de burger nog...'

Als ik hem goed begreep, en hij spreekt nogal duidelijk over financiele zaken,
is het door de burger verdiende geld in beginsel van de staatsoverheid die zo
goed is de burger wat te laten, zolang de overheidskas klopt. Een nogal feodaal
standpunt. Peper schrijft: 'De bureaucratische vervlechting tussen regering en
parlement ontneemt vaak het zicht op wie waarvoor, wanneer verantwoordelijk is.'

Er werden door de Kamer meer belastingambtenaren aangesteld om de witwassende
grote boeven te vangen, maar toen dat te moeilijk bleek, pakten ze de gewone
burger maar. Belastingambtenaren hebben een grote vrijheid, want met de
ingewikkelde wet- en regelgeving hebben de politieke leiders een deel van het
democratisch proces uit handen gegeven, aldus minister Peper. Er kwamen nieuwe
belastingen, onroerende zaakbelasting, milieuheffingen, huurwaardeforfait. Tot
zover het innen.

Nu de uitgaven. Drie voorbeelden van dubieuze tot roekeloze omgang door de
overheid met ons geld. De Betuwelijn wordt, als hij door blijft gaan, een
ondraaglijke last voor de Nederlander. Al gaandeweg wordt hij duurder.

Er komen dure problemen. De oplossingen worden duurder. Er komen nieuwe,
duurdere problemen. De gehoopte particuliere investeerders blijven weg. De
rivieren lopen ernaast, van west naar oost, van noord naar zuid. De arrogantie
van de macht in beeld. NRC Handelsblad-columnist Henk Hofland noemde zoiets (in
verband met de bombardementen op Belgrado) 'een investeringsruine'.

De Betuwelijn wordt 'een politiek besluit' genoemd. Een 'politiek besluit' is op
het Binnenhof een besluit dat weinig of niets met het welzijn van de burger te
maken heeft. Een besluit dat zijn ratio vindt in het machtswoord van 'de
politieke wil'. Minister Netelenbos liet dan ook in de Volkskrant weten dat zij
aan de berekeningen van deskundigen en aan de protesten van de burger geen
boodschap heeft. Zo wordt de kloof tussen burger en politiek weer groter.

Peper zegt: de overheid moet waarden en normen achter de politiek zichtbaar
maken. 'Gezaghebbend richting geven ... omdat we elkaar nodig hebben.' Het essay
van Peper kan niet anders dan een nieuwe visie geven op de Betuwelijn (ook in
geval van een regeerakkoord houdt het denken niet op).

Ook de euro werd een politiek besluit waarin de Nederlandse overheid, zonder
veel discussie, misschien met de Commissie Financien, maar zonder het volk te
vragen, de in waarde stijgende gulden tegen een zacht prijsje verkocht aan de
zwakkere Europese landen. Wie in Amsterdam protesteerden, belandden in het
gevang, twee dagen maar - tijdens de beslissingen even geen rechtsstaat.

De overheid is aan het 'bankieren' geslagen. Een kapitalist heeft 'liggende
gelden'. Een kapitalist zorgt goed voor zichzelf. Een kapitalist wordt een bank.
Het staatskapitalisme dus ook. Een bank met andermans geld. Vroeger beheerde de
overheid dat als 'een goed huisvader'. Nu is andermans geld ander geld dan
thuis. Thuis is 'eigen geld', daar neem je geen risico's mee. Thuis past
Leemhuis op de kleintjes. 'Als een goede huismoeder'.

Wat ik in de praktijk in kleine gemeenten zag, is door een enquete van NRC
Handelsblad bevestigd: ook de lagere overheden springen nogal vrij om met het
geld van het volk. Nederland heeft nogal veel Leemhuizen. Nederland moet wat ons
geld betreft weer terug naar de balans-democratie van Drees. Een goed huisvader.

Ik vrees dat een aantal politieke leiders en vele, vele ambtenaren geen kennis
meer hebben van hun extra verantwoordelijkheden voor de publieke zaak. Noch van
de extra dimensies die de publieke zaak onderscheiden van de private
verantwoordelijkheid. Ik vrees dat zij meer kennis hebben van de bevoegdheden
over de burger dan van plichten jegens de burger. Risico's die een prive-persoon
mag nemen (als de consequenties niet voor anderen zijn), mag men in de res
publica niet nemen.

Het is de arrogantie van de macht die dat onderscheid verduistert. Het is de
dienstbaarheid aan burger en samenleving die dat licht weer terug kan brengen.
De verlichting en het einde van de bureaucratie. Als dat zou kunnen. Als Peper
dat zou kunnen.

PS Staatrechtsgeleerden zeggen dat de 'overheidsbankiers' over gelden hebben
beschikt zonder daartoe gelegitimeerd te zijn. Maakten ze zich schuldig aan
verduistering? In ieder geval kunnen we het verloren geld dan terugvorderen van
die functionarissen.

Peter Hoefnagels is emeritus hoogleraar aan de Erasmus Universiteit en oud-lid
van de Eerste Kamer.

Minister Zalm van Financien. FOTO BERT VERHOEFF - DE VOLKSKRANT

Openbaar bestuur ; Nationale economie ; Belastingen ; Economie ; Nationale
Economie ; Overheidsfinancien ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              43 of 109 DOCUMENTS

                                 de Volkskrant

                                August 21, 1999

'De dagbladen waren meer tabloid dan wij'

BYLINE: ROB GOLLIN

SECTION: Stroom; Pg. 7

LENGTH: 1117 words


Geen achterklap over Bekende Vlamingen, maar 'het grote verhaal van de kleine
man' vormt de hoofdmoot van de Belgische tabloid Blik. Het blad was zijn tijd
vooruit: 'Wij schreven al een jaar over de verdwenen kinderen, voordat de daden
van Dutroux aan het licht kwamen.'

'HA, HET BLAD met de blote madammekes!' 'Dat tijdschrift? Dat is het laagste van
het laagste in Belgie: seks, pedofilie, incest.'

Hoofdredacteur Frank Schraets (34) kan soms een beetje ontmoedigd raken van de
misvattingen over zijn Blik. Hij hoort ze bijna dagelijks. Het eerste citaat is
van een reclamemaker, het tweede van een journalist.

'Ze hebben het verkeerd, he.' Zelfs in de seksadvertenties is geen blote borst
of bil te vinden, laat staan in de redactionele kolommen. En ja, zijn blad
schrijft over pedo's en incestplegers, al ruim overigens voordat het door de
Dutroux-affaire een hype in Belgie werd. Maar sla er de Viva, of zelfs Opzij op
na: die schrijven tegenwoordig meer over die onderwerpen dan zijn redactie, en,
geloof hem, lang niet altijd beter. 'Als je onze productie een glossy aanzien
geeft, zul je niemand meer horen over hoe ranzig we wel niet zijn.'

Niet dat Schraets zo'n ommezwaai ambieert. Blik verschijnt elke dinsdag op
krantenpapier en tabloid-formaat, voor veertig frank, 2,20 gulden, en dat wil
hij graag zo houden. Goedkoop. Actueel. Blik wordt pas maandag aan het eind van
de middag gedrukt. Oplage: zo'n honderdduizend. Het blad behoort tot De
Persgroep van de jonge eigenaar/uitgever Christian van Thillo. De kranten Het
Laatste Nieuws en De Morgen zitten in hetzelfde conglomeraat.

Op het bureau van Schraets liggen de Britse tabloids op een stapeltje. Prins
William is op vakantie, dat moet je even bijhouden. Een scheut royalty behoort
tot de vaste bestanddelen, maar dan wel vooral de gebeurtenissen over de grens.
Voor het Belgische vorstenhuis bestaat te veel respect; met roddels over de
Coburgs hoef je bij het grote publiek niet aan te komen.

Zelfs venijnige achterklap over BV's, Bekende Vlamingen, ontbreekt. Er is
volgens Schraets geen markt voor. Zoveel vedetten zijn er niet in Vlaanderen.
Degenen die de status wel bereiken, geven maar weinig aanleiding tot aanstoot.
Misschien wel doorslaggevend is de geringe belangstelling bij de lezer. De
Vlaming is niet dol op de praktijken van de paparazzo, weet Schraets. Laat
sterren toch met rust.

Blik is vooral 'het grote verhaal van de kleine man'. Dat was de formule die
dertien jaar geleden is bedacht, en feitelijk is die aanpak nooit veranderd. De
pappa van Kelly (2) legt uit dat hij er niks aan kon doen dat zijn dochtertje
stierf, toen hij haar enkele minuten in de auto in de brandende zon achterliet.
'Ik ben geen kinderverkrachter', meldt Marc (40), die twee maanden vastzat
wegens seksueel misbruik van zijn nichtje (6). De stiefbroer (15) bleek de
dader.

Een editie eerder redt oma (46) kleinzoon Dylan (1,5) van de dood. Bij Nelly
werd een stukje van de lever weggenomen en bij haar kleinzoon ingeplant. Maar
enkele pagina's verder sterft Jarno (5) in de armen van zijn moeder. Een
speurtocht naar een geschikte donor voor een beenmergtransplantatie was
vruchteloos gebleven. Tamara slikt een paar tranen weg als ze denkt aan haar
dappere jongen.

'Gewoon, human interest', verduidelijkt Schraets. 'Van, voor en door de gewone
man.' Zichen-Zussen-Bolder is de redactie even lief als de Wetstraat.

Nog een rode draad in die jaren: de worsteling van de burger met autoriteiten.
Op last van de rechter moet Katrien haar dochtertjes op vakantie sturen naar
haar ex-echtgenoot in Frankrijk, een 'beul' die ze hun eigen troeteldiertjes
voert. Dan doet Blik een oproep aan de minister van Justitie. Dit kan toch niet!

In het tijdschriftenrek weet Blik zich met deze formule nagenoeg zonder
concurrentie. De competitie zit meer in de dagbladenstandaard. Zeker Het Laatste
Nieuws, maar ook, stelt Schraets vast, de kranten die als kwaliteitspers te boek
staan, dissen gelijksoortige verhalen op. Tv-stations staan ook al snel met
camera en microfoon bij de hoofdrolspelers in de actualiteit op de stoep. Voor
popularisering en het uitwringen van emoties deinzen steeds minder media terug.

Schraets: 'Wij schreven al een jaar over de verdwenen kinderen, voordat de daden
van Dutroux aan het licht kwamen. Het waren de ouders zelf die de publiciteit
zochten. Help ons! Maar de dagbladen vonden het nog niet maatschappelijk
relevant. Daar walg ik van.

'Maar wat er daarna allemaal is geschreven en beweerd, juist door de zogenaamde
vooraanstaande kranten, alleen maar om te scoren, dag na dag om de concurrentie
te verslaan; het is niet fraai geweest. De dagbladen zijn er verantwoordelijk
voor dat de Vlaming denkt dat hier niets meer functioneert. Netwerken,
bescherming van hogerhand; niets is gestaafd met feiten. Maar nog steeds denkt
de Belg dat het allemaal bestaat. De dagbladen waren in die dagen meer tabloid
dan wij.'

Toegegeven, zijn blad heeft ondanks de kennelijk al eerder opgebouwde expertise
op dit terrein geen primeurs gehad. Soms voelde de redactie zich geroepen om
tegenwicht te bieden. Toen De Morgen uitpakte met de morbide getuigenissen van X
1, kopte Blik: 'Dertien aantoonbare leugens van X 1'. Schraets: 'Het waren er
nog veel meer, achteraf.'

Met drie vaste verslaggevers en een handjevol freelancers heeft het blad het
steeds moeilijker zich te profileren. Het is zoeken naar toegevoegde waarden.
Van een van de gewonden bij een ontploffing van een kippenkraam in Antwerpen
meldt het blad dat hij op het punt stond met ene Nancy te trouwen. Inderdaad,
nergens anders gelezen. De buurtbewoners van vetsmelterij Verkest in Deinze,
bron van de dioxinebesmetting, vertellen dat voor zover zij weten vader en zoon
altijd eerlijk voor hun geld hebben gewerkt. Dus toch.

Schraets: 'Die vader van dat meisje in de warme auto hadden we ook alleen.'

Valt het niet zwaar, mensen in moeilijke omstandigheden lastig te vallen? 'Wat
gewoon goed werkt: beleefd vragen. Nee, we betalen nooit. Het contact met deze
man legden we via de grootouders. Geen overval plegen. Het blijkt dat velen
juist graag hun verhaal kwijt willen.'

Maar hij verklapt dat er een koerswijziging komt, waarmee Blik zich wat meer zal
onderscheiden. Het moet 'zachter'. Minder de pijlen op de onderbuik. Meer
verstrooiing.

Maar een profiel verander je niet zomaar. Minister van Justitie Marc Verwilghen
verkondigde vorige week dat hij af wil van de juryrechtspraak in Belgie. Er
zouden te veel platte details op straat komen. Deze week dus in Blik: Handen af
van assisen! En: Frank (38) sneed Anja (32) met broodmes de keel over.

Kranten ; Tijdschriften ; Media ; Pers

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              44 of 109 DOCUMENTS

                                 de Volkskrant

                                August 20, 1999

Verleden maakt Polen en Hongarije geschikt voor EU-lidmaatschap

BYLINE: MARTIN VAN DEN HEUVEL

SECTION: Forum; Pg. 9

LENGTH: 1065 words


Ten onrechte werd Tsjechie een tijd lang als het grote voorbeeld van het
transformatieproces na 1989 bestempeld. Martin van den Heuvel meent dat
Hongarije en Polen, ook op grond van hun verleden en karakter, veel geschikter
zijn als nieuwe leden van de EU.

DE gebeurtenissen op de Balkan, en met name in Kosovo, hebben het laatste jaar
overvloedig veel aandacht in de media gekregen. Daarbij is de belangstelling
voor Midden-Europa naar de achtergrond verdwenen. Toch zal dit het eerste gebied
worden dat aansluiting bij 'het Westerse model' moet vinden. En ook daar blijken
de problemen misschien niet onoverwinbaar, maar op zijn minst uiterst lastig.

Op deze pagina is een oproep van de Hongaarse schrijver Gyorgy Konrad
gepubliceerd voor een snelle toetreding van de Visegrad-landen Polen, Hongarije
en Tsjechie tot de EU (Forum, 2 augustus). Op 17 augustus reageerde M.A.M.Chr.
Koning hierop met de oproep tot een voorzichtige aanpak. De verschillen tussen
EU en de Visegrad-landen in mentaliteit en moraal, kortom de hele civil society,
waren volgens hem zo groot dat de overgangstijd 'eerder generatie(s) dan slechts
tot 2005-2008' zou moeten duren.

Konings stelt een paar goede punten aan de orde. Zo zegt hij dat de
Midden-Europese landen zelf verantwoordelijk zijn voor de door te voeren
sociaal-economische veranderingen. Ze zullen zelf hard moeten werken, zoals
West-Europa na 1945, om een civil society en welvaart op te bouwen. Merkwaardig
in zijn artikel is echter dat Tsjechie voor hem een soort koningskind is, hij
noemt het zelfs 'het Westerse troetelkindje'.

Nu is dat land wel een tijd ten onrechte als 'het grote voorbeeld van het
transformatieproces' bestempeld. Maar in feite waren de Tsjechische
hervormingsprocessen ook in de eerste jaren (1992-1996) van premier Vaclav Klaus
zeer beperkt. De Tsjechoslowaken begonnen de postcommunistische fase, anders dan
zij zelf meestal tot op de dag van vandaag geloven, met een behoorlijke
achterstand op Polen en Hongarije.

De Polen hebben het communisme nooit met liefde aanvaard, de collectivisatie van
de landbouw lukte er niet goed en na 1956 was 80 procent van de landbouwgrond
persoonlijk bezit. Na 1956 waren in Polen bovendien prive kleine en
middelbedrijven toegestaan.

Hongarije kende na 1956 het zogenaamde 'goulash-communisme' Ook daar werd de
economie veel vrijer en het land veranderde in 'de vrolijkste barak' van het
communistische kamp.

Dat alles had een enorme uitwerking op de mentaliteit van de bevolking.
Tsjech-Slowakije ging echter een heel andere weg. De Praagse Lente van 1968 is
niet te vergelijken met de Hongaarse opstand van 1956, noch met het massale
afwijzen door de Poolse bevolking van het communistische stelsel tijdens
Solidarnosc (1980-1981).

De Praagse Lente onder leiding van Alexander Dubcek was een poging het
communisme 'een menselijk gezicht te geven', niet om het af te schaffen. Het
aantal communisten bleef in Tsjecho-Slowakije ook na de inval van het Warschau
Pact zeer hoog. We zien ook dat er na 1968 weinig oppositie in het land
ontstaat. De dissidentenbeweging Charta 77 van Havel c.s. bezat maar weinig
aanhangers. Opvallend is ook dat een geniepig communistisch regime in
Tsjecho-Slowakije, ook nadat Gorbatsjovs perestrojka ruime mogelijkheden gaf tot
hervormingen, vrij gemaakelijk in het zadel bleef.

De Tsjecho-Slowaakse geest mist, kortom, het opstandige karakter tegen
onderdrukking dat de Polen en Hongaren bezitten.

Het lijkt zinvol om bij de beoordeling van de na-communistische ontwikkeling van
de Visegrad-landen deze sociaal-psychologische achtergronden mee te laten wegen.
Polen heeft nu al jaren een economische groei van circa 6 procent en heeft de
inflatie geleidelijk teruggedrongen. Na een aantal politieke conflicten zijn de
Polen er ook in geslaagd een redelijk stabiel evenwicht te vinden waarin
president, regering en parlement hun aandeel hebben. De politieke en economische
doeleinden van politiek links en rechts zijn in hoofdlijnen vrijwel gelijk. Voor
Hongarije geldt grotendeels hetzelfde.

Polen en Hongarije hebben van meet af aan te kennen gegeven zeer graag tot de
NAVO en EU te willen toetreden. Dat laatste zal geen eenvoudige zaak worden,
want de nieuwe EU-leden moeten aan hoge eisen voldoen. De Poolse bevolking
steunt deze toetreding nog steeds royaal, hoewel de scepsis toeneemt. Dat komt
ook door de pers die, net als bij ons, de moelijke punten uitgebreider vermeldt
dat de vele kwesties die al zijn opgelost.

Maar met name de Poolse boeren vrezen erop achteruit te gaan en zij hebben al
EU-vlaggen verbrand en met slogans gedemonstreerd als 'toetreding tot de EU -
over ons lijk'.

In Tsjechie was en is de steun voor de opname in NAVO en EU altijd maar net
boven de 50 procent. Klaus liet een paar jaar geleden weten dat de EU minstens
evenveel van Tsjechie kon leren als andersom. Sindsdien is echter gebleken dat
zijn 'Tsjechische wonder' voornamelijk het vooruitschuiven van noodzakelijke
hervormingen inhield. Zijn couponprivatisering van de staatseconomie was een
schijn-privatisering, waarbij de macht in de handen van banken en de overheid
bleef.

Tsjechie had in 1992 financieel de beste uitgangspositie van alle Oost-Europese
landen. Maar door de schijnprivatisering en een gebrek aan bestrijding van de
economische criminaliteit ging die voorsprong verloren. Van groei was lang niet
of nauwelijks sprake.

De verkiezingswinst van de sociaal-democraten in juni 1998 betekende een vlucht
van vele gewone Tsjechen terug in de veilige, sociale armen van Vadertje Staat.
Men kan niet zeggen dat de periode 1991-1998 voor Tsjechie uitsluitend een
verloren periode is geweest. Maar vele Tsjechen hebben in die periode tradioneel
achter hun leiders aangelopen zonder veel van het politieke spel te begrijpen.

Inmiddels komt daar nog bij dat bijna 40 procent van de Tsjechen ervan overtuigd
is dat hun politici zich absoluut niet interesseren voor de problemen van de
gewone man. Er moet in Tsjechie nog een en ander gebeuren alvorens het een
enthousiast lid van de EU zal zijn.

Martin van den Heuvel is verbonden aan het Instituut Clingendael.

De Tsjechische overheid werft met affiches voor toetreding tot de NAVO en
gebruikt ex-Sovjet-leider Brezjnev die in 1968 een einde maakte aan de Praagse
Lente.FOTO REUTERS

Buitenlandse betrekkingen ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              45 of 109 DOCUMENTS

                                 de Volkskrant

                                 August 9, 1999

'8 December dreigt zich te herhalen'

BYLINE: VAN ONZE VERSLAGGEVER STIEVEN RAMDHARIE

SECTION: Voorpagina; Pg. 1

LENGTH: 682 words

DATELINE: NIEUW NICKERIE


Aan de vooravond van verhevigde stakingen en demonstraties heeft
ambtenarenleider Ronald Hooghart het over de kans op 'een tweede 8 december'. De
eenvoudige maar charismatische vakbondsman rept van anonieme telefoontjes waarin
wordt meegedeeld 'dat de zwarte zak gereed staat'.

Hooghart, nuchter: 'We weten dat zeker een minister tot collega's heeft gezegd:
laten we die jongens doodschieten. Ik vrees dat een nieuwe slachtpartij, zoals
op 8 december 1982, de komende weken mogelijk is. Bouterse staat met zijn rug
tegen de muur, hij ziet zijn einde naderen. Natuurlijk gaat hij het dit keer
niet zelf doen.'

Hooghart, die met zijn straatacties president Wijdenbosch cum suis wederom het
leven zuur maakt, doet in Paramaribo zijn was. 'Dat doen veel alleenstaande
mannen, hoor. Ik heb geen geld om alles voor me te laten doen, zoals meneer
Bouterse.'

Diezelfde dag borrelt president Wijdenbosch luidruchtig met zijn ministers in
een restaurant, wachtend op de festiviteiten in het 120-jarige Nieuw Nickerie.
Jules Wijdenbosch heeft plezier.

Kilometers verder, te midden van de groene rijstvelden, viert de elite van
ex-militairen en hindoestaanse zakenlieden ook feest.

'Zie je, ik zei je dat het zou gebeuren', roept Desi Bouterse op het erf van een
van de grootste rijstproducenten van het land, tevens de gulste sponsor van zijn
NDP. Achter hem schiet een jeugdige jetskier een grasveld op. De kinderen van de
elite hebben het vandaag ook naar hun zin.

Hoewel de kerken sinds vrijdag bemiddelen om de politieke impasse in Suriname te
doorbreken, ziet het er niet naar uit dat een escalatie nog kan uitblijven. De
acteurs in de Surinaamse tragi-komedie gaan met de dag feller tegen elkaar
tekeer.

'Surinamers zijn bezig dit land naar de verdoemenis te helpen', oordeelt
Bouterse over de stakingsgolf. 'Het tijdperk-Bouterse is voorbij', zegt
vakbondsleider Fred Derby.

Opvallend is de buitengewoon harde toon waarop vakbondsmensen als Hooghart en
vooral Derby de ex-legerleidere op de korrel nemen. Sinds drugshandelaar
Bouterse door een Nederlandse rechtbank tot zestien jaar cel is veroordeeld,
lijkt het alsof veel prominente Surinamers de remmen los hebben gegooid. Er
wordt openlijk gegniffeld om de netelige positie van Bouterse, die zich nu meer
manifesteert dan tijdens de massale demonstraties in mei.

Derby, gekscherend: 'Hij ontworstelt zich aan de dood. Bouterse is een gevangene
van zichzelf. Hij kan niet meer reizen. En dat is erg voor hem, want hij houdt
van reizen.'

Hooghart, die de komende dagen opnieuw het voortouw zal nemen bij de
straatdemonstraties, denkt er niet aan zijn toon te matigen, de dagelijkse
bedreigingen ten spijt. Steeds krijgt hij het advies het wat rustiger aan te
doen, om goed op te passen. Maar hij heeft toch zijn zonen die op hem letten?

'Bouterse is de verantwoordelijke voor de decadentie in Suriname', meent de
voorzitter van de vakcentrale CLO. 'Hij heeft de samenleving verpest. Genocide
heeft hij gepleegd. Bouterse blijft nu koppig proberen om de macht naar zich toe
te trekken. En het zou vreselijk zijn als hem dat lukt. Want hij is het ergste
wat dit land is overkomen. Hij houdt, met name met zijn drugszaken, de
ontwikkeling van Suriname tegen. Ik heb hem altijd hierop aangevallen. Maar nu
hij is veroordeeld, is duidelijk wat hij precies heeft gedaan.'

Van het politieke geruzie is in Nieuw Nickerie, bij de grens met Guyana,
nauwelijks iets te merken. Het polderstadje feest volop. Sinds de oplevering
vorige maand van de Ballast Nedam-brug over de Coppename-rivier, waardoor Nieuw
Nickerie eindelijk een rechtstreekse verbinding heeft met de hoofdstad, is het
er gezellig druk.

In de avond, als de luxe terreinwagens van Bouterse, Wijdenbosch en hun vrienden
bezit hebben genomen van de stad, ontmoet 's lands elite elkaar opnieuw tijdens
een receptie. Het gewone volk slentert langs de tientallen kraampjes. 'Als de
Surinamer feest, zal je nooit merken dat er een enorme crisis is in het land',
zegt een bezoeker lachend.

Binnenlandse politieke onrust ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              46 of 109 DOCUMENTS

                                 de Volkskrant

                                 August 9, 1999

Schroder beschermd op vakantie

BYLINE: WILLEM BEUSEKAMP

SECTION: Dag in dag uit; Pg. 15

LENGTH: 571 words


Het vakantieseizoen draait op volle toeren en dus is het voor de Italiaanse
media weer zaak wie het traditionele zomerinterview heeft met Arrigo Cipriani,
de inmiddels gepensioneerde exploitant van Harry's Bar in Venetie.

Cipriani, dit jaar in La Stampa, kan kort zijn: 'Het is compleet anders dan
vroeger. Ooit kwamen de juiste mensen naar Venetie, vooral in augustus en
september. Nu komen alleen nog de verkeerden.'

De verkeerden?

'Ja, ze komen 's morgens vroeg en zijn 's avonds weer vertrokken. Veertig- tot
vijftigduizend man per dag. Het zou beter zijn als ze naar Disneyland gingen. Ze
laten een enorme rotzooi achter en geen geld.'

En dan volgt uiteraard het lijstje met de juisten, die van vroeger: 'Hemingway,
natuurlijk, de man die ons beroemd maakte. Onassis met Callas, Niarcos, Barbara
Hutton, Truman Capote, Orson Welles, Greta Garbo, gravin Aroyadro, Lauren Bacall
en Bogart, Rita Hayworth, Woody Allen, Jack Nicholson, Artur Lopez. Vooral Lopez
was geweldig. Als fooi verdubbelde hij altijd het bedrag dat op de rekening
stond.'

Of Peggy Guggenheim. 'Ze kwam bij me aan de bar en overhandigde haar testament.
Of ik het als getuige mede wilde ondertekenen.' Dat waren nog eens tijden.

Nee, Venetie als ontmoetingsplaats van de happy few bestaat niet meer. Zodat de
aandacht zich automatisch richt op die andere Italiaanse vakantie-oorden van
Heel Beroemden. Toscane natuurlijk, waar even het nepbericht de ronde deed dat
het prive-strand van de Oranjes als gevolg van een gerechtelijk vonnis in bezit
zou worden genomen door het gewone volk. Fans van de koninklijke familie kunnen
gerust zijn: het strand wordt niet in bezit genomen door het gewone volk.

Tony Blair is inmiddels ook gearriveerd, in Chiantishire, dat deel van Toscane
waar de Britten de boventoon voeren. De premier kan ongestoord vakantie vieren,
anders dan zijn collega Gerhard Schroder uit Berlijn, die dinsdag met First Lady
Doris landde op het militaire vliegveld van Napels.

Schroder, ooit lid van de 'Toscane-fractie' van de Duitse Bondsdag, heeft genoeg
van Toscane, en koos dit jaar voor Costiera Amalfitana, voor velen de mooiste
kust van Italie. Hij huurde een villa in Positano, niet ver van de plek waar de
Belgische koninklijke familie zojuist haar intrek heeft genomen.

De vakantie van Schroder kost de Italiaanse autoriteiten de nodige kopzorgen.
Niet tien, niet vijftig, maar honderd leden van politie en carabinieri zijn
ingeschakeld om de komende twintig dagen het echtpaar Schroder rondom de klok te
bewaken. Positano is veranderd in een vesting. Over de noodzaak van deze zelfs
voor Italiaanse begrippen extreme veiligheidsmaatregelen weet niemand iets
zinnigs te vertellen.

Massimo D'Alema (La Repubblica: 'Komt er een geheime vakantietop tussen Blair,
Schroder en D'Alema?') houdt het zoals gebruikelijk simpel. De Italiaanse
premier zeilt een beetje rond op de Adriatische zee, voor de kust van Puglia.
Veel Italiaanse politici, opmerkelijk, ontvluchten de drukte en nemen de wijk
naar Canada, de VS (Berlusconi) of Argentinie.

De 'gewone mens' blijft overigens in overgrote meerderheid thuis. Volgens een
serieuze enquete onder de inwoners van twaalf grote Italiaanse steden hebben
twee op de drie geen geld voor een vakantie buitenshuis.

Gerhard Schroder op vakantie in Italie. FOTO AP

Life style ; Recreatie en vrijetijdsbesteding ; Maatschappij ; Sociaal Cultureel

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              47 of 109 DOCUMENTS

                                 de Volkskrant

                                 August 4, 1999

Britse 'zonnekoningin' is nog altijd van staal

BYLINE: VAN ONZE VERSLAGGEVER WIO JOUSTRA

SECTION: Voorpagina; Pg. 1

LENGTH: 842 words

DATELINE: AMSTERDAM


Mother's ruin luidt de Engelse bijnaam voor gin. Die kan op de helling. Want de
meest geadoreerde moeder van het Britse Gemenebest gaat vandaag niet zonder
enkele glaasjes gin-and-tonic haar honderdste levensjaar in. 'Ze is zonder
twijfel de grootste levende reclame voor gin', zei een paleisvriend begin deze
maand tegen The Daily Telegraph. A g-and-t a day keeps the doctor away.

Het drinken van gin voor en champagne tijdens een immer copieus banket, diner of
koninklijke picknick is een van de eigenschappen die de 99-jarige Britse
koningin-moeder tot een geliefde heldin van haar volk hebben gemaakt. Toen
'mummy', zoals koningin Elizabeth II haar noemt, zich een jaar of tien geleden
op bijna fatale wijze in een visgraatje verslikte, leek een nationale ramp
nabij. De bloemenzee aan de poorten van het ziekenhuis zou later slechts worden
overtroffen na de dood van de nog populairder prinses Diana.

Toen de geruchten over haar jaarlijkse tekort van zo'n dertien miljoen gulden
voor het eerst in de media verschenen, stuurden Engelse AOW'ers spontaan cheques
van honderd pond naar haar Londense residentie Clarence House. In een meer
egalitaire maatschappij zou de uitbundige en feodale levensstijl van deze
'zonnekoningin' met vier paleizen, tien renpaarden en tientallen butlers,
livreiers, chefs, chauffeurs en tuinmannen de roep om een republiek inluiden.

Maar in het standsbewuste Verenigd Koninkrijk verhoogt de door Buckingham Palace
bijgepaste schuldenlast slechts haar status als 'koningin van de eeuw', waartoe
ze twee jaar geleden reeds door Newsweek werd uitgeroepen. Die status lijkt in
tegenspraak met het frele, altijd in gebloemde jurkjes van zijde en chiffon
gehulde postuur van Elizabeth Bowes-Lyon, negende van tien nazaten van de
veertiende Graaf van Strathmore, telg uit een aloud adellijk Schots geslacht.
Haar marshmallow imago verhult echter een karakter van staal, hartstocht,
vastberadenheid, een formidabel geheugen, een schalks gevoel voor humor en een
onbeteugelbare joie de vivre.

En die status dateert al van langer dan zestig jaar geleden. Uit 1936 om precies
te zijn, toen ze in de ogen van veel Britten de monarchie redde na de abdicatie
van Edward VIII. Toen deze hertog van Windsor zijn liefde voor een gescheiden
Amerikaanse, Wallis Simpson, liet prevaleren boven de troon, moest die worden
bezet door de totaal onvoorbereide, ietwat labiele jongere broer, George VI. De
stotterende 'Bertie' had dat niet gered zonder de onwrikbare steun van de moeder
van zijn dochters, Elizabeth en Margaret.

Geruchten dat de nieuwe koningin de Windsors haatte omdat ze zelf eerder voor de
charmes van Edward dan voor die van George was gevallen, werden aangewakkerd
door de weinig vergevingsgezinde houding van Buckingham Palace tegenover het
internationaal vermaarde liefdespaar. Maar een plausibeler verklaring is dat
koningin Elizabeth de terugkeer van de Windsors naar Groot-Brittannie
ontmoedigde omdat ze bang was dat de aantrekkelijke hertog haar wankelmoedige
echtgenoot zou overschaduwen.

Haar heldhaftige houding bereikte in de oorlog een crescendo. De koning en
koningin bleven op hun post in Londen, dat werd onderworpen aan de Blitz, de
hevige bombardementen door de nazi's. Het paar maakte zich onsterfelijk bij het
'gewone' volk door daags na een bombardement steevast persoonlijk poolshoogte te
nemen in de meest getroffen gebieden. Toen Buckingham Palace door een bom werd
getroffen, sprak de koningin de legendarische woorden: 'Nu kan ik de oostkant
van Londen tenminste recht in de ogen kijken.'

Vooral vanwege die cruciale rol als icoon en als koninklijke ruggengraat hebben
generaties Britten de koningin-moeder in hun harten gesloten. Wanneer de
grootmoeder der natie zich en plein publiek vertoont, dan vertegenwoordigt ze
nog altijd dat unieke van het eens machtigste rijk en prevelen de Britten als
het ware gelijktijdig de woorden van Shakespeare (uit Richard II): This blessed
plot, this earth, this realm, this England/ This nurse, this teeming womb of
royal kings, this dear, dear land.

Ze lijkt zich met de gewone man net zo op haar gemak te voelen als met haar
vrienden. En dat wordt door haar onderdanen als een welkome afwisseling ervaren
van het stoicisme van de andere royals, de koningin voorop. Die warme,
goedlachse houding vermag haar enorme invloed op de Britse troon niet te
verhullen. Ze stamt uit het Edwardiaanse tijdperk en toen ze in de wieg lag, was
koningin Victoria nog aan de macht. Vanuit die traditie heeft ze een afkeer van
alles en iedereen waardoor de waardigheid van de monarchie wordt bedreigd.

Zo is troonopvolger Charles, die ironisch genoeg waarschijnlijk niet eerder aan
de macht komt dan wanneer zij haar laatste adem uitblaast omdat twee queen mums
er protocollair een te veel is, de zoon die ze zelf nooit heeft gehad. En ze
maakte er nimmer een geheim van dat Diana in haar ogen een tweede Wallis Simpson
was.

De Britse koningin-moeder FOTO EPA

Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              48 of 109 DOCUMENTS

                                 de Volkskrant

                                 August 3, 1999

Aandelen kopen was eeuw geleden tijdrovende klus

SECTION: Economie; Pg. 2

LENGTH: 279 words


Wie in 1899 ergens vanuit het Wilde Westen van Amerika aandelen wilde kopen,
haalde zich veel sores op de hals. De beurs stond heel ver af van de gewone
burger. Vanuit het Wilde Westen zou de belegger eerst naar San Francisco moeten
reizen en een telegraafkantoor moeten zien te vinden. Daardoor kon contact
worden gelegd met een effectencommissionair in New York.

De commissionair zou via de telegraaf de order weer moeten doorgeven aan een
medewerker op de beursvloer van de New York Stock Exchange. Pas daarna konden de
aandelen op de beursvloer van Wall Street worden gekocht.

Van die transactie wordt een memo opgesteld dat daarna moet worden doorgeven aan
het kantoor: vaak lopend, soms per telegraaf en heel soms per telefoon.

De belegger in San Francisco zou op zijn vroegst de volgende dag per telegraaf
een bevestiging kunnen krijgen dat de order was uitgevoerd. Meestal kreeg hij
deze bevestiging pas enkele weken later per post. In die tussentijd moest nog
heel veel worden geregeld. Het geld moest door een bank van de ene kant van de
VS naar de andere kant worden gezonden. Ook zouden de fysieke stukken van de
oude aan de nieuwe eigenaar moeten worden overgedragen. Hiervoor renden twee
keer per dag loopjongens door Manhattan. De effecten werden daarna per postkoets
of trein verder over het land gedistribueerd.

De kans op vertraging was groot. De beurs ging al om drie uur 's middags dicht.
Het telefoonverkeer kende nog veel haperingen. In 1900 waren in heel New York 75
duizend telefoontoestellen in gebruik, waarvan slechts enkele duizenden in het
financiele district.

Effectenhandel ; Economie ; Financien ; Financiele Markten

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              49 of 109 DOCUMENTS

                                 de Volkskrant

                                 August 2, 1999

Kinderen Irene krijgen op valreep adellijke titel

BYLINE: VAN ONZE VERSLAGGEVER

SECTION: Binnenland; Pg. 3

LENGTH: 613 words

DATELINE: AMSTERDAM


De vier kinderen van prinses Irene blijken in een laat stadium en met
opmerkelijk veel souplesse te zijn toegelaten tot de Nederlandse adelstand.
Zondag, op 1 augustus, liep een vijfjarige overgangsregeling af waarin
Nederlanders met een buitenlandse adellijke titel aanspraak konden maken op
inlijving bij de Nederlandse adel.

Na gisteren is nu definitief vastgelegd welke families volgens Nederlands recht
een adellijke titel mogen voeren en welke niet. Er is een jarenlange strijd aan
vooraf gegaan. Na veel traineren kwam in 1994 de Wet op de Adeldom tot stand. De
meest bestreden regel van deze nieuwe wet luidde dat overerving van een
adellijke titel via de vrouwelijke lijn werd uitgesloten.

Nu de overgangstermijn is afgesloten, kan worden vastgesteld dat Nederland
ongeveer tienduizend prinsen, graven, baronnen, ridders en jonkheren kent. Ze
zijn verdeeld over circa 350 families. Meer komen er niet bij, het kunnen (en
zullen) er slechts minder worden. Met de komst van de Wet op de Adeldom behoort
de mogelijkheid voor gewone burgers een adellijke titel te verwerven tot het
verleden.

De vier kinderen van prinses Irene en haar voormalige echtgenoot Carlos de
Bourbon de Parme hebben pas in 1996 de Nederlandse titel van prins en prinses
aangevraagd. Ze voerden reeds Spaanse, Franse en Italiaanse adellijke titels.
Bij de geboorte vasn elk kind had in een betrekkelijk eenvoudige procedure de
titel van prins respectievelijk prinses volgens Nederlands recht kunnen worden
aangevraagd. Het is niet bekend waarom dit destijds niet is gebeurd.

Evenmin is bekend waarom in 1996 opeens wel een prinselijke titel is
aangevraagd. Gefluisterd wordt dat koningin Beatrix hierop bij haar zuster heeft
aangedrongen, maar bevestiging van deze veronderstelling is niet te krijgen.

De late aanvraag, bij de Hoge Raad van Adel, van een titel voor Carlos (1970),
Jaime Bernardo en zijn tweelingzuster Margarita (1972) en Maria (1974) moest nu
gebeuren onder de voorwaarden van de overgangsregeling. Volgens het voormalig
CDA-Kamerlid mr. dr. V.A.M. Van der Burg zijn forse vraagtekens te plaatsen bij
de toekenning van de titel aan Irene's kinderen.

Het belangrijkste criterium voor inlijving is dat de reeds verworven
buitenlandse titel vergelijkbaar is met de beoogde Nederlandse titel. Van der
Burg: 'Daar kan je in het geval van de kinderen van prinses Irene voorzichtig
gezegd over twisten. Het Spaanse adelstatuut is een heel ander stelsel, dat is
absoluut niet goed vergelijkbaar met het Nederlandse. De Hoge Raad van Adel
heeft een zeer ruime interpretatie gegeven van de overgangsregeling.'

De kinderen van Irene zijn soepel toegelaten. Dat is ook opmerkelijk, omdat ze
tot de weinigen van buitenlandse adellijke komaf behoren die alsnog zijn
ingelijfd. De aanvragen van maar vijf families zijn gehonoreerd; veruit de
meeste zijn door de Hoge Raad van Adel negatief geadviseerd op dikwijls
onduidelijke gronden. Van der Burg: 'Er is sprake geweest van schimmig gedoe.
Dat heeft veel onrust gewekt.'

De kinderen De Bourbon de Parme mogen nu ook volgens Nederlands recht de titel
prins dan wel prinses voeren, met het predicaat van 'koninklijke hoogheid'. Ze
onderscheiden zich van de prinsenkinderen van prinses Margriet en Pieter van
Vollenhoven, die slechts het predicaat 'hoogheid' mogen voeren en die hun
prinselijke titel niet kunnen overdragen aan hun kinderen, ook niet in de
manlijke lijn.

Het oud-Kamerlid Van der Burg mag er graag op wijzen dat Nederland nu twee
koninklijke families kent. 'Een curiosum dat nog maar weinig mensen hebben
opgemerkt.'

Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              50 of 109 DOCUMENTS

                                 de Volkskrant

                                 July 27, 1999

Rabo berekent asielzoekers pin-geld

BYLINE: VAN ONZE VERSLAGGEEFSTER JUTKA HALBERSTADT

SECTION: Voorpagina; Pg. 1

LENGTH: 589 words

DATELINE: AMSTERDAM


De Rabobank brengt voor diensten aan asielzoekers kosten in rekening die aan
andere klanten niet worden doorberekend. Dat is vastgelegd in een contract
tussen de Rabobank en het Centraal orgaan Opvang Asielzoekers (COA) dat sinds
1996 van kracht is. Juristen zeggen dat hier sprake is van een 'ongelijke
behandeling', die bij wet verboden is.

De bewoners van asielzoekerscentra hebben een pinpas die alleen bij Rabobanken
kan worden gebruikt. Pinnen is gratis in de regio van de bank die de pas heeft
verstrekt. Maar als een asielzoeker buiten deze regio pint, brengt de bank hem
1,40 gulden in rekening. Daarnaast betaalt het COA de administratiekosten voor
de rekeningen van de asielzoekers.

De administratie- en pinkosten worden bij het COA en de individuele asielzoekers
in rekening gebracht, zo zijn het COA en de Rabobank overeengekomen. Volgens een
Rabo-woordvoerder is deze regeling nodig omdat asielzoekers als klant voor
banken niet 'kostendekkend' zijn.

'Ze hebben geen inkomsten. Meestal nemen ze niet meerdere diensten af en hebben
ze geen bedrag op hun betaalrekening staan waar de bank het betalingsverkeer mee
kan financieren. Asielzoekers hebben een onzekere, tijdelijke status en zijn
soms kort in Nederland.' Hij benadrukt dat de Rabobank 'niets verdient' aan het
contract met het COA.

De Utrechtse advocaat bestuursrecht P. Bogaers, die veel voor asielzoekers
werkt, vindt de overeenkomst tussen het COA en de Rabobank juridisch onjuist.
'Ik schat in dat dit niet kan. Asielzoekenden worden kennelijk aangemerkt als
anders . Het COA is een buitengewoon merkwaardige verbintenis aangegaan. Ze
betalen de Rabobank met gemeenschapsgeld. Hier wordt gediscrimineerd ten koste
van de samenleving.'

Het Landelijk bureau Rascismebestrijding spreekt van 'een duidelijk geval van
discriminatie'. Ook docent migratierecht T. Spijkerboer van de Katholieke
Universiteit Nijmegen zegt dat er sprake is van ongelijke behandeling door de
bank. 'Het frappeert mij dat de bank ervan uitgaat dat asielzoekers duurzame
paupers zijn. Ongeveer de helft wordt toegelaten en wordt een gewone Nederlander
met werk of een uitkering. '

De Rabobank vindt de commotie onbegrijpelijk. 'Het COA zat met een geweldig
probleem. Wij hebben dat probleem, waaraan niemand de vingers wilde branden,
helpen oplossen. Precies dat wordt ons nu aangerekend. '

Het COA betaalt een vast bedrag per rekening per jaar. Daar komen de pinkosten
bovenop. De 1,40 gulden die dit per keer kost, is het tarief dat banken, ook de
Rabobanken onderling, elkaar in rekening brengen om de kosten van het
gastgebruik van geldautomaten te dekken. Deze kosten worden tegen elkaar
weggestreept en niet doorberekend aan de klant. Behalve in dit geval.

Het COA beheert de bankrekeningen die op naam van de asielzoekers staan. Hierop
krijgen zij hun toelage gestort. Voor een volwassen asielzoeker is dit tachtig
gulden per week.

Op het ogenblik verblijven ongeveer dertigduizend asielzoekers in de centra.

Het contract met de Rabobank werd in 1996 afgesloten. Volgens het COA lukte het
niet bij een andere bank een gunstiger contract te krijgen. De Rabo-woordvoerder
benadrukt dat zijn bank wel bereid was met het COA in zee te gaan omdat de bank
'is opgericht om mensen vanuit een kansarme positie toegang te geven tot
financiele producten en diensten'.

Bank- en verzekeringswezen ; Discriminatie ; Asielzoekers ; Maatschappij ;
Bevolking ; Migratie ; Vluchtelingen ; Recht ; Criminaliteit ; Delicten ;
Economie ; Bedrijfstakken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              51 of 109 DOCUMENTS

                                 de Volkskrant

                                 July 27, 1999

SBS 6 kruipt opnieuw dicht tegen de mens aan

BYLINE: VAN ONZE VERSLAGGEVER

SECTION: Binnenland; Pg. 3

LENGTH: 627 words

DATELINE: AMSTERDAM


SBS 6 keert terug tot de basisformule: meer reality-tv, blauwe zwaailichten en
nieuws dat dicht bij de mensen staat. Het station staakt zijn vorig jaar
begonnen zoektocht naar een breder publiek, want die ging ten koste van het
eigen gezicht. Zusterzender Net 5 vermindert komend seizoen de dosis Brits
kostuumdrama vanwege de tegenvallende belangstelling.

De tv-zenders Net 5 en SBS 6 presenteerden maandag als eerste hun programma's
voor het nieuwe seizoen. Hun moederbedrijf, SBS Nederland, gaat vanaf september
meer geld uitgeven aan Nederlandstalig amusement en aan nieuws, om het
gezamenlijk marktaandeel van SBS 6 en Net 5 op te krikken van gemiddeld 13,5
procent naar 20 procent eind dit jaar. Ter vergelijking: RTL 4, 5 en Veronica,
de zenders van de Holland Media Groep (HMG), hebben samen een aandeel van 31,1
procent.

'We waren een beetje te ver van onze roots afgeraakt', licht de
programmadirecteur voor beide zenders, B. in 't Hout, zijn strategie voor komend
jaar toe. Vooral het dagelijkse nieuwsmagazine Goedenavond Nederland was volgens
hem een mislukte poging publiek bij RTL 4 weg te trekken. De Kosovo-oorlog noemt
In 't Hout een 'onverwachte tegenslag', omdat alle zenders zich collectief op
dit onderwerp stortten en er veel geld voor het verslaan van de oorlog nodig
was. 'Daardoor konden we nauwelijks een eigen gezicht ontwikkelen op
nieuwsgebied.'

Komend seizoen begint een avondje SBS 6 weer met talkshow-host Jerry Springer,
voortaan gevolgd door de reportageserie Door het Lint met 'feestvierende
medelanders op Ibiza en in Lloret de Mar', en daarna door Het Nieuws. Die
opvolger van het SBS Nieuws zal te zien zijn op Net 5 en SBS 6.

Bij SBS 6 zal het bulletin wat anders zijn, omdat er meer aandacht wordt besteed
aan sensationele verhalen. Het oude SBS Nieuws deed daar onvoldoende aan, meent
In 't Hout: 'De onderwerpkeuze was niet interessant voor de gewone man. Er komen
weer zwaailichten in, en daar schamen we ons niet voor.'

Het actualiteitenprogramma Morgen gebeurt het, dat een tv-versie van het Radio
1-programma Met het oog op morgen moest zijn, is in de nieuwe programmering van
Net 5 niet meer terug te vinden. Morgen gebeurt het-presentator Bernard
Hammelburg krijgt een nieuw programma, Oog in Oog, dat onderzoeksjournalistiek
brengt. Als onderwerpen worden 'het drama van anorexia' en 'het lot van de
Roemeense weeskinderen' genoemd.

Robert ten Brink moet SBS 6 op het vlak van amusement dichter bij de kijker
brengen. Hij krijgt een nieuwe show, Love Boat, die een kruising lijkt van Villa
Felderhof van de NCRV en het Veronica-programma Big Brother. Ten Brink gaat een
groep vrijgezellen begeleiden op een zeiltocht, waarbij het de bedoeling is dat
er romances ontstaan.

Eveneens op prime time: Wendy van Dijk op bezoek bij de internationale jetset,
en Hans Kraay jr. met een spelprogramma waarin Nederlanders en Belgen van een
brug moeten springen of hun hand in een terrarium vol vogelspinnen moeten
steken. Hart van Nederland blijft de ruggengraat van SBS 6 met gemiddeld 780
duizend kijkers.

Net 5, de kleinere zender die bedoeld is voor een hoger opgeleid publiek, legt
het komende seizoen minder de nadruk op Brits kostuumdrama. 'Dat trekt minder
kijkers dan gewenst', meent In 't Hout. 'Het is een schande, maar het is waar.'
De zender trekt meer geld uit voor Nederlandse programma's, waaronder een
dertiendelig docudrama over het Catharina Ziekenhuis in Eindhoven en
Maarten&Rijk, een wekelijks praatprogramma van Rijk de Gooyer en Maarten
Spanjer.

Net 5 moet leuker en 'spraakmakender' worden. Het marktaandeel van 3 procent
moet verdubbelen, waarbij de kijkers voornamelijk van de publieke omroep moeten
komen.

Televisie ; Commerciele zenders ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              52 of 109 DOCUMENTS

                                 de Volkskrant

                                 July 20, 1999

'Prins' van Amerika zit op een eilandje

BYLINE: MARJON BOLWIJN

SECTION: Forum; Pg. 9

LENGTH: 697 words


De redactie van Time durfde snel de hoop op te geven; het hele weekeinde moet
zij hebben gewerkt aan het herdenkingsnummer over 'de prins van Amerika', John
Kennedy jr. Veel foto's vooral van de man die er onder leed mooi en 'de zoon
van' te zijn, en zich daarom het liefst ophield onder 'gewone' mensen of in
dunbevolkte uithoeken van het land.

Time treurt over het feit dat de 'minst roekeloze' telg uit een roekeloze
familie door een mogelijk overmoedige actie aan zijn einde is gekomen.

'Had hij moeten gaan vliegen?' is de vraag die het blad vervolgens in vette
letters stelt. Het antwoord is een voorzichtig nee. Met een Saratoga had de
onervaren piloot niet het eenvoudigst te besturen vliegtuig uitgekozen. De
weersomstandigheden waren verre van ideaal - er hing een zware nevel langs de
oostkust als gevolg van een hittegolf.

John Kennedy vloog bovendien in het donker en hij koos ook nog de moeilijkste
van de twee routes naar Martha's Vineyard. Hij lijkt te veel risico's te hebben
genomen, analyseert Time, om tegelijk te erkennen dat een uitvoerige discussie
hierover nu niet op zijn plaats is.

Het blad houdt er rekening mee dat John Kennedy met vrouw en schoonzus op een
onbewoond eiland zit, stiekem genietend van 'het grapje' dat hij met de wereld
uithaalt. Tot nu toe wist de 'Master of Disaster' immers altijd aan het noodlot
te ontkomen en hij hield wel van de spot drijven met zijn beroemdheid.

Newsweek had een rustig weekeinde. De newsy cover van Time (Kennedy jr.)
concurreert met de minnares van wijlen Kennedy sr. (Marilyn Monroe). Monroe,
omdat Newsweek alvast begint met een (saai) millennium-overzicht, beperkt tot de
Sterren van de Eeuw.

Zwaardere kost in The Economist. Die constateert dat de val van het communisme
weliswaar heeft geleid tot meer democratisch geregeerde landen, maar dat de
'oudere' democratieen sindsdien in een identiteitscrisis verzeild zijn geraakt.
Het Westen slooft zich erg uit in de bekering van naties tot de democratie en de
realisering ervan. Maar zelf kampt het intussen met een steeds groter gebrek aan
vertrouwen van de kiezers in politici en overheidsinstanties als justitie en
politie, en weinig animo voor de stembus.

Nederland, zo blijkt uit Amerikaans onderzoek, is het enige westerse land waar
het vertrouwen in politici toeneemt. In de VS dacht in de jaren zestig nog
tweederde van de bevolking dat het politici iets uitmaakt wat 'de gewone man'
vindt, nu denkt eenzelfde percentage het tegendeel. Italianen hebben het
helemaal gehad met hun politieke vertegenwoordigers; 84 procent wantrouwt hen.

Falen of succes van het democratische systeem mag niet alleen getoetst worden
aan de hand van het vertrouwen van burgers in politici, vindt The Economist. De
klagende burger kan juist ook het bewijs zijn van het succes ervan; dankzij een
hoog onderwijspeil, de vrije pers (waarin blunders van politici breed worden
uitgemeten) en de hoge verwachtingen die een democratie schept over inspraak en
beleid, zijn burgers alert en kritisch geworden. En ondanks alles, vindt nog
steeds driekwart van de bevolking in het Westen de democratie de beste
staatsvorm, zelfs in brekebeen Italie.

Om het vertrouwen te herstellen, zo suggereert The Economist, zouden regeringen
misschien kleiner moeten worden, minder grote beloftes moeten doen, instanties
als de rechterlijke macht meer invloed moeten geven, en de burgers middels
referenda directer bij de besluitvorming betrekken.

Der Spiegel beschrijft hoe veiligheid een obsessie kan worden. In de Duitse
rijkeluisplaats Bonnogstedt - waar een op de twee huishoudens de laatste jaren
is geplaagd door inbraken - gaat de actie 'attentie buurtpreventie' een stap
verder dan in Nederland. Iedere vreemdeling die de gemeentegrond waagt te
betreden wordt door drie bewoners, 'gewapend' met een hond, gevraagd wat hij of
zij komt doen. Is het antwoord onbevredigend, dan wordt onmiddellijk de politie
gewaarschuwd.

Bij alle toegangswegen staat het bord 'Hier waakt het oog van de buren'. De
maanden dat het systeem werkt is er volgens Der Spiegel geen inbraak meer
gepleegd. En het is er een stuk stiller.

Tijdschriften ; Media ; Pers

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              53 of 109 DOCUMENTS

                                 de Volkskrant

                                 July 20, 1999

Kennedy's leven graag gevaarlijk

BYLINE: DECCA AITKENHEAD

SECTION: Forum; Pg. 9

LENGTH: 1075 words


Ook veel intelligente mensen geloven dat de Kennedy's het slachtoffer zijn van
een vloek. Decca Aitkenhead vindt het echter onzin om op grond van een reeks
begrijpelijke incidenten zo'n middeleeuwse notie te omhelzen. Met 87 procent van
de familie gaat het trouwens goed.

ALS mensen zich kunnen herinneren waar ze waren toen ze hoorden dat president
Kennedy was vermoord, heeft dat alles te maken de schok die het nieuws toen
teweeg bracht. Het nieuws dat zijn zoon nu ook dood is, wordt daarentegen
aanvaard als ging het om een te verwachten afloop. Geheel volgens de eisen van
het script van een soap opera wordt de verdwijning van JFK junior, niet alleen
in de VS, maar in de hele wereld, behandeld als een onvermijdelijk hoofdstuk in
wat de Vloek van de Kennedy's wordt genoemd.

John F. Kennedy stierf overduidelijk niet ten gevolge van een vliegtuigongeluk.
Hij werd het slachtoffer van een vloek.

'De vloek van de Kennedy's slaat weer toe' kopte een van de Britse zondagsbladen
en er was geen krant die de verleiding kon weerstaan soortgelijke koppen te
maken. In Italie luidden de koppen 'De vloek doodt weer een Kennedy' en 'De
koninklijke en vervloekte dynastie' en in Belgie 'De vloek treft de Kennedy's
opnieuw'. In Londen had de Daily Mirror genoeg aan 'Vervloekt'.

Om het bestaan van een dodelijke vloek te bewijzen, wordt een opeenvolging van
tragedies geschetst. Op de A-lijst staan de moord op president JFK en
presidentskandidaat Bobby, en het schandelijke auto-ongeluk van Edward bij
Chappaquiddick deed de senator de vraag stellen, 'hangt er een vloek boven
ons?'.

De B-lijst is langer, minder makkelijk te herinneren, en begint met de dood van
JFK's oudste broer die omkwam bij een bombardementsmissie tijdens WO II en de
dood van zijn zuster bij een vliegtuigongeluk vier jaar later.

Daarna moet een stamboom worden geraadpleegd om te achterhalen wie door een
overdosis drugs, een ski-ongeluk is overleden of in de juridische problemen kwam
door een beschuldiging wegens verkrachting, behandeling wegens gebruik van
cocaine of alcoholmisbruik.

Op het eerste gezicht lijkt er sprake van een hoop tragedies. Maar om hieruit nu
het bestaan van een vloek te destilleren, is een uiterst boude conclusie. Er
moet worden opgemerkt dat 87 procent van van de Kennedy's die van Joseph en Rose
afstammen nog in leven zijn en dat de kansen op een tragedie nu eenmaal groter
zijn dan in een gemiddelde familie. Sterker nog, de precieze doodsoorzaken van
de Kennedy's zijn niet zo mysterieus dat van een vloek moet worden uitgegaan om
ze te verklaren.

Een Amerikaanse president in een open auto in een land vol vuurwapens is geen
ver gezocht doel voor een moordaanslag. En als je per prive-vliegtuig reist is
de kans op een ongeluk vele malen groter dan wanneer je je met een lijnvliegtuig
laat vervoeren. En als je net hebt leren vliegen is het risico nog groter.

Het ski-ongeval van Michael Kennedy werd destijds omschreven als een
'griezel'-ongeluk, maar er is niets griezeligs aan het krijgen van een ongeluk
op de besneeuwde hellingen bij Aspen. En het is al helemaal niet gek dat er
doden vallen bij een bombardementsvlucht of dat in de jaren veertig een
vliegtuig neerstortte.

Zoals moordaanslagen horen bij de professionele risico's van de politieke elite,
horen ongelukken met prive-vliegtuigen en op de skipiste bij de risico's van de
rijken. Cocaine, drank en bepaalde seksuele escapades maken deel uit van het
moderne leven en maar weinig betrekkelijk gefortuneerde gezinnen weten aan een
of meer van deze verschijnselen te ontsnappen.

Waarom zijn we dan toch zo gehecht aan het idee dat er sprake is van een vloek?
Henry Kissinger ziet het zo: 'Het lijkt erop dat de goden de Kennedy's willen
straffen voor het nemen van risico's', en Richard Reeves, de geschiedschrijver
van de Kennedy's zegt dat hoewel hij niet geloofde dat de goden degenen straffen
die zij eerst alles gaven, nu overtuigd is van het bestaan van een vloek.

De vloek is een eeuwenoud concept en wordt altijd in verband gebracht met de
rijken en machtigen. In de verbeelding van het gewone volk wordt de Britse
aristocratie met allerlei kleurrijke en sinistere vloeken in verband gebracht,
waarnaar meestal met een soort prettige opwinding en ontzag wordt verwezen.

Je kunt veilig stellen dat mocht een nieuwe tragedie het gezin van prinses Diana
treffen, de naam Spencer in verband zal worden gebracht met een dodelijke vloek.
Als prins Harry om zou komen bij een visongeluk, zal het niet meer dan enkele
minuten duren voordat er concensus bestaat dat zijn dood te maken heeft met het
auto-ongeluk in Parijs.

De oppervlakkige verklaring hiervoor is dat wij eenvoudige stervelingen die niet
door geboorte gezegend zijn met rijkdom en voorrechten, er bevrediging in
scheppen als zij hun verdiende loon krijgen en daaruit een vorm van
genoegdoening putten. Dit verschijnsel lijkt zich ook voor te doen in onze
houding ten opzicht van de recente Kennedy-tragedie.

Er bestaat een algemeen vermoeden dat de Camelot-dynastie, die meer goddelijk
dan menselijk was geworden, en zich te dicht bij de zon had gewaagd, de wraak
van God over zich heeft afgeroepen. Dit vermoeden wordt nog onderbouwd door het
vermoeden dat de rijkdom van de Kennedy's werd verkregen door de handel in
alchol tijdens de Drooglegging en dat de zonde van de vader voor eeuwig op het
nageslacht zal overgaan.

Het mag buitengewoon worden genoemd dat intelligente mensen tegen het einde van
de 20ste eeuw nog in zulke flauwekul geloven. Overigens niet alleen omdat het
zo'n belachelijke theorie is. Het geloof in een dynastieke vloek lijkt voort te
komen uit een geruststellende, rotsvaste, zij het wrede, uiting van burgerlijke
afkeuring - een geloof dat geprivilegeerde families niet beter zijn dan wij en
moeten boeten voor hun uitzonderlijke voorspoed. Maar het kan ook anders worden
uitgelegd.

Een dynastieke vloek moet ook bewijzen dat niets toevallig is. Als de tragedie
van de Kennedy's deel uitmaakt van een natuurlijke orde, dan zijn hun aanspraken
op macht en geld een bovennatuurlijk gegeven. Elk woord dat wordt geuit of
geschreven over de 'vloek' op de dynastie bevestigt het geloof dat de familie op
goddelijke wijze is bevolen anders te zijn dan wij - net als aristocraten werden
geacht anders te zijn dan de boeren.

Decca Aitkenhead is columniste van de The Guardian.

Luchtvaartongevallen ; Rampen en Ongevallen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              54 of 109 DOCUMENTS

                                 de Volkskrant

                                 July 17, 1999

Amsterdams pretpakket

BYLINE: DOOR WILCO DEKKER

SECTION: Economie katern; Pg. 45

LENGTH: 1113 words


UPC heeft nog nooit een cent verdiend, maar geeft miljarden uit. Het grootste
kabelbolwerk van Nederland en Europa poogt de wereld te veranderen, te beginnen
met Amsterdam. Met een triple play van interactieve tv, Internet en telefonie.
Lang leve het digitale toverkastje.

'H I, JOHN.' Mark Schneider, de Amerikaanse baas van United Pan-Europe
Communications (UPC), draait in zijn Londense kantoor aan het kleine cameraatje
met ingebouwd microfoontje bovenop zijn pc. UPC's tweede man, John Riordan,
verschijnt op het scherm vanuit het Amsterdamse hoofdkantoor nabij het Olympisch
Stadion. Riordan laat na de beleefdheden weten het druk te hebben, waarop de
verbinding wordt verbroken. 'See you, Mark, take care.'

'Mooi, he,' zegt Schneider. 'Zo'n cameraatje kunnen de consumenten volgend jaar
ook thuis hebben. Het kost maar zestig, zeventig gulden. Kun je je moeder op je
tv zien als je haar tijdens haar vakantie in Parijs belt. Het gaat nu nog een
beetje traag, maar over drie jaar is het tv-kwaliteit.'

Tot voor kort had niemand gehoord van UPC, maar dat is snel aan het veranderen.
Sinds de beursgang begin dit jaar in Amsterdam en op de Amerikaanse Nasdaq koopt
het grootste kabeltelevisiebedrijf van Nederland en Europa het ene na het andere
kabelbedrijf op. Voor 4,2 miljard gulden, terwijl UPC alleen maar verlies lijdt:
140 miljoen gulden in het eerste kwartaal, ongeveer evenveel als de omzet.

Maar bij beleggers kan de kooplustige kabelaar niet stuk. Ze geloven dat UPC op
termijn (veel) geld gaat verdienen met zijn triple play: het aanbieden via zijn
voor vele miljoenen guldens opgeknapte kabelnetten van een combinatie van
interactieve (betaal-)televisie, Internet en telefonie. De beurskoers van het
bedrijf is in een half jaar ruim verdubbeld: UPC is nu ruim 19 miljard gulden
waard. Het tot voor kort totaal onbekende en het ook de komende twee jaar nog
zwaar verlieslijdende UPC is kandidaat voor de eredivisie van de beurs, de AEX.

Van UPC's gat in de hand liggen de beleggers niet wakker. Integendeel. 'Als wij
nu winst zouden maken, doen we het volgens de beleggers niet goed. Dan weten we
blijkbaar niet hoe we ons geld moeten gebruiken', legt Schneider uit. UPC's
territoriumdrift is begrijpelijk: met nog meer kabelnetten worden de
investeringen gespreid en komen er meer klanten bij voor nieuwe diensten als
Internetten, bellen en betaalkanalen.

Zo'n multimediaparadijs is wel vaker voorspeld, maar Schneider weet zeker dat
het volgend jaar echt gaat gebeuren. 'Volgend jaar wordt echt huge, voor ons en
voor onze klanten. En Amsterdam en Holland lopen voorop.'

'Het Amsterdamse model' noemt UPC zijn strijdplan intern. Na het akkoord met de
gemeente worden volgend jaar op grote schaal digitale kastjes voor op de tv (set
top boxes) verspreid in de Amsterdamse huiskamers. Staan die kastjes er eind
volgend jaar eenmaal massaal, voor drie gulden per maand, dan kan UPC zijn
lucratieve diensten gaan aanbieden. Na Amsterdam en omstreken volgen de
UPC-netten in de rest van Nederland en Europa.

'Dat kastje gaat de manier waarop tv wordt gebruikt totaal veranderen',
voorspelt Schneider. 'Films op aanvraag, waarbij je de film desgewenst zelf een
ander einde kunt geven. Even het Journaal opvragen dat je gemist hebt omdat je
boodschappen aan het doen was. Muziek horen, bekijken en kopen. Hele
bibliotheken aan informatie opvragen. En allemaal tegen kosten die Jan Modaal
kan betalen. Telefonie en Internet worden de komende tijd immers alleen maar
goedkoper.'

Mensen die nu al bellen en Internetten met UPC-dochter A2000 zullen Schneiders
verhaal sceptisch aanhoren. Geregeld zijn er klachten, zoals vorige week toen
het versturen van een e-mail langdurig onmogelijk was. 'A2000 heeft het niet
goed gedaan', erkent Schneider. Maar de UPC-baas belooft beterschap nu de andere
eigenaar, het Amerikaanse MediaOne, voor driekwart miljard gulden is uitgekocht.
'A2000 zat tussen twee eigenaren in die wat anders wilden; en dan gebeurt er
vaak niks. Maar in het najaar zul je een verbetering zien. Als de telefoon gaat
moet die opgenomen worden en als mensen een monteur willen, moeten ze die
krijgen.'

Goede dienstverlening en een leuk aanbod zijn essentieel, want de concurrentie
zit niet stil: KPN Telecom met zijn Snelnet via de telefoonlijn en digitale tv
via de ether, waarvoor na de zomer frequenties worden geveild. UPC werkt onder
meer aan acht eigen tv-kanalen, waaronder het lifestylekanaal Expo, het
'vrouwenkanaal' Club met info over tuinieren en koken en Avanti, over lucht- en
ruimtevaart. Samen met de nieuwe partner SBS wil UPC ook de rechten kopen van de
KPN-Telecompetitie. 'Dan kunt u het voetballen weer zien', zegt Schneider. 'Want
nu moet je Canal + nemen. Als wij het krijgen, kun je de grote wedstrijden zien
bij SBS en bij ons de wedstrijden van je favoriete club bestellen.'

Met dit soort nieuwe diensten moet UPC de geinvesteerde miljarden
terugverdienen. Tot nu toe moet het bedrijf het doen met het geld dat
kabelabonnees maandelijks overmaken voor hun rtv-aanbod: in Nederland krap twee
tientjes. Ruim 90 procent van de inkomsten van UPC komt nu nog uit die
traditionele kabelgelden. Schneider: 'Maar in Amsterdam komt na achttien maanden
al 40 procent uit nieuwe diensten. Over vijf jaar zijn de kabelinkomsten voor
UPC nog 20 procent.'

Maar het is de vraag of de kabelklant wel zit te wachten op dat multimediale
fraais; en er extra voor wil betalen. Schneider denkt dat de Nederlanders zo'n
veertig tot zestig gulden per maand over hebben voor UPC's pretpakket.
'Gemiddeld dan. De een zal net als nu twee tientjes uitgeven, de ander honderd
of tweehonderd gulden. We geloven dat onze diensten zo aantrekkelijk zijn dat ze
ook gebruikt gaan worden. Als ze maar redelijk geprijsd zijn. En er is vrije
keuze, he. We vragen geen hogere tarieven. Mensen betalen alleen voor wat ze
zelf kiezen.'

UPC is nog lang niet klaar met kopen. De kabelnetten in zowel Nederland als
Europa zijn nog zeer versnipperd. 'We zouden het heel graag wat minder
gefragmenteerd zien', zegt Schneider gretig. 'Maar het moet wel een goed aanbod
zijn: alleen disciplined prices. Als het te duur is, hoeft het niet. Het leuke
van glasvezelkabels is namelijk dat afstand er niet meer toe doet. Die kabel
weet niet of hij in Wenen of Amsterdam is, hij weet alleen dat hij iets vervoert
met zulke ongelooflijke snelheden dat je als het ware op twee plekken tegelijk
bent. Dat zie je ook in de tarieven. Het zal straks weinig meer uitmaken of je
je buurman belt of een vent in New York.'

FOTO MARCEL MOLLE - DE VOLKSKRANT

Mark L. Schneider

Kabelexploitatie ; Infrastructuur ; Telecommunicatie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              55 of 109 DOCUMENTS

                                 de Volkskrant

                                 July 10, 1999

Hier! Eet! Special from Bandung!

BYLINE: DOOR WIECHER HULST

SECTION: Traject; Pg. 5

LENGTH: 1260 words


Van Bogor naar Sukabumi (op Java) loopt een armentrein. Een kaartje voor de
vijftig kilometer kost 21 cent. Die prijs biedt twee uur lang vrij uitzicht op
het fraaie berglandschap van Gedeh-Pangrango en op het Soendase volksleven. Het
vierde deel van een serietje over koloniale treinen op Sumatra en Java, die nog
steeds in gebruik zijn.

AAN het Medan Merdeka, het Vrijheidsplein, in Jakarta ligt het drukste
treinstation van heel Indonesie. Bijna vierentwintig uur per dag kolken de
reizigers er bij tienduizenden tegelijk doorheen. Hier had ooit de
Nederlandsch-Indische Spoorweg Maatschappij haar Halte Weltevreden NIS. Nadat de
Staatsspoorwegen (SS) in 1913 de spoorlijn Batavia-Buitenzorg van de NIS hadden
overgenomen, noemden zij het station Koningsplein. Tegenwoordig heet het
Setasiun Gambir. Zo noemde de bevolking het trouwens altijd al.

Al voor de Japanse bezetting waren er plannen om binnen de gestaag uitdijende
agglomeratie Batavia de doorgaande spoorbaan naar het zuiden op een viaduct te
leggen, zodat het ras aanzwellende stadsverkeer er onderdoor kon. Vanwege
allerlei politieke en budgettaire beslommeringen duurde het tot eind jaren
tachtig voordat dit eindelijk gebeurde. Voor die operatie moest ook station
Gambir de hoogte in. Het is in 1990 vervangen door een gebouw in
Javaans-historische stijl, geheel uitgevoerd in zachtgele steen.

Met een roltrap bereik ik het zesde perron, waar de Pakuan Utama Expres naar
Bogor zal vertrekken. De Pakuan Utama is bestemd voor kapitaalkrachtigen, want
hij heeft alleen Kelas Eksekutif met airco en Kelas Bisnis met ventilatoren. Het
gewone volk reist in haveloze Kereta Bumel, boemeltreinen, die onderweg
tientallen stationnetjes aandoen en alleen Kelas Ekonomi hebben.

De Pakuan Utama stopt onderweg alleen in Depok. Mijn rijtuig is op vijf
passagiers na leeg. Ik praat met pak Ahmadi, een handelaar in elektronica, die
informeert wat ik in Bogor ga doen. Niks, zeg ik, ik wil per trein verder naar
Sukabumi en dan naar Bandung. Hoogst verbaasd zegt hij: 'Maar dan had u toch
beter van Gambir rechtstreeks naar Bandung kunnen reizen? Via Cikampek is het
maar drie uur.'

Hij heeft gelijk, maar om snelheid is het me niet te doen. Ik wil de oudste
spoorlijn van Jakarta naar Bandung bereizen, die ooit bedoeld was als onderdeel
van de verbinding met Yogyakarta en Surabaya. In 1873 was het eerste deel naar
Buitenzorg klaar, en in 1884 de aansluitende lijn via Sukabumi en Tjiandjoer
(Cianjur) naar Bandung. Maar het is nooit de doorgaande west-oost-verbinding
geworden, die de ontwerpers voor ogen stond.

Dat komt onder meer doordat de lijn Batavia-Buitenzorg van de NIS was, en de
aansluiting naar Bandung van de SS. En die twee 'tjotjokten niet', zoals dat in
het oude Indie (en ook nu nog) heette: ze konden het nooit eens worden over een
goede aansluiting van hun diensten. Toen de SS de lijn naar Buitenzorg
overnamen, was inmiddels de veel kortere spoorlijn naar Bandung 'om de noord' al
zeven jaar klaar. Tegenwoordig is die nog steeds de hoofdverbinding met Bandung.

De route 'om de zuid' via Sukabumi was en is het domein van de Kereta Bumel. Die
route loopt vanaf Bogor meer dan honderd kilometer dwars door het schitterende
berglandschap van Priangan (Parahyangan), oud-Soendaas voor Verblijf der Goden.
De Nederlanders noemden dit gebied de Preanger.

Om negen uur, precies vijftig minuten na vertrek, zijn we in Bogor.
Hoofdschuddend over mijn onbezonnenheid neemt pak Ahmadi afscheid van me. Meteen
blijkt zijn gelijk: NIS en SS mogen dan al 86 jaar onderdeel zijn van een firma,
hun diensten sluiten nog steeds niet op elkaar aan. De eerste trein naar
Sukabumi is al om zeven uur 's ochtends vertrokken, en de volgende gaat pas
vanmiddag om een uur. Ik heb vier uur over, die ik aangenaam luierend doorbreng
in de nabijgelegen Kebun Raya, voorheen 's Lands Plantentuin en een van de
mooiste hortussen ter wereld.

VERKWIKT door de tropische natuur keer ik tegen enen terug in het fraaie
neoclassicistische stationnetje van Bogor. Maar de trein naar Sukabumi is er nog
niet. Pas om twee uur meert hij denderend af langs het tweede perron. Maar
helaas, hij blijkt volgepakt met mensen die alvast tussen remise en station zijn
ingestapt. Die kunnen tenminste zitten. Wij niet.

Dit is een Kereta Orang Miskin, een armentrein. Het kaartje voor de vijftig
kilometer van Bogor naar Sukabumi kost maar zevenhonderd rupiah (21 cent), een
heel verschil met de zesduizend rupiah die ik voor de luchtgekoelde 55 kilometer
van Jakarta naar Bogor moest neertellen. Maar voor die 21 cent heb ik wel twee
uur lang een vrij uitzicht op het verpletterend mooie berglandschap van het
vulkaanmassief Gedeh-Pangrango. En op mijn medepassagiers.

Blinde zangers, mismaakte bedelaars, bebaarde vrome moslims, fel opgemaakte
'stoute meisjes', giechelende scholieren met smetteloos witte sluiers,
kettingrokende oude mannen met verkreukelde landmansgezichten, jonge boeven met
hoofdbanden en tatoeages, 'es! es!' roepende verkopers van ijsgekoelde
drinkwaren, het hele Soendase volksleven trekt aan me voorbij, of liever met me
mee. De reis duurt twee uur, maar de tijd vliegt.

Om vier uur 's middags ben ik in Sukabumi. Meteen informeer ik bij de
stationschef naar mijn aansluitmogelijkheden. Het verbaast me nauwelijks meer,
dat de laatste trein naar Bandung al anderhalf jaar geleden is vertrokken. 'De
tunnel bij Lampegan is ingestort, pak. Kan nog wel eventjes duren voor die
hersteld is. Krismon!' Krismon staat voor Krisis Moneter, en die krijgt
tegenwoordig overal de schuld van.

Pas vanaf Cianjur kan ik met de trein verder reizen, zegt de chef. Dus daar zal
ik met de bus naar toe moeten. Alleen, dat is nou jammer, de volgende trein uit
Cianjur gaat pas om half zes 's avonds en die is dan om elf over zeven in
Bandung. 'Als alles volgens plan verloopt, ja?' De stationschef lacht
samenzweerderig.

Ik begrijp het al. Zin om verder te reizen heb ik eigenlijk al niet meer.
Morgenmiddag maar. Dan is er een rechtstreekse trein Cianjur-Bandung om zes over
half drie 's middags, en die moet volgens de dienstregeling om twintig over vier
in Bandung aankomen. Zelfs bij vier uur vertraging kan ik dan nog met de late
Parahyangan Ekspres om de noord naar Jakarta terug.

De nacht breng ik door in een hotel ten noorden van Sukabumi, en de volgende dag
heb ik al een urenlange wandeling door de wonderschone theeplantages op de
zuidhelling van de Gedeh achter de rug, wanneer ik per snelle bus het station
van Cianjur bereik. Een armentrein brengt me voor opnieuw zevenhonderd rupiah
naar Bandung, waar ik zelfs nog voor half zes arriveer, ruim op tijd om de
Parahyangan Ekspres van vijf over zes naar Gambir te pakken, a raison van 32
duizend rupiah (f 9,60).

De Parahyangan heeft uitsluitend Kelas Eksekutif-A. Aan de overkant van het
gangpad zitten twee jonge meisjes van het genre OKB, zoals dat in Indonesie
heet: Orang Kaya Baru oftewel Nieuwe Rijken. Ze dragen de laatste westerse mode
en doorspekken hun conversatie met woorden als 'mad!', 'you know', 'endless' en
'cruel!' Maar ze zijn wel zo Indonesisch dat ze me voor aankomst op Gambir
hebben volgestopt met in Bandung gekochte lekkernijen. 'Hier! Eet! Special from
Bandung. Far out!'

Wanneer de Goden-Expres om tien over negen in Gambir terug is, ben ik verzadigd
in slaap gevallen.

In de trein van Bogor naar Sukabumi. FOTO'S WIECHER HULST

Kelas Eksekutif in de Parahyangan Ekspres.

Station Cianjur.

Recreatie en vrijetijdsbesteding ; Spoorwegen ; Verkeer en Vervoer

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              56 of 109 DOCUMENTS

                                 de Volkskrant

                                  July 7, 1999

Brownie

BYLINE: JOHAN DE VOS

SECTION: Dag in Dag uit; Pg. 21

LENGTH: 648 words


De afdruk werd niet goed gespoeld, er hangt een bruine wolk boven en door het
gezicht van de man. Het is niet te zien in de krant, maar dit beeld is gedoemd
om snel te verbleken en te verdwijnen. Als we het nog willen zien moeten we nu
kijken. Over twintig jaar zal het al te laat zijn.

De draden die door het beeld lopen zijn niet recht, ze vertonen goedkope
plooitjes. Ze zijn de lage stroomvoorziening voor het gewone volk. Links in
beeld is er een fragiele televisieantenne. De moderne techniek is hier nog vers
en naar mensenmaat, maar de zon is er volop, het hemd van de man staat open en
hij lacht breed. Dit zijn - zeer zeker - de zotte jaren vijftig.

'Dit is zonder twijfel mijn mooiste foto. Hij is ruim 40 jaren oud. In feite ben
ik het niet, die hier gefotografeerd wordt maar mijn pas verworven bezit: mijn
tweedehands camera. Jong getrouwd en een kind, geen geld dus voor fratsen. Met
dubbeltjes en kwartjes uitgespaard, geen koffie drinken in de kantine
bijvoorbeeld. Hoewel ik nu weet dat deze Brownie in feite een gewone box was,
had toen dit toestel de uitstraling van een heuse camera. Ik verzamel camera's
en heb er veel, maar de mooiste blijft deze op mijn mooiste foto. H. Verheul -
Aalten.'

De Brownie heeft twee ogen, een groot en een klein. Deze ogen staan boven
elkaar. Bovenaan is er het grote en onderaan het kleine. Het grote oog geeft via
de scheve spiegel een beeld bovenaan het toestel, het onderste oog is het
objectief dat de foto maakt. Om het beeld boven op het toestel beter te kunnen
zien is er daar een soort opklapbaar schermpje. Het houdt het zijdelingse licht
tegen. De fotograaf houdt het toestel voor de buik, hij beziet van daaruit hoe
het beeld zal zijn en drukt dan op het vriendelijke knopje rechtsonder en maakt
zo de foto. In de jaren vijftig en zestig werden de meeste foto's gemaakt vanuit
het standpunt van de maag, pas later werden er meer toestellen verkocht die men
voor het oog moest houden. Op die manier steeg het collectieve standpunt van de
fotograaf.

Er werden al vaker hooggeleerde essays geschreven over de daad van het
fotograferen. Inderdaad, vooral bij mannen blijkt niet alleen de foto belangrijk
te zijn, maar zeker, en meer nog, het fotograferen zelf. Het is nemen. Met een
fototoestel kan men iets grijpen. Het bevredigt een zekere bezitsdrang. Het
geeft macht. Om de daad allure te geven is er enig ceremonieel nodig en zeker
ook het belangrijke accessoire: het fototoestel. Het ceremonieel bestaat uit de
passende houding. Doen alsof het gewoon is. Het is niet toevallig dat er zoveel
toestellen verkocht worden met tamelijk zware (maar ook dure en relatief
nutteloze) zoom-objectieven. Ze lijken schietensklaar. In de jaren vijftig was
er een opkomende belangstelling voor een meer gesofisticeerde techniek, en
daarom waren deze blitse Brownies met hun design-achtig uitzicht in trek.

We lezen het woordje Brownie in spiegelbeeld. Het staat in een scheef
handschriftachtig lettertype boven het bovenste objectief. De man heeft zichzelf
dus in de spiegel gefotografeerd. We zien de gesperde vingers van zijn
rechterhand en de beschermende houding van zijn linker. En er is de kleine
beweging van zijn wijsvinger. Deze minuscule geste veroorzaakt de foto. Dat is
pas grote techniek: een kleine beweging met een groots effect.

Onderaan is de foto bezoedeld en is een witte veeg licht binnengeschoven bij het
oprollen van de film. De techniek was niet feilloos. Maar de man is trots, hij
pronkt met zijn toestel. En over zijn wang en hemd zien we de schaduw van de
elektrische draden. De wereld is voorlopig van hem.

Dit is aflevering 79 van een serie. Inzendingen naar: de Volkskrant, Dag in Dag
uit/Allermooiste foto, postbus 1002, 1000 BA Amsterdam. Vermeld uw naam en adres
op de achterzijde van de foto wanneer u prijs stelt op terugzending.

Fotografie ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              57 of 109 DOCUMENTS

                                 de Volkskrant

                                  July 2, 1999

Het belang van de beurs

BYLINE: ESTHER HANSEN LOVE

SECTION: Economie; Pg. 13

LENGTH: 703 words


HET is nou niet zo dat de beurs opeens compleet overbodig blijkt te zijn of dat
de economie bepaald niet zonder zou kunnen, het onderzoek van Bert Scholtens
levert een genuanceerdere eye opener: het stelt allemaal gewoon niet zo heel
veel voor.

Is beleggen net verheven tot nationale volkssport en hebben talloze voorheen
gewone burgers hun fortuin ingezet op aandelen Aegon of put-opties Baan Company,
komt er een econoom van de Rijksuniversiteit Groningen met een studie over Het
belang van de beurs.

Bij zijn onderzoek naar de structuur van financiele systemen werd Scholtens
nieuwsgierig naar de rol van institutionele beleggers. 'Er wordt vaak gezegd dat
die zo'n grote invloed hebben', legt hij uit. Dat wilde hij afzetten tegen het
belang van aandelenfinancieringen voor de economie.

'Er bleek een lage correlatie te zijn tussen investeringen van bedrijven en
veranderingen in aandelenemissies', zegt de Groningse onderzoeker. 'Veel
emissies in de jaren tachtig en negentig waren niet bedoeld voor
uitbreidingsinvesteringen maar voor privatiseringen en fusies en overnames.'

Bedrijven betalen de investeringen in nieuwe machines, fabrieken, onderzoek en
opleidingen gewoon uit hun eigen zak. Daar hebben ze de kapitaalmarkt nauwelijks
voor nodig. In feite gebruiken sommige ondernemingen de beurs vooral om er hun
overtollige geld te kunnen lozen.

Bedrijven die zich bij de lage rente en bij gebrek aan goede ideeen voor
investeringsmogelijkheden geen raad weten met hun geld, geven dat liever terug
aan de aandeelhouders door stukken terug te kopen.

Waarvoor de beurs dan wel dient, wordt nu weer duidelijk bij de emissie van
Getronics en de privatisering van PinkRoccade, het automatiseringsbedrijf van de
overheid. Getronics heeft geld nodig om de overname van het veel grotere Wang te
betalen en PinkRoccade wordt geprivatiseerd.

'Van PinkRoccade wordt heel veel verwacht, maar wat er feitelijk gebeurt is dat
er aandelen van de ene naar de andere eigenaar gaan', zegt Scholtens sceptisch.
Dat een beursgang goed zou zijn voor de kwaliteit van het management -
bijvoorbeeld omdat beleggers op de beurs slechte prestaties veel gewetenlozer
afstraffen dan een aandeelhouder zoals de overheid - is volgens Scholtens niet
waar. 'Het is helemaal niet zo goed gesteld met onze corporate governance. Dat
is een modeterm die eigenlijk een leeg begrip is geworden.'

Nee, voor bedrijven is de beurs er niet bepaald belangrijker op geworden, zo
luidt de conclusie van Scholtens. 'Bij de hoge waarderingen zou het heel
aantrekkelijk moeten zijn om aandelen uit te geven, maar dat doen ze niet.'

Voor de overheid is het belang van de beurs ogenschijnlijk wel toegenomen.
Financierde die haar tekorten aanvankelijk met onderhandse leningen, toen de
uitgaven de pan uit rezen, moest ook de staat zijn toevlucht nemen tot de
openbare markt op de effectenbeurs. Maar toch, ook de staat is niet echt
afhankelijk van Beursplein 5: 'De bulk van de inkomsten van de overheid vormen
immers nog steeds de belastingen.'

Volgens Scholtens ligt het belang van de beurs bij de belegger: 'De
effectenbeurs is een cruciale rol gaan spelen bij de vermogensopbouw van de
gezinshuishoudingen, zowel direct door participatie van burgers op de beurs als
indirect via hun deelname in pensioenfondsen en levensverzekeringen.'

Behalve de koersstijgingen en het toenemende aantal mensen dat belegt, is
hierbij van belang dat ook andere bezittingen van particulieren - zoals het
eigen huis - sterk in waarde stijgen: het relatieve belang van aandelen in de
vermogensvorming van particulieren neemt dus niet zo sterk toe.

Bij institutionele beleggers is dat anders: 'Daar gaat het sluipender, hun
strategie is gewijzigd. Begin jaren tachtig bestond grofweg nog 5 procent van
hun vermogen uit aandelen of obligaties, nu is dat 50 procent.'

Het grote belang van de beurs is verschoven. Het zijn niet langer de bedrijven
zoals de VOC die er hun geld komen ophalen om er de wereldzeeen mee te bevaren.
Het zijn de beleggers die voor hun oude dag afhankelijk zijn van bedrijven die
geld uitgeven, bijvoorbeeld voor overnames. Esther Hansen Love

FOTO AP

Financiele markten ; Economie ; Financien

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              58 of 109 DOCUMENTS

                                 de Volkskrant

                                 June 26, 1999

'Met kleine stapjes gaat werknemer ook vooruit'

BYLINE: GIJS HERDERSCHEE

SECTION: Binnenland; Pg. 7

LENGTH: 857 words


De FNV zal volgend jaar maximaal 3 procent meer loon eisen, en waarschijnlijk
zelfs minder. Dit jaar is de looneis overal nog 3,5 procent. Volgens
CAO-coordinator HENK VAN DER KOLK kan de bond niet anders. En er zijn genoeg
andere manieren om toch loonsverhoging te bereiken.

DE winsten zijn florissant, er is een tekort aan werknemers, de werkloosheid
daalt rap. En toch komt de FNV in 2000 met een lagere looneis.

'Het is een lastig verhaal. En het fascinerende zal zijn dat werkgevers en
kabinet toch zullen roepen dat het te veel is', zegt Henk van der Kolk, de
coordinator van het CAO-beleid van de FNV.

Maar de bond kan niet anders, aldus Van der Kolk. 'Dit jaar is een soort dipjaar
in de economische ontwikkeling. De cijfers voor volgend jaar zijn nog zeer
onzeker, maar geven geen grote verbetering aan. Daarom komen we pas na
Prinsjesdag met de definitieve looneis. Voorlopig richten we ons voor 2000 op
een koopkrachtstijging van 0,5 tot 1 procent.'

- Er is al een reeks CAO's afgesloten voor 2000. Het Centraal Planbureau
voorspelt 2,75 procent loonstijging in CAO's. Is dat geen richtsnoer?

'Wij hebben in een aantal CAO's gemiddeld 2,5 procent afgesproken. Het CPB
hanteert een andere rekenmethode. We willen bij de 2,5 procent in de buurt
blijven. Het wonderlijke is wel dat in de CPB-ramingen de werkloosheid blijft
dalen ondanks de loonstijging. De 'milieuvervuiling' door topondernemers maakt
het er overigens niet makkelijker op. Het valt met de beste wil van de wereld
niet uit te leggen dat zij enerzijds tientallen miljoenen in hun zak steken met
optieregelingen, en anderzijds zeggen dat de gewone man en de gewone vrouw het
rustig aan moeten doen. Dat geldt ook voor VNO-NCW dat ons vertelt dat de
looneis buitensporig is, en tegelijkertijd goed vindt dat de eigen achterban
zich schaamteloos verrijkt.'

- Houden de werkgevers geen geld over door die gematigde looneis?

'Op lange termijn dreigt massawerkloosheid bij stevige, algemene
loonsverhogingen die de ruimte voor loonsverhoging ver te boven gaan. We hebben
een moeilijke boodschap, maar de achterban zal het begrijpen. Natuurlijk willen
we voorkomen dat werkgevers na het CAO-overleg nog eens selectief gaan uitdelen.
Met de maximale looneis willen we voorkomen dat de ene sector 4 procent eist
omdat het zo goed gaat en een andere 6 procent omdat ze vinden dat ze al jaren
op achterstand staan.

'We hebben een reeks ventielen om extra loonsverhoging af te spreken. De
winstdelingsregelingen, de eenmalige bonus, een nieuwe, betere salarisindeling
of extra hoge loonschalen. Al die ventielen worden gebruikt. En wees gerust: die
tellen grotendeels mee voor de koppeling - de verhoging van de uitkeringen en
het minimumloon met de gemiddelde CAO-loonsverhoging.'

- Verandert het CAO-beleid in 2000 op andere terreinen?

'We gaan het in de komende eeuw niet radicaal over een andere boeg gooien. De
decentralisatie zal doorzetten. Dat betekent dat steeds meer afspraken in
bedrijven, in afdelingen en per individu gemaakt kunnen worden. Daarvoor leggen
we een zwaar accent op zeggenschap. Zeggenschap van de ondernemingsraad of
personeelsvertegenwoordiging bij de uitwerking van CAO-afspraken per bedrijf of
afdeling. En zeggenschap voor de individuele werknemer bij het maken van keuzes.
Het kan bijvoorbeeld niet zo zijn dat de werkgever dan voorschrijft of de
werknemer kiest voor vrije tijd, of voor doorwerken en het opsparen van vrije
dagen. We willen een adviserende rol vastleggen voor de vakbeweging voor zowel
personeelsvertegenwoordiging en ondernemingsraden, als voor de individuele
werknemer.'

- Wat zijn naast de loonsverhoging de centrale thema's bij het CAO-overleg in
2000 ?

'Die zijn samengebald in drie groepen. De eerste is de combinatie van werk en
prive. Daarin willen we de mogelijkheid voor de individuele keuze voor opsparen
of uitbreiden van het aantal vrije dagen vergroten. Daarnaast willen we het
zorgverlof uitbreiden. Het kabinet stelt tien dagen onbetaald verlof voor om te
kunnen zorgen voor bijvoorbeeld zieke, naaste familie. Wij willen betaald en
langer verlof. Ten slotte is een thema in dit cluster de kinderopvang. Die moet
in alle CAO's worden uitgebreid.

'Tweede hoofdthema blijft employability ofwel loopbaanontwikkeling. Voor iedere
werknemer moet een plan de campagne komen hoe hij of zij bijblijft in zijn of
haar vak en daardoor aan het werk kan blijven.

'Het derde is werkdruk annex gezond werken. We moeten doorgaan met afspraken
over arbeidsomstandigheden. Daarmee kunnen we voorkomen dat werknemers langdurig
ziek worden of zelfs in de WAO komen. Daarnaast moeten we het structurele
overwerk terugdringen. Dat loopt echt de spuigaten uit.

'Dit zijn thema's van de lange adem, dit wordt niet in een jaar geregeld.
Hiervoor eisen we in 2000 ten minste 0,5 procent van de loonsom op.

- Ook dat is minder dan dit jaar.

'Klopt. Maar met kleine stapjes ga je ook vooruit. De ruimte voor
kostenstijgingen is volgend jaar nu eenmaal beperkt.'

H. van der Kolk FOTO GUUS DUBBELMAN - DE VOLKSKRANT

Arbeidsvoorwaarden ; Economie ; Sociale Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              59 of 109 DOCUMENTS

                                 de Volkskrant

                                 June 24, 1999

Zomerzout houdt de ellende af

BYLINE: MAUD EFFTING

SECTION: Media; Pg. 15

LENGTH: 432 words


'Heb je zo'n mooie jurk wel nodig als je in een rolstoel danst?' Een botte vraag
aan iemand die net - met reuma aan haar handen - een nieuwe jurk aan het naaien
is voor de aanstaande rolstoeldanskampioenschappen. Maar het lijkt Nel van der
Vegte (50) niet te raken. 'Natuurlijk', antwoordt ze, 'ik moet toch de aandacht
van de rolstoel afhouden en naar mezelf toebrengen. Anders ben je gelijk al zo
zielig.'

Als haar reuma verergert, kan ze misschien nooit meer dansen. 'Maar dan kan ik
nog altijd een ander bijbrengen dat dansen veel plezier geeft aan het leven.'
Van der Vegte zegt het met terneergeslagen ogen.

Het is een van de weinige treurige momenten in Zomerzout, een vijfdelige serie
die de NCRV deze zomer uitzendt. Voor de rest is het programma een
aaneenschakeling van lachende mensen. De brutale vraag van hierboven is ook de
enige. Per aflevering brengt de NCRV twee 'gewone' Nederlanders in beeld die
ergens enthousiast over zijn, of die een passie hebben.

'Ik heb met opzet geen ellende in beeld gebracht', de eindredacteur van
Zomerzout, zegt Greo Belgers. Belgers was het 'spuugzat' om steeds de
worstelingen van mensen op tv te zien. 'Ik wil onderhoudende tv maken, geen
saaie lange gesprekken op de bank voeren. Kijkers die in een sleur zitten, wil
ik er weer uittrekken.'

Deze filmwijze levert de kijker echter geen dieper inzicht op in het leven van
degenen die gefilmd worden. De omslag die Nel van der Vegte meemaakte toen ze
begon te rolstoeldansen, toen ze weer zin in het leven kreeg, komt niet
duidelijk naar voren. Wel zien we haar met haar man soepeltjes over de dansvloer
gaan op de muziek van I wanna have sex on the beach. Belgers: 'Maar als ik een
echte documentaire had gemaakt, had ik haar wel langer gevolgd.'

In dezelfde aflevering filmt Belgers ook NRC-journalist Marcel aan de Brugh, die
de flamenco danst. 'Om je mannelijk te voelen?', vraagt de verslaggeefster. 'Ja,
ook wel', zegt Aan de Brugh na enig aandringen. Ook hem zien we voornamelijk
dansen. Verder zien we in de komende afleveringen onder meer zangeressen, die
het proberen te maken in de muziekwereld, en een jongen en meisje die op zoek
zijn naar de ware liefde.

'Ik hou ervan om te experimenteren met nieuwe programma's', zegt maker Belgers.
'Ik realiseer me dat ik veel kritiek kan krijgen, maar als een programma eenmaal
staat, dan vind ik er niets meer aan. Waarschijnlijk weet ik op mijn 60ste nog
niet hoe ik tv moet maken.'

Zomerzout, Nederland 1, 22.34 uur.

Nel van der Vegte tijdens het rolstoeldansen. FOTO KIPPA

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              60 of 109 DOCUMENTS

                                 de Volkskrant

                                 June 22, 1999

Zomerstop (1)

BYLINE: CORNALD MAAS

SECTION: Media; Pg. 18

LENGTH: 416 words


Geen zomerstop, meldde de publieke omroep met gepaste trots. Kranten brachten
die 'primeur' als nieuws. Geen zomerstop?? Moet je de tv eens aanzetten!
Toegegeven: Netwerk zal, anders dan vorig jaar, ook in de zomermaanden dagelijks
actualiteiten brengen.

Maar verder is er niks nieuws onder de zomerzon. Alleen de VPRO kondigt,
traditiegetrouw, voor juli en augustus een behoorlijk aantal nieuwe programma's
uit eigen huis aan. Tv-personality's profiteren van de broodnodige rust om
zichzelf weer op te laden voor het najaar. De omroepen programmeren hun vaak
kostbare programma's liever in de maanden dat er veel gekeken wordt. In hun
plaats dienen zich nu, als gebruikelijk, veel herhalingen aan. En luchtige
zomerreeksen. De TROS haalt Te land, ter zee. . . weer van stal. Verder worden
her en der proefballonnetjes opgelaten. Nieuwe gezichten mogen even oefenen voor
ze, later in het seizoen, misschien een prominente herkansing krijgen. Sommige
tv-presentatoren worden door de omroep per definitie tot de zomer veroordeeld.
Inge Diepman zit alweer in de startblokken. Ze presenteert op dit moment de quiz
Herexamen maar mag verder nooit op prime time. Behalve in de zomer. In Het
Zwarte Schaap zal ze spreken met mensen wier 'gedrag niet strookt met dat van de
kudde'. Uit de VARA-promo: 'Maar is dat juist niet kleurrijker?' Op dus naar
Menno Buch! En Willem Oltmans!

Donderdag begint de NCRV de reeks Zomerzout, 'over gewone Nederlanders die van
het leven een feestje weten te maken.' Gisteren zond de EO de eerste aflevering
uit van Zomervogels. Ook hier deed de vooraankondiging al het ergste vermoeden:
'Opvallende Nederlanders worden op de leukste momenten verrast.' Die zomervogels
zijn natuurlijk weer paradijsvogels. Als je het als programmamaker echt niet
meer weet, bezoek je gewoon een paar gekke Nederlanders. Jan van den Bosch -
hemd met korte mouwen, instapschoenen, levensblij -- trok een dagje op met de
tachtigjarige sloper Auke. Die weet niet van stoppen. 'Ik moet d'r uit! Ik moet
d'r uit!' Jan ging ook nog langs bij Toon, de Brabantse Elvis. Of Toon van plan
is Graceland te kopen. 'Zeg nie nooit nooit.'

En dan tot slot een citaat uit het Spreukenboek van Christine van der Horst. De
presentatrice van Veronica's Nachtsuite is een zomerstop op zichzelf. Ze zorgt,
een paar keer per week, voor grote hilariteit in mijn tv-kelder. Deze zegswijze
is van afgelopen vrijdag: 'Blind op m'n kind dat ik dood mag neervallen.'

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              61 of 109 DOCUMENTS

                                 de Volkskrant

                                 June 19, 1999

Achter een BB-loc uit Kassel door Sumatra

BYLINE: DOOR WIECHER HULST

SECTION: Traject; Pg. 5

LENGTH: 1682 words


Sinds de Dolok Martimbang Expres is opgewaardeerd, heet de eerste klasse Kelas
Eksekutif, de tweede Kelas Bisnis en de derde Kelas Ekonomi. Nog drie
spoornetten telt Sumatra. Het Noord-Sumatraanse net werd destijds geexploiteerd
door de Deli Spoorweg Maatschappij (DSM), kortweg 'de Delispoor'. Deel een van
een serietje over koloniale spoorwegen op Sumatra en Java, die nog steeds in
gebruik zijn.

IN het station van Medan korten wachtende reizigers de tijd met het stellen van
rituele vragen aan de enige Europeaan op het eerste perron. 'Hello mister, where
you go?' Goeie vraag: naar Pematang Siantar natuurlijk, net als iedereen hier.
'O ya, pak. Wat is uw naam? Wat is uw land? Al getrouwd? Hoeveel kinderen?
Hoeveel verdient u? Al in Bali geweest?'

De signaalhoorn van de locomotief redt me. Majestueus dendert de Dolok
Martimbang Expres het station binnen: een gigantische BB-dieselloc van de firma
Henschel uit Kassel, met drie gloednieuwe rijtuigen van de tweede en een van de
eerste klasse er achter. Er ontstaat een wilde ren op de tweede klasse, want we
hebben nog drie minuten en de trein moet Op Tijd vertrekken: dat is Modern.

Bij de eerste klasse gaat het bedaarder toe. Een geuniformeerde stewardess
begeleidt de reizigers naar hun plaatsen. De verstelbare zetels zijn ruim en
comfortabel, maar evengoed verstrekt een bediende in livrei rugkussens van
schuimplastic. In zijn voetspoor brengt een serveerster de menukaart rond.

Volgens de dienstregeling gaat de reis naar Pematang Siantar tweeenhalf uur
duren. Even lang als in de koloniale tijd, maar aanzienlijk korter dan twaalf
jaar geleden, toen ik haar ook al maakte. De trein bestond toen uit half vergane
derde-klasse rijtuigen met gaten in de vloer en kapotte ventilatoren aan het
plafond, en deed er vijf uur over. Dat kwam omdat hij onderweg een reeks
minuscule stationnetjes aandeed.

Voorbij. De Dolok Martimbang stopt alleen nog in Tebingtinggi. Hij rijdt
bovendien veel sneller dan toen, omdat begin jaren negentig met Nederlandse hulp
spoorrails zijn vernieuwd, taluds verstevigd, bruggen vervangen en seinapparaten
gemoderniseerd.

In het bureaucraten-Indoglish van Soeharto's Nieuwe Orde heet zoiets
diupgradikan. Daarom heet de eerste klasse nu Kelas Eksekutif, de tweede Kelas
Bisnis en de derde Kelas Ekonomi. Ook dat is Modern. En de Kelas Eksekutif heeft
natuurlijk airco. Die staat zo hard aan, dat ik een sarong om me heen moet slaan
om me tegen de Siberische koude te beschermen.

Het eerste dat opvalt in de Kelas Eksekutif: de meeste passagiers zijn Chinezen,
zulks in tegenstelling tot de niet gekoelde Kelas Bisnis, waar een kaartje bijna
de helft minder kost.

Naast mij zit een bankemploye van omstreeks 25 jaar, die Tanoto heet. Hij werkt
in een van de banken, die in opdracht van de Bank Indonesia worden geliquideerd
krachtens de voorschriften van het Internationaal Monetair Fonds. 'Bijna al ons
personeel is ontslagen', zegt Tanoto. 'Er mochten maar enkelen blijven om de
liquidatie af te wikkelen. Daar ben ik ook bij. Maar over een jaar moet ik ook
weg.'

Hoeveel verdient Tanoto? Zo'n vraag moet je in Nederland niet stellen, maar
Indonesiers kijken er niet vreemd van op. 'Anderhalf miljoen rupiah per maand',
zegt Tanoto. Dat is vierhonderdvijftig gulden, niet slecht voor een Indonesier
van 25.

Een stewardess komt nasi rames en mineraalwater brengen. Jenny heet ze, en ze is
23. Hoeveel verdient zij? Jenny aarzelt, dan zegt ze verlegen:
'Driehonderdduizend, pak.' Negentig gulden dus, ook in Indonesie geen vetpot.
'Ik heb niet veel nodig', zegt Jenny. 'Ik woon nog bij mijn ouders, ik kan zelfs
sparen. Volgend jaar ga ik trouwen.'

Blijf je dan werken? 'Ja, ik zal wel moeten. Mijn verloofde werkt ook bij de
spoor, hij verdient evenveel als ik.'

Terwijl ik mijn nasi rames verorber, zie ik blinkende rijstvelden
voorbijschieten, afgewisseld door palmolie- en rubberplantages. Bijna overal is
aan weerszijden van de spoorbaan een strook van ongeveer tien meter beplant met
cassave. Om wandelaars, fietsers en geiten van de spoorbaan te verjagen laat de
machinist voortdurend zijn signaalhoorn weerklinken. Kort oponthoud is er alleen
in Dolok Merangir vanwege een tanktrein van de Goodyear plantage.

Precies op tijd komt de Dolok Martimbang in Siantar aan. Bij het uitstappen zegt
Tanoto: 'Ik denk dat ik volgend jaar in business ga. Misschien wil de regering
de spoorwegen wel privatiseren, dat zal het IMF prima vinden. Daar is volgens
mij veel in te verdienen.'

In Indonesie ligt zesduizend kilometer spoor, waarvan 1450 op Sumatra en de rest
op Java, allemaal geexploiteerd door de staatsonderneming Perumka. In de
koloniale tijd was het merendeel nog in prive handen.

Op Sumatra lagen vier spoornetten, waarvan er nog drie over zijn: Noord-, West-
en Zuid-Sumatra. Ondanks vele plannen zijn ze nooit onderling verbonden. Het
Noord-Sumatraanse net werd geexploiteerd door de Deli Spoorweg Maatschappij
(DSM), kortweg 'de Delispoor'.

In 1886 opende de DSM haar eerste lijn, van Medan noordwaarts naar Labuhan. Twee
jaar later werd die doorgetrokken naar de gloednieuwe haven Belawan. Vanaf 1890
werden een oost- en westlijn aangelegd, waarbij de uitbreiding van de tabaks-,
palmolie- en rubbercultures langs de oostkust op de voet werd gevolgd.

In 1919 kreeg de westlijn aansluiting met het Atjehs Staats Spoor (ASS).
Daardoor werd het mogelijk per trein van Medan naar Koeta Radja (nu Banda Aceh)
te reizen, een afstand van zeshonderd kilometer. Er werd overgestapt in
Besitang, omdat de spoorbreedte van de ASS (750 mm) niet aansloot op die van de
de DSM, de zogenaamde Kaapse spoorbreedte van 1067 mm. Die verbinding bestaat
helaas niet meer, omdat in 1962 de 'Atjeh Tram' is opgedoekt.

In 1937 kwam de laatste lijn van de DSM klaar: de Zuid Asahan Lijn van Kisaran
naar Rantauprapat. Het gehele net had toen een lengte van 533 kilometer. In
1941, het laatste jaar voor de Japanse inval, werden daarover 875 duizend ton
goederen en 4.490.000 passagiers vervoerd.

Na de oorlog hervatte de DSM de exploitatie. Tot 1958. Toen werd zij evenals
alle andere Nederlandse ondernemingen genationaliseerd wegens de
Nieuw-Guinea-kwestie. Het Noord-Sumatraanse spoorwegnet heeft nu een lengte van
495 kilometer. In 1997 werden daarover 718.215 ton goederen en 1.574.673
passagiers vervoerd.

Die teruggang is vooral te wijten aan de concurrentie van het wegvervoer. Maar
reizen per trein blijft veel mooier dan per bus, en vooral ook veel
comfortabeler, al is het dan in Noord-Sumatra drie keer tot vijf keer zo duur.

Ook de Asahan Selatan Expres van Medan naar Rantauprapat is diupgradikan: het
trekwerk wordt verricht door een BB-loc van Henschel, de snelheid is constant
hoog en er wordt maar twee keer gestopt: in Tebingtinggi en Kisaran.

Voor de verandering reis ik deze keer Kelas Bisnis. Reve heeft geconstateerd,
dat je in de tweede klasse nog wel eens 'een godvrezend mens' tegenkomt, 'maar
in de eerste klasse is het allemaal tuig'. Welnu, in de Kelas Eksekutif zat
iedereen beursberichten en damesbladen te lezen, maar de Kelas Bisnis is het
domein van het gewone volk, dat in trossen loom tegen elkaar hangt in de
verpletterende tropenhitte, zichzelf en elkaar volstoppend met drank en
zoetigheid.

Ook een observatie van Paul Theroux blijkt te kloppen: in de trein ontmoet je
onbekenden die hun ziel en zaligheid blootleggen. Ik ontmoet Wolfgang uit
Bremen, die tussen de rails zijn vriendin is kwijtgeraakt. 'Ze ging gekleed in
een ultrakort broekje met de trein reizen, en dan maakte ze een nummertje met de
conducteur of een medepassagier op het toilet. Ik heb het zelf gezien, want ik
ben haar een keer stiekem gevolgd.'

Echt waar? 'Ja, dat deed ze wel vaker, van sex op toiletten kreeg ze een kick.
Ik was een keer met haar op een feestje van haar zangkoor. Ik ging naar het
toilet, en wie komt er af? Meine Hannelcht. En weet je wat ik nu zo graag zou
willen? Ook eens een nummertje maken op een treintoilet.'

Wolfgang wenkt wervend naar een stewardess, die langs komt met de menukaart.
Maar ze loopt hem minachtend voorbij. Ik krijg zin in een wandeling en loop haar
achterna, Wolfgang overlatend aan somber gepeins. Zo kom ik in de keuken
terecht.

Daar heerst complete chaos. Twee meisjes bakken in enorme wadjans rijst en mie,
een derde plet op de vloer de ingredienten voor sambal, serveersters rennen in
en uit, een conducteur slurpt staande een kom soep. Bij het zien van mijn camera
word ik meteen uitgenodigd veel foto's te maken, die straks allemaal opgestuurd
moeten worden. De trein slingert wild en ik blijf met moeite overeind, want de
vloer is spekglad van de bakolie.

Ook hier verdienen de serveersters 300 duizend per maand, en de koks 200
duizend. En allemaal willen ze zo gauw mogelijk trouwen. Liefst met een
Europeaan, dat spreekt. Voor we onze bestemming hebben bereikt, heb ik drie
aanzoeken te pakken. Gillend van de pret accepteren ze mijn beleefde
afwijzingen.

Precies om een uur komt de Asahan Selatan Expres in Rantauprapat aan, op de kop
af vijf uur na vertrek uit Medan. Niet gek voor 266 kilometer op Kaaps spoor.

In het station neem ik een kijkje in de seinkamer, waar alle apparatuur van
Machinefabriek Alkmaar blijkt te wezen. Ook hier is de bereidheid gefotografeerd
te worden groot. Alle employes blijken 300 duizend te verdienen, kennelijk een
standaardtarief.

'Maar we kunnen veel bijverdienen', zegt een spoorwegman, terwijl hij onder
algemene hilariteit zijn geopende rechterhand achter zijn rug houdt.

'KKN!', roept een van zijn collega's hinnikend van de pret. KKN staat voor
Korupsi, Kolusi, Nepotisme en is tegenwoordig de meest gehoorde afkorting in
Indonesie.

'We verdienen niet veel', zegt de stationschef. 'Maar we wonen allemaal in een
huis van de spoorwegen. Gratis. En daar mogen we blijven wonen na onze
pensionering.' De DSM zorgde al goed voor haar personeel, en dat is zo gebleven.

De restauratie in de Asahan Selatan Expres van Medan naar Rantauprapat.FOTO
WIECHER HULST

Spoorwegen ; Verkeer en Vervoer

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              62 of 109 DOCUMENTS

                                 de Volkskrant

                                 June 19, 1999

Europees ideaal is aan media niet besteed

SECTION: U pagina; Pg. 21

LENGTH: 1287 words


De opkomst bij de Europese verkiezingen was laag, maar het was met 30 procent
tenminste nog 2 procent hoger dan het bureau InterView in de Volkskrant van
donderdag 10 juni voorspelde.

Waar deze minieme stijging het gevolg van moge zijn, het was in ieder geval niet
te danken aan de Nederlandse pers, die de afgelopen weken systematisch voor een
negatieve berichtgeving over het Europees Parlement heeft gezorgd. 'Het Europees
Parlement is de afgelopen jaren negatief in de belangstelling geweest', meldt uw
krant - alsof het om een objectief feit gaat! Alsof het niet dezelfde kranten
zijn die elke misstand in het Europees Parlement in de afgelopen jaren grotesk
hebben uitvergroot en nauwelijks de moeite hebben genomen een inhoudelijk
artikel over het Parlement te schrijven.

Inderdaad, het gaat om een slechte beeldvorming. U slaat de spijker op z'n kop!
Maar het is nu eenmaal not-done om journalisten ergens van te beschuldigen; de
Europarlementariers hebben zelf het rookgordijn van misbruik en fraude
aangelegd, punt uit.

Het grote verschil tussen de Europarlementariers en het gros van de Nederlandse
pers is echter dat de parlementsleden nog steeds een ideaal nastreven, namelijk
het ideaal van de Europese samenwerking, om conflicten binnen Europa te
voorkomen. Met iets meer animo voor dit ideaal (ook bij de nationale regeringen)
zou Europa nu al een effectief buitenlands beleid kunnen hebben. Wat een winst
in deze tijd van crisis en oorlog!

Tegenover de 31 bevlogen Europarlementariers uit Nederland staat echter een
leger van cynische journalisten die zich generen voor 'grote idealen'. Die
nerveus gaan giechelen of schamper gaan lachen wanneer een kandidaat voor het
Europees Parlement z'n verhaal doet. Wellicht is de pers heel erg teleurgesteld
over de huidige verwikkelingen in onze nationale politiek, ik weet het niet.
Naar mijn mening hebben de journalisten actief bijgedragen aan de lage opkomst
bij de laatste verkiezingen. Maar ik heb lekker wel gestemd en ik schaam me daar
niet eens voor!

DEN HAAG Hester Jansen

Schaamteloos

Ik ben lid van de zogenaamde zwijgende meerderheid, heb 46 jaar ononderbroken
gewerkt, ben nooit met justitie in aanraking geweest en heb altijd mijn plichten
vervuld, ook de stemplicht, kortom een gewone Nederlander.

Sinds de landspolitiek het synoniem is geworden van schaamteloosheid, ben ik
noch voor de Provinciale Staten noch voor Europa gaan stemmen. Twee keer Paars
betekent het faillissement van de politiek.

Voor het juist kunnen vervullen van een hogere managementfunctie zijn opleiding,
adequate werkervaring en een aantal persoonskenmerken vereist. De ministers die
de laatste tijd veel in het nieuws zijn geweest, zijn onvoldoende gekwalificeerd
voor hun taak.

Tijdens de behandeling van de Bijlmerenquete bleek dat de Kamerleden van D66 en
de VVD geen volksvertegenwoordigers zijn, maar his masters voice. De
fractievoorzitter van de Partij van de Arbeid moest van zijn baas terug in zijn
hok en hij ging. De twee PvdA-Kamerleden die wel de nodige zedelijke moed
hadden, liet hij vallen.

Voor de houding van Van den Doel heb ik geen goed woord over. Als hij het niet
met de werkwijze van de commissie eens was dan had hij moeten opstappen. Nu
heeft hij vaandelvlucht gepleegd en dat is voor een soldaat onvergeeflijk.
Waardering heb ik voor minister Apotheker, die de schaamteloosheid bijtijds de
rug heeft toegekeerd.

APELDOORN J.A.B. Wolf

Bolkestein

Met verbazing las ik dat ook PvdA'ers de kandidatuur van Frits Bolkestein voor
de Europese Commissie steunen. Vooral de argumentatie in de slotzin van het
bericht in de Volkskrant van 16 juni werkte op mijn lachspieren. In het bericht
wordt Prodi, de nieuwe Italiaanse voorzitter van de Europese Commissie, erop
gewezen dat Frits Bolkesteins ervaring in het internationale bedrijfsleven hem
in staat stelt goed te werken in een 'multiculturele omgeving'.

Bovendien zou hij uitermate geschikt zijn voor het aanzwengelen van 'te lang
uitgestelde debatten'.

Prodi zou zich terdege over deze kandidatuur moeten te beraden vooraleer ze
serieus te nemen.

Het publieke debat tussen Gijs Schreuders, ex-CPN-kopstuk, en Frits Bolkestein
herinner ik me nog als de dag van gisteren. Gaat dit zich op Europees niveau
herhalen?

Welke vooraanstaande Italiaanse of Franse communist is straks aan de beurt in
het openbaar tegenover deze hogepriester van het liberalisme rekenschap af te
leggen voor zijn destijds betoonde sympathie met het communisme in de
Sovjet-Unie?

WAALRE Antoine Theijs

Socialisten

Volgens de Volkskrant van 14 juni 1999 lijden de Socialisten in Europa
verliezen, maar bedoeld zijn hier waarschijnlijk de zogenaamde
sociaal-democraten. Wordt het onderhand niet eens tijd om de inflatie in de
politieke terminologie aan te pakken?

Vooruit dan: de PvdA zijn sociaal-democraten (en dat is zelfs nog dubieus), maar
geen socialisten, de VVD is een conservatieve partij (en niet liberaal), D66 is
liberaal (en niet links-liberaal, zoals wel eens gezegd wordt), het CDA is
centrum-democratisch (en daar hoort eigenlijk ook de PvdA thuis, want het enige
dat hen onderscheidt van het CDA is de goddelijke inspiratie), de kleine
christelijke partijen zijn christelijk-conservatief, de Socialistische Partij is
socialistisch en GroenLinks en de Groenen zijn vooral ecologische partijen.

En als we dan toch bezig zijn, laten we dan maar meteen de termen links, rechts
en centrum afschaffen, want afgezien van hun historische achtergrond hebben die
termen tegenwoordig geen enkele betekenis meer. In plaats daarvan kunnen we dan
progressief, centrum en conservatief gebruiken.

CASTRICUM Frank van Gerwen

Vlaamse D66

Als je dan al zo'n wat ouderwets links-rechtsschaaltje in de krant zet om de
verhoudingen in de Belgische politiek weer te geven, doe het dan goed. Afgelopen
maandag kreeg de Belgische VolksUnie (VU) een plekje toebedeeld in het politieke
spectrum tussen het Vlaams Blok en het Front National in.

In het grafiekje in de Volkskrant van dinsdag was de partij al wat meer naar
links opgeschoven, net links van het Vlaams Blok, maar rechts van partijen als
de christen-democraten en Vlaamse liberalen. Deze plaatsing geeft aan dat er
nogal wat onbegrip bestaat over de positie van de Volksunie, die bij de jongste
verkiezingen zo'n 10 procent van de stemmen behaalde.

De Volksunie, ook wel de Vlaamse Vrije Democraten genoemd, is een
sociaal-liberale partij en daarmee de Belgische variant van D66. In het
klassieke links-rechtsspectrum zou zij een plaats moeten krijgen ergens tussen
de Groenen en de Vlaamse liberalen en dan iets links van het midden.

De verwarring over de Volksunie komt waarschijnlijk door een opvallend
programmapunt, het Vlaams regionalisme. De Volksunie streeft naar een sterkere
federalistische structuur in Belgie en meer zelfbeschikking voor de Vlamingen.
Dit 'Vlaams nationalisme' heeft echter niets van doen met het xenofobisch
nationalisme van het Vlaams Blok.

Nationalisme klinkt in Nederlandse oren al snel als extremisme, xenofobie en
bekrompenheid. Wie even over de grenzen heen kijkt naar Belgie, Groot-Brittannie
of bijvoorbeeld Spanje zal zien dat nationalisme (of regionalisme) ook totaal
andere verschijningsvorm kent die vaak diametraal tegenover de
onverdraagzaamheid van extreem-rechtse nationalisten staan.

Wie alle uitingen van nationalisme over een extremistische kam scheert toont
daarmee een gebrek aan inzicht in andere (politieke) culturen.

AMSTERDAM Andor Admiraal

De liberale lijsttrekker Guy Verhofstadt tijdens de Belgische
verkiezingscampagne. FOTO GERT JOCHEMS

Verkiezingen ; Media ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              63 of 109 DOCUMENTS

                                 de Volkskrant

                                 June 12, 1999

'Ik word bloedlink van dat geroddel in het Marokkaans' ; Buitengesloten

BYLINE: BART DIRKS

SECTION: Vervolg; Pg. 2

LENGTH: 1106 words


Caissiere en magazijnmedewerker beklagen zich omdat de allochtone
personeelsleden onderling geen Nederlands praten op het werk.

Zij: Ik zei tegen mijn chef: 'Er moet hier iets veranderen, of er vallen doden.
Dit bevalt me niet.' Hij vond dat we maar eens een goed gesprek moesten hebben.
Mij best, maar dat is er nog steeds niet van gekomen. Hij ontloopt me de hele
tijd.

Hij: Die chef van jou is gewoon een lafaard. Dat heb ik je al zo vaak gezegd,
man.

Zij: Ja. Hij zat vorige maand nog zo tegen me te zeuren. Dat het helemaal niet
goed gaat met de winkel. Dat de klanten weglopen. En dat we daar allemaal
verantwoordelijk voor zijn. Ammehoela zeg, moet hii nodig zeggen. Zelf let hij
voor geen meter op wat er gebeurt in de winkel. De hele dag zit-ie bij de
bedrijfsleider in dat stomme kantoortje. Zogenaamd om de bestellingen door te
geven en de roosters te maken. De sfeer is de laatste tijd helemaal verziekt.
Hij doet er niks aan.

Hij: Dat komt natuurlijk door al die buitenlanders die bij jullie werken. Die
Turken en Marokkanen houden zich niet aan de regels.

Zij: In de winkel is duidelijk afgesproken: onder werktijd moet iedereen
Nederlands praten. Ook in de pauzes. Toch trekt niemand zich daar iets van aan.
Ook Karima niet. Laatst zei ik tegen haar: 'Hoe zou jij het vinden als ik heel
goed Italiaans zou kunnen, en als ik dan met een collega hier altijd Italiaans
zou kletsen, terwijl jij verder in je uppie in de kantine zou zitten?' Ze zei
dat ze zich dan wel alleen zou voelen.

Hij: Natuurlijk zou ze zich dan alleen voelen. Logisch toch.

Zij: Dus, zei ik: 'Waarom praat jij dan altijd Marokkaans met die vriendinnen
van je? Jullie kunnen toch ook gewoon Nederlands praten? Voel ik me niet zo
buitengesloten.'

Hij: Maar er veranderde natuurlijk niks. Zo aso zijn ze wel.

Zij: Ze praten in elk geval nog steeds in hun eigen taal met elkaar. Ze negeren
me gewoon, ook als ik aan dezelfde tafel zit. En de hele tijd maar lachen en
naar me wijzen. Volgens mij zitten ze me de hele tijd in de zeik te nemen. Ik
word bloedlink van dat geroddel.

Hij: Je moet het niet pikken.

Zij: Weet je, die Karima is nog wel aardig, maar die anderen zijn allemaal
vriendinnen van elkaar. En die trekken Karima natuurlijk ook in hun groepje. Dat
is een grote kliek.

Hij: Dat moet je niet pikken, dus. Je moet je chef inschakelen, of anders de
bedrijfsleider.

Zij: Ach man, die durven er helemaal niks van te zeggen. Zijn veel te bang dat
er gezeik van komt, of dat ze een andere baan zoeken. En er wil toch al niemand
bij ons werken.

Hij: Logisch, het is toch ook een echte kutwinkel bij jullie daar. Ik zou nooit
in die supermarkt willen werken. Bij ons bedrijf, in het magazijn, zijn de
afpraken duidelijk: alleen Nederlands, en wie dat niet doet, vliegt eruit.
Iedereen weet dat.

Zij: Maar dat gebeurt bij jullie toch ook niet altijd?

Hij: Er werkt bij ons ook een Surinamer, Ritchy. Die praat gewoon Nederlands.
Toen kwam er een tweede Surinamer werken. Meteen was het tet-tet-tet, in het
Papiamento of hoe heet dat taaltje van die lui ook alweer. Superbelachelijk,
want die andere jongen kan ook heel goed Nederlands. Ik heb tegen mijn chef
gezegd: 'Ik geef ze drie waarschuwingen, en als ze het na de derde keer nog
steeds doen, dan vliegen ze eruit. Ontslag op staande voet. Een van de twee
tenminste, jij mag kiezen wie.' Ik vind dat je duidelijk moet zijn.

Zij: En? Heeft het geholpen, dan?

Hij: Ik weet niet of hij er wat van gezegd heeft, maar ze praten nu wel gewoon
Nederlands met elkaar. Wel als ik erbij ben, tenminste. Onderling misschien nog
niet. Maar als ik ze ooit betrap...

Zij: Laatst liep er in de winkel een klant boos bij me weg, een Marokkaan. Ik
heb geen flauw idee wat er aan de hand was. Gaat Karima achter hem aan,
waarschijnlijk om te vragen wat er aan de hand is. Natuurlijk weer in het
Marokkaans. Ik wil dat niet hebben. Misschien zegt zij wel tegen die man dat zij
ook een hekel aan me heeft, weet jij veel.

Hij: Volgens mij heeft je chef ook een hekel aan je. Of niet soms?

Zij: Dat weet ik wel zeker. Volgens mij probeert-ie me d'r uit te werken. Hij
zet de anderen tegen me op. En als ik tot acht uur achter de kassa moet zitten,
dan wil ik tussendoor ook wel eens het krantenrek bijvullen. Kan ik even m'n
benen strekken. Maar nee hoor, dat laat-ie dan doen door iemand die al om vijf
uur naar huis gaat. Hij doet het expres.

Hij: Je wordt toch ook altijd als laatste omgeroepen voor de pauze, terwijl je
wel zo ongeveer als eerste begint?

Zij: Eh, ja. Meestal wel, geloof ik. Die anderen worden altijd voorgetrokken,
dat zijn z'n lieverdjes.

Hij: Hoeveel Nederlanders werken er eigenlijk nog bij jullie?

Zij: Nou, steeds minder. Eens even denken... Als ik de chefs en de
bedrijfsleider even niet meetel... Een stuk of drie, vier, mezelf meegerekend,
geloof ik.

Hij: Zie je wel, iedereen gaat daar weg. Vanwege de Marokkanen.

Zij: Ik weet niet... Op school had ik ook veel niet-Nederlandse klasgenoten.
Daar maakte dat helemaal niks uit, want in de lessen moest je toch altijd
Nederlands praten. En in de pauze heeft iedereen zo z'n eigen groepje. In mijn
groepje zaten echt niet alleen blanke leerlingen, hoor. In het eindexamenjaar
was mijn beste vriendin een Hindoestaanse. Ik geloof dat ze Hindoe was, met zo'n
rode stip tussen haar ogen. In elk geval kwamen haar ouders uit Pakistan, of
zoiets.

Hij: In het magazijn kan ik het redelijk goed vinden met een Turkse jongen. Die
heeft zo'n zelfde scooter als ik heb, maar dan in het geel. Dus dat is wel een
toffe gozer, snap je. Hij heeft trouwens ook een hekel aan Turkije, maar ik weet
niet waarom.

Zij: Gewone Nederlanders zijn ook niet alles, hoor. Die kunnen toevallig enorm
zeikerig doen aan de kassa. Zeggen ze dat iets in de aanbieding is, terwijl het
helemaal niet waar is. Of ze zeggen dat ze hun plastic tas van thuis hebben
meegenomen, terwijl ze die net van het haakje hebben gepakt. Volgens mij zou een
Marokkaanse vrouw dat nooit doen.

Hij: Misschien niet. Ik weet het niet.

Zij: Kijk, ik heb echt geen hekel aan buitenlanders, maar ik laat absoluut niet
met me sollen. Ze moeten mij niks flikken, dat pik ik niet. Dus ze moeten mij
zeker niet in hun eigen taal voor schut zetten waar ik zelf bij zit.

Hij: Het is heel simpel. Als die collega's van jou zich niet aan de regels
willen houden, dan moet het maar afgelopen zijn. Dan moet het Arbeidsbureau in
het vervolg alleen nog Nederlandse mensen sturen.

FOTO MICHAEL FERRON

Samenlevingsvormen en relaties ; Minderheden ; Maatschappij ; Bevolking ;
Sociaal Cultureel

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              64 of 109 DOCUMENTS

                                 de Volkskrant

                                 June 11, 1999

In de ban van de Balkan-kitsch ; Peter Handke verduistert de Joegoslavische
oorlog

BYLINE: DOOR CHRIS KEULEMANS

SECTION: Kunst en Cultuur; Pg. 27

LENGTH: 1617 words


Het was deze week menens voor de schrijver Peter Handke. In het Weense
Burgtheater ging zijn nieuwe, bij voorbaat al hevig omstreden toneelstuk in
premiere. In 'Die Fahrt im Einbaum oder Das Stuck zum Film vom Krieg' kiest
Handke in het Joegoslavische conflict partij voor de Serviers. De schuld van de
Serviers is de schuld van iedereen.

DE OORLOG is voorbij. Het is mooi weer in Wenen. Op de oude Donau zeilen
scheepjes in de wind. Vandaag, woensdag, is de vrede eindelijk getekend. In de
laatste onderhandelingen is het aantal betwiste termen tot een handvol
teruggebracht. De woorden waarover nu nog verschil van mening bestaat, verhuizen
naar de bijlagen. Woorden als schuld, verantwoordelijkheid, volk, waarheid. De
woorden waar het Peter Handke nu juist om gaat.

Handke moet vanavond zijn eigen strijd nog voeren. In het Burgtheater gaat het
stuk in premiere waar iedereen op zit te wachten: Die Fahrt im Einbaum oder Das
Stuck zum Film vom Krieg. En ze wachten met geslepen messen. Sinds hij zich aan
het begin van de bombardementen naar Belgrado haastte om het Servische volk bij
te staan, is de Oostenrijkse schrijver Handke (1942) definitief de vijand
geworden van de Europese intellectueel. Dat zat er al drie jaar aan te komen,
sinds zijn Winterreis. Gerechtigheid voor Servie. Daarin beschreef hij hoe
prachtig het landschap rond de Drina is en hoe argeloos maar toch wijs de gewone
Servier. Toen werd hij door lezers van goede wil nog in bescherming genomen. De
Belgische auteur Stefan Hertmans bijvoorbeeld hield een beheerst pleidooi voor
het recht van de schrijver soms over de harde werkelijkheid heen vooruit te
denken, ook als hij daarbij de valkuil aan zijn voeten over het hoofd ziet. Maar
nu is het ernst.

Er is een provincie vol mensen ontvolkt, er zijn bommen gevallen op bruggen en
steden - dit is een tijd om je woorden heel precies te kiezen. Handke zal op
zijn eigen terrein, in het theater, duidelijk moeten maken waar hij staat. Zijn
poging een tegenbeeld te plaatsen tegenover het geweld van de Westerse media,
die hij al eens het Vierde Rijk heeft genoemd, zal ditmaal moeten overtuigen.

Het Burgtheater zit vol. Niet alleen met gegoede dames van zekere leeftijd, ook
niet met een fanclub van Weense Serviers, maar vooral met serieuze, in zwart en
grijs geklede theaterliefhebbers.

Het is de laatste regie van Claus Peymann, een man van grote, dwarse gebaren die
jarenlang de baas is geweest van het Burgtheater. Hij wil juist met dit stuk
afscheid nemen, om definitief aan te tonen dat Handke een man van vrede is, een
zoeker naar het menselijke dat kwijtraakt in de bijlagen en de nieuwsflitsen. De
hoge zaal puilt uit, alle balkons en zelfs de staantribune zijn bezet.

Het reusachtige podium is ingericht als de lobby van hotel Acapulco, ergens diep
in de Balkan. Een man met zware jas en hoed komt op. Er waait sneeuw met hem mee
naar binnen. En vanaf dat moment gaat alles vreselijk mis.

Een Amerikaanse en een Spaanse filmregisseur zijn hier om de mogelijke
hoofdrolspelers te bekijken voor hun film over de oorlog. Ze nemen plaats in
twee stoelen tegenover het podium dat in de lobby is neergezet, klaar voor
Handkes parade van stereotypen. En zo komen ze allemaal voorbij: de
dorpsverteller, de historicus, de journalisten, de weldoener, de zelfmoordenaar,
de president, de schoonheid en de dichter. Met deze vorm, toneel op toneel, laat
Handke zien dat elke waarheid in deze oorlog een leugen is. Alle personages,
zonder uitzondering met veel pathos en misbaar gespeeld, ontpoppen zich
bovendien aan het eind als iemand anders: als Serviers namelijk, inwoners van de
streek. Dan pas vinden ze hun ware bestemming. De boodschap is: wij horen allen
hier thuis. Wij zijn allen Serviers.

De twee helden van Handke zijn een woudloper en een Griek. De woudloper is in de
bossen ondergedoken na zijn terugkeer uit Duitsland, waar hij vijf jaar
gevangenisstraf kreeg voor medeplichtigheid aan volkerenmoord. Hij was namelijk
altijd een toeschouwer. Ook toen hij op een dag veertien dorpsbewoners op de
brug zag worden neergeschoten, keek hij toe zonder in te grijpen. Daarom is hij
schuldig. Maar hij niet alleen, dat is Handkes aanklacht, hij niet alleen!
Iedereen heeft toegekeken, iedereen heeft schuld. Waarom alleen naar de Serviers
wijzen, waarom niet naar alle toeschouwers? De journalisten uit het Westen
vooral, die stonden overal bovenop zonder een vinger uit te steken - moeten die
dan niet berecht?

De Griek, zelf een verslaggever die de media vol afkeer heeft verlaten, gaat nog
verder. Hij breekt de arrogantie van de drie aanwezige Amerikaanse journalisten,
infantiele zelfingenomen wezens op mountainbikes: kadaverzwijnen noemt hij ze,
humanitaire hyena's. Zij beweren het morele recht te bezitten op de geschiedenis
van deze oorlog. Maar de Griek weet ze ervan te overtuigen dat zij een heel
volk, namelijk het Servische, overslaan in hun berichten - en dat ze daarmee de
haat tegen het onbekende, waaruit de oorlog voortkomt, alleen maar versterken.

Vroeger, zegt hij, kon een slachtoffer met zijn verhaal altijd nog bij de krant
terecht. Tegenwoordig valt de krant samen met de macht, doof voor de gewone man.
Doof voor een volk dat nooit de kans heeft gekregen te vertellen welke gruwelen
het zijn aangedaan. 'U schrijft uw artikelen niet,' schreeuwt de Griek, 'U
begaat ze!' Het beeld van de drie journalisten die beschaamd hun helmpjes buigen
over hun mountainbikes is te knullig om grappig te zijn.

Wat begint als een kwalijk sprookje, ergens in de Balkan, ontaardt in een
pijnlijke klucht. Het is voelbaar in de zaal. Zelfs het Weense publiek, dat zich
toch graag laat provoceren, leunt hierbij achterover. Het reageert niet, en in
die stilte overschreeuwen de acteurs zichzelf steeds harder. Handkes
enormiteiten komen schril aan het licht.

Hij verloochent zichzelf als kunstenaar. Hij spreekt in dit stuk klare taal:
heldhaftige stereotypen en romantische cliches. Niets van het behoedzame,
ingewikkelde maar nauwkeurige taalgebruik waarmee hij anders zijn thema's
besluipt. Hier is hij gegrepen door de hang naar kitsch die overal in voormalig
Joegoslavie heerst: de ziekte van het kopieren, de imitatie, de bidprentjes en
bootlegs. En hij heeft nog een slechte Balkangewoonte overgenomen: alles draait
erom wie het recht heeft te oordelen, aan te klagen, de schuldige aan te wijzen.
Dat is een virus in het oorlogsgebied, en Handke is erdoor vergiftigd.

Er is een code in het spreken over de Joegoslavische oorlogen, die wil dat
iemand ongeacht zijn stellingname altijd de partij met de zwaarste schuld eerst
noemt. Handke breekt met die code. Hij pleit de Serviers vrij door hun schuld te
laten opgaan in de schuld van iedereen. De hele wereld is schuldig, niemand is
begonnen, het kwaad is overal. Misschien zijn het zelfs de inwoners van Pale en
Belgrado wel die de mensheid een uitweg gaan wijzen. Handkes Griek noemt hen een
voorhoede: in stil verzet tegen hun machthebbers, door de buitenwereld onder
druk gezet om schuld te bekennen, bevinden zij zich in een tussentijd, het begin
van iets nieuws. Dit is de enige passage waar Handke zijn mystieke aanleg even
de vrije loop laat.

Maar dan is er altijd Peymann nog die misverstanden voorkomt. Hij volgt de
invallen van Handke op de voet, maar met een megafoon. Alles is opgeblazen. Na
het zoveelste logge special effect - een drijvende boomstam, de plotselinge
onthulling van een kerkhof in de sneeuw, het podium dat wegvliegt - gaat er een
gegiechel door de zaal. Het aantal lachwekkende scenes wordt nu bepaald
pijnlijk. De woudloper wil een natuuridylle oproepen door dierengeluiden na te
doen; hij doet zo zijn best dat er een gegeneerde stilte valt. Op dat moment,
met nog een half uur te gaan, denk ik: als de acteurs het spel nu stilleggen,
kunnen ze een historische afgang nog voorkomen. Maar nee, daar komt de boomstam
alweer aangedreven.

Aan het slot zien de Amerikaan en de Spanjaard ervan af de film te maken. Die
weigering krijgt vanavond een dubbele betekenis. De oorlog mag volgens Handke
een tragedie zijn, deze voorstelling is een lachertje. Had hij er maar van
afgezien. Met dit stuk heeft hij het tegendeel bereikt van wat hij wilde. Dit is
geen oproep tot vrede, het is een verduistering van de oorlog. En geen
rehabilitatie van de Serviers, maar een wilde karikatuur.

Het licht gaat uit en weer aan. Het publiek klapt werktuiglijk, overigens niet
iedereen. Geen tomaten, maar ook geen bloemen. De acteurs nemen het applaus met
strakke gezichten in ontvangst. De Spaanse regisseur valt languit over een
mountainbike. Ten slotte komt ook Claus Peymann naar voren. Het applaus zwelt
aan, maar er klinkt ook boegeroep. Hij steekt zijn vuist in de lucht. Hij heeft
die Oostenrijkers dertien jaar getrotseerd. De zaal loopt leeg terwijl vooraan
nog wat mensen staan te klappen voor de resterende acteurs. Peter Handke is
nergens te bekennen.

In een brief aan Peymann, afgedrukt in het programmaboekje, benadrukt Handke dat
dit stuk geschreven is voor 'het volk: het radeloze, opene, vereenzaamde
toeschouwersvolk dat zijn levensgevoel uit geen enkel weten meer kan putten'.
Zou hij daarmee soms ook de Serviers bedoelen? In september staat daar de
premiere op het programma. Het is te hopen dat Die Fahrt im Einbaum Belgrado
niet bereikt. Ze hebben het daar tenslotte al moeilijk genoeg.

Die Fahrt im Einbaum oder Das Stuck zum Film vom Krieg van Peter Handke,
Burgtheater Wenen.

Peter Handkes 'Die Fahrt im Einbaum' in het Burgtheater in Wenen. FOTO MONIKA
RITTERSHAUS

Toneel ; Internationale gewapende conflicten ; Recht ; Politiek en Staat ;
Volkenrecht ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              65 of 109 DOCUMENTS

                                 de Volkskrant

                                  June 7, 1999

Dat dit mag worden gebouwd

BYLINE: HARMEN BOCKMA

SECTION: kunst; Pg. 8

LENGTH: 852 words


Vroeger, toen het nog een Chinees restaurant was, kon de happy few er een
loempia krijgen voor 25 gulden. Nu zit er een Van der Valk-keuken in, en kan
iedereen het gebouw van binnen aanschouwen. Derde aflevering in een serie over
architectuur langs de snelweg: een vleugje China, in rood, groen en goudgeel.

D E TEGENSTELLING tussen exterieur en interieur van Hotel Breukelen is groot,
heel groot. Van buiten is het gebouw een kopie van het Keizerlijk Paleis uit de
Verboden Stad in Peking, binnen heerst Hollandse gezelligheid, verpakt in
Engelse country-stijl. Op de kaart in het restaurant is de dim sum al lang
geleden verdrongen door de Tournedos Stroganoff. Alleen een straffe Consomme
Chinoise doet nog aan het verleden denken.

Drie maanden lang, in het voorjaar van 1988, zwaaide de tot dan toe succesvolle
ondernemer Dave Wong er de scepter. Maar toen was de droom voorbij. Een schuld
van zeven miljoen gulden deed Wong de das om. Nog geen twee maanden later kocht
de familie Van der Valk het failliete Oriental Palace. Het gewone volk mocht
eindelijk naar binnen.

'Mijn vrouw en ik zijn er een keer wezen kijken, toen het nog niet over de kop
was', vertelt Pieter Timmers, aangetrouwde Valk en bedrijfsleider van Hotel
Breukelen. 'We waren in vrijetijdskleding, en we werden de deur uitgekeken. Een
loempia kostte er 25 gulden, dus alleen de happy few kon er terecht.'

Op het gebied van kwaliteit zou Wong geen enkele concessie doen, kondigde hij
enige maanden voor de opening aan. Dertig miljoen gulden had hij bijeengegaard
om van Oriental Palace een van de tien beste hotel-restaurants ter wereld te
maken. Vijf sterren telde het bedrijf, de goedkoopste kamer kostte 280 gulden
per nacht, de duurste 750 gulden.

Er kon Kantonees, Schechuanees, Japans en Europees worden gegeten. In de keukens
stonden zeven kantonese koks, twee uit Peking en een uit Tokio. 'Echt de top',
zei Wong. 'Het is hier straks lekkerder eten dan in Hongkong.

Wong financierde de onderneming met geld dat wegstroomde uit Hongkong. De
overname van de kroonkolonie wierp zijn schaduw vooruit, en zakenlieden zochten
een nieuwe bestemming voor hun kapitaal. Een deel daarvan kwam terecht in
Breukelen, dat maar al te blij was met deze miljoeneninvestering.

En zo verrees midden in het Groene Hart een vijftien meter hoog gebouw in rood,
groen en goudgeel, met draken op de muren en een dak met daarop duizenden uit
China geimporteerde dakpannen. In de tuin kon de bezoeker zich verpozen in
theehuisjes aan vijvers met uitzicht op een Chinese muur. De pas gerestaureerde
Hollandse watermolen, vlak naast het paleis, kon en kan er nauwelijks tegen op.

Na drie maanden had Wong een schuld opgebouwd van zeven miljoen gulden. De
restaurants liepen als een trein, maar er werden te weinig kamers verhuurd. 'Het
leek op een dol feest, en toen plofte de boel', stelde een vakbondsman
verbitterd vast. In het hotel speelden zich vlak na het faillissement chaotische
taferelen af. Gasten lunchten nog, terwijl de tafel waar zij aan zaten door
schuldeisers werd weggehaald. Tv's, bedden, serviesgoed en kasten verdwenen
onder de ogen van het verbijsterde personeel. De ontreddering was compleet.

Een groep Oosterse investeerders toonde vervolgens belangstelling, en er rezen
protesten toen Yab Yum zich opwierp als koper. Maar uiteindelijk was het Gerrit
van der Valk die veertien miljoen gulden neertelde voor Oriental Palace.
Belangrijkste voornemen: 'Het dak gaat eraf.'

Bedrijfsleider Timmers, elf jaar later: 'Daar hadden we helemaal geen tijd en
geld voor. We begonnen met twee keer niks. Na een paar weken zijn we geopend, en
we hebben de eerste jaren keihard moeten werken om de schuld af te betalen. We
waren een dief van ons eigen portemonnee geweest als we aan dat dak hadden
gezeten.'

De belangstelling van het publiek voor het curieuze Chinees ogende gebouw was
overweldigend, zeker na alle publiciteit over de ondergang. 'Mijn schoonmoeder
stond de lobby te stofzuigen, een week voor de opening. Er stonden wat mensen
naar binnen te kijken, en zij vond het vervelend om die buiten te laten staan.
Binnen de kortste keren liepen hier tweehonderd man rond', vertelt Timmers.

Die begindagen, dat zal hij nooit meer zo meemaken. 'Mensen parkeerden hun auto
op de vluchtstrook van de A 2. Ze moesten anderhalf tot twee uur wachten voor ze
aan de beurt waren, en dan nog een uur op het eten. Vonden ze geen enkel
bezwaar. We moesten zelfs personeel uit onze Duitse vestigingen inzetten. Werd
over geklaagd door sommige gasten, omdat hun dat aan de oorlog deed denken.'

Het gebouw deugt, vindt Timmers. Althans, van binnen. 'Het zit bijzonder slim in
elkaar. Als ik nog eens een hotel-restaurant zou moeten bouwen, zou ik het ook
zo doen.'

Maar dan die buitenkant. 'Het mooie is dat iedereen er een mening over heeft. Ik
vind het kant noch wal raken. Eigenlijk is het ongelooflijk dat zo'n gebouw in
Nederland neergezet mag worden.'

Hotel Breukelen FOTO WIM RUIGROK - DE VOLKSKRANT

Kunst en Cultuur ; Kunst ; Architectuur ; Gebouwen ; Economie ; Bedrijfstakken ;
Horeca

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              66 of 109 DOCUMENTS

                                 de Volkskrant

                                  June 5, 1999

Baksteen

BYLINE: AMSTERDAM LOUIS M. PIETERSEN

SECTION: U pagina; Pg. 21

LENGTH: 70 words


De gewone man in Amsterdam snapt niet waarom juist de PvdA, de partij van de
doorbraak en de zogenaamde partij van de arbeiders, de Bijlmer-enquete als een
baksteen heeft laten vallen. Dat kan toch echt niet, de boel maar laten
doorsudderen.

De kiezers worden naar GroenLinks en het CDA gedreven. Alleen voor Van Gijzel en
Oudkerk de duim omhoog. Twee mannen met ruggegraat in de ooit zo krachtige PvdA.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              67 of 109 DOCUMENTS

                                 de Volkskrant

                                  June 1, 1999

Heintje

BYLINE: HERMAN PIJPERS

SECTION: Forum; Pg. 9

LENGTH: 97 words


Wiegel is een afspiegeling van Heintje Davids, die steeds afscheid nam, maar het
toneel toch niet kon verlaten. Zo ook Wiegel. De publiciteit is hem te dierbaar.
Zijn optreden wordt steeds armetieriger. Hij is ook geen teamspeler. Aan de
afspraken voor de wedstrijd houdt hij zich niet. Hij soleert en de gevraagde
dieptepass van Dijkstal lapt hij aan zijn laars. Hij probeert Jan en alleman te
passeren en lost ten slotte een kanonskogel. Een totale misser, die juist de
gewone burger, door de vele teweegbrengende besognes, geld gaat kosten.

SANTPOORT Herman Pijpers

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              68 of 109 DOCUMENTS

                                 de Volkskrant

                                  May 29, 1999

Van achtbaans-snelweg naar geitenpad

BYLINE: NOEL VAN BEMMEL

SECTION: Stroom; Pg. 5

LENGTH: 835 words


Voor 89 gulden per maand kan de consument dankzij breedband-Internet een
supersnelle toegang krijgen. Maar eenmaal buiten het domein van de
kabelexploitant neemt de snelheid dramatisch af.

D E AMERIKAANSE Internet-aanbieder At Home is deze maand in Nederland begonnen.
Via de televisiekabel biedt het bedrijf een supersnelle verbinding aan voor 89
gulden per maand. Daarvoor krijgt de consument onder meer een website met het
laatste nieuws, maar ook de trailer van Star Wars. Een eenvoudiger variant,
Chello, ging vorige maand van start, terwijl KPN experimenteert met Snelnet, een
proef waarbij het NOS Journaal en andere tv-programma's via de telefoonlijn zijn
te zien.

De drie bedrijven maken gebruik van breedbandig Internet. Door informatie
digitaal te versturen over glasvezelkabels, of slimmer te verpakken voor
telefoonkabels, neemt de surfsnelheid spectaculair toe. Biedt een ISDN-lijn een
snelheid van 128K per seconde, voor 49,95 gulden per maand, breedband begint bij
1,5 MB. Wachten op foto's, geluidsfragmenten en bewegende beelden is dan, in
theorie, niet meer nodig.

Wie breedband heeft, zet na thuiskomst niet zijn televisie maar de computer aan.
Achtuur Journaal gemist? Met een druk op de knop verschijnt het bulletin alsnog
op Snelnet. Filmpje pakken? At Home toont de filmtrailers en biedt de
mogelijkheid van doorklikken naar de bijbehorende recensies van NRC Handelsblad
of de Volkskrant. Grote bedrijven geloven heilig in deze ontwikkeling en
spenderen een fortuin aan breedband-techniek. Microsoft stak vorige week nog
tien miljard gulden in de Amerikaanse telefoonmaatschappij AT&T. Dat bedrijf is
ook kabelexploitant en heeft via At Home 460 duizend abonnees in de VS. De
Duitse uitgever Bertelsmann blies onlangs zijn plannen voor betaaltelevisie af,
mede omdat die markt door de opkomst van breedbandig Internet onzeker is
geworden.

Maar de consument moet nog worden overtuigd. De circa duizend Amsterdammers die
meedoen aan KPN's proef met Snelnet, weten dat een film kijken in de
studeerkamer geen pretje is. De bureaustoel is Spartaans, het scherm klein en
het beeld hapert op spannende momenten. Bovendien is zonder breedbandig Internet
het laatste nieuws ook wel te volgen via nieuwszenders op tv of via
e-mail-kranten.

Desondanks steekt At Home in Nederland de komende vijf jaar honderd miljoen
gulden in de introductie van breedbandig Internet. Van dat geld is onder meer
een redactie van tien man opgezet om een bijbehorende website te verzorgen. De
journalisten groeperen het belangrijkste nieuws van de dag per onderwerp
(economie, sport, cultuur, technologie), maken een keuze uit ANP-berichten en
bieden bijvoorbeeld spelletjes aan.

Eigen nieuws staat er niet op. 'We maken een keuze uit wat al op het net te
vinden is', stelt At Home-hoofdredacteur Marcus Polman, 'en dat bieden we dan op
een toegankelijke manier aan.' Volgens hem is de site bedoeld voor beginnende
Internetters die de weg op het web nog niet goed weten. 'We mikken op de gewone
man, niet op whizzkids.'

Op een presentatie van At Home in Den Bosch werd afgelopen week gemopperd dat
kabelexploitanten zich niet met inhoud moeten bemoeien. De kabelbedrijven CasTel
in het noorden van het land en Palet in het zuiden, zijn mede-aandeelhouder van
At Home en bieden alleen Internet-toegang aan via de At Home-site. 'Ik wil
alleen snelle toegang tot Internet', zei een belangstellende. 'Waarom moet ik
betalen voor een website van mijn kabelexploitant? Die trailer van Star Wars
vind ik zelf wel.' Desondanks zei hij 'bij gebrek aan keuze' een abonnement te
nemen.

Dat weet ook At Home. Het bedrijf heeft 150 duizend abonnees nodig om quitte te
draaien, en richt zich daarbij op beginners. Ook Chello heeft om die reden een
eigen site gebouwd. Daarop staan een handvol nieuwsberichten, een uitzending van
het Engelstalige ITN-journaal, een interactieve kleurenplaat voor kinderen en
veel verwijzingen naar andere nieuwsorganisaties.

Amsterdam, waar exploitant A2000 niet kan kiezen tussen At Home en Chello, biedt
alleen snelle toegang (maximaal 1,5 MB) voor 89 gulden per maand. Kabelbedrijf
Casema, ruim een miljoen abonnees in Den Haag, Utrecht en omgeving, doet niet
aan breedband en levert een snelheid vergelijkbaar met ISDN voor 59 gulden per
maand.

Waar de multimediale consument ook woont, hij zal merken dat de snelheid
spectaculair afneemt zodra hij op eigen kracht het Internet opgaat. Alle
kabelexploitanten en KPN garanderen hoge snelheden, zolang de consument op de
zelf gemaakte website blijft.

Binnen dat netwerk wordt informatie verzameld van andere sites en op de eigen
server gezet. Hetzelfde gebeurt automatisch met websites die populair blijken
onder gebruikers. Maar wie een hotelletje wil boeken in Alaska, zal merken hoe
een achtbaans-snelweg zich plots vernauwt tot ee geitenpad.

Kabelexploitatie ; Computers en randapparatuur ; Wetenschap en Techniek ;
Technische Wetenschappen ; Informatica ; Infrastructuur ; Telecommunicatie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              69 of 109 DOCUMENTS

                                 de Volkskrant

                                  May 29, 1999

Bisschoppen gaan 'verlegenheid in geloof' te lijf

BYLINE: VAN ONZE VERSLAGGEVER

SECTION: Binnenland; Pg. 7

LENGTH: 356 words

DATELINE: DEN BOSCH


In het jubeljaar 2000 moeten ook gewone burgers kunnen uitkomen voor hun geloof.
Daarom verspreidt de r.k. kerk drie posters die een einde moeten maken aan
'geloofsverlegenheid'. De posters vormen de opmaat voor activiteiten rond het
jubileumjaar 2000, waarvoor een bisschoppelijk comite in het leven is geroepen.

De r.k. kerk en de protestantse kerken, die samen met de rooms-katholieke kerk
in de Raad van Kerken zitten, maakten vrijdag hun plannen voor het jubeljaar
bekend. De posters komen na de geruchtmakende campagne van het aartsbisdom
Utrecht met posters als 'Who is afraid of God', een parodie op een schilderij
van Barnett Newman, en de adventsposter met daarop de buik van een blote,
zwangere vrouw van wie net de borsten niet te zien zijn.

Nu heeft de kerkprovincie, waarin alle bisdommen samenwerken, een reclamebureau
ingeschakeld dat minder prikkelende posters wil verspreiden. Er zijn posters
bedacht voor een breder publiek dan alleen scholieren, voor wie 'Who is afraid
of' en de adventsposter waren bedoeld. Ze zullen vanaf Advent tot Hemelvaart
worden verspreid om de aandacht te vestigen op het jubeljaar. Er zullen in die
periode bovendien nog meer posters met gewone gelovigen verschijnen, die trots
zijn op hun geloof.

Daarnaast zal de rooms-katholieke kerk samen met protestantse kerken met kerst
een oecumenische dienst vieren. Een landelijke oecumenische kerkendag zal er
volgend jaar niet komen, evenmin als een gezamenlijke dag voor katholieken. De
activiteiten zullen vooral lokaal, in parochies en gemeenten, plaatsvinden.

In februari verschijnt er een 'stilte-atlas van Nederland' van de Raad van
Kerken. Deze gids moet gestresste en gehaaste mensen wijzen op abdijen,
stiltecentra en bedevaartsoorden, waar een christelijke inspiratiestilte te
vinden is. Tot slot organiseert de raad in de veertigdagentijd (lijdenstijd) een
grote hoorzitting over de schuldenproblematiek om aan te sluiten bij de
wereldwijde kerkelijke campagne van de r.k. kerk voor kwijtschelding van de
schulden van de armste landen in 2000.

J. Leune FOTO BERT HOUWELING

Religie ; Levensbeschouwing

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              70 of 109 DOCUMENTS

                                 de Volkskrant

                                  May 27, 1999

Cricket: netjes in de rij voor de bierpomp

BYLINE: VAN ONZE VERSLAGGEVER SIETSE VAN DER HOEK

SECTION: Sport; Pg. 31

LENGTH: 694 words

DATELINE: AMSTELVEEN


Het onnozelste dat je kunt doen tijdens een cricketwedstrijd is in de lunchpauze
vragen wie voorstaat. Niemand natuurlijk, suffie. Voor de lunch hebben de heren
van Kenia de punten gescoord. Na de lunch gaan de heren van Zuid-Afrika proberen
dat aantal te overtreffen in minder beurten, en dan hebben zij gewonnen. Zo
ongeveer. En het duurt een hele dag.

Een stralende dag was het woensdag in het Amsterdamse Bos bij Amstelveen. Zon
boven het groenste grasveld, zacht ruisende bomen, klimmende vliegtuigen vanaf
de Buitenveldertbaan, vierduizend gezellige mensen rond de ground om te kijken
naar het duel tussen Kenia en Zuid-Afrika. De enige wedstrijd van het
WK-toernooi die buiten Engeland wordt afgehandeld. Wat heet uniek: het is voor
het eerst in de cricketgeschiedenis dat een wedstrijd voor het
wereldkampioenschap op Europees continentale grond wordt gespeeld.

Het kleine stukje in het Amsterdamse Bos leek woensdag een enclave van voorheen
het Britse Rijk. Indiers, Zuid-Afrikanen, Pakistani, Engelsen, veel Engelsen.
Zeven grote BBC-vrachtwagens onder de bomen. Het veld omzoomd met Engelse
reclameborden. Enorm lange maar geduldige rijen voor de broodjes hotdog, de
broodjes beenham, de patat met of zonder mayonaise. En voor de bierpompen rijen
waar zich van 's ochtends half elf tot zes uur in de middag steeds mensen
aansluiten met de vraag: 'Is this the beer line?'

Kenners bijna allemaal. Ook de Nederlandse man (marineblauwe trui boven wijde
pantalon) met een tropenhelm op zijn hoofd die een vrind begroet met 'He pik,
alles goed?' De aangesprokene houdt zijn aandacht nog even bij het cricket
voorbij de grote eikenboom op de pitch. 'Ah joh, da's een viertje', zegt de
tropenhelm als hij de bal over het veld ziet rollen. Nabij is de partytent voor
sponsors en relaties. Een man onder een strooien hoedje spreekt tot een timide
ogende Hindoestaan: 'Vind je 't erg als ik zeg: praat es met de veurzitter? Het
zou toch te gek zijn dat een financiele kwestie. . .'

Drie andere heren overleggen. 'Yab Yum wil wel', zegt de een, 'geeft zo een
miljoen.' De ander: 'Ik zou ook liever ABN Amro hebben als shirtsponsor, maar. .
.' De derde: 'De directeur van ABN Amro maakt wel iedere maand een bommetje in
de Yab Yum.' De eerste weer: 'Ja, en dat is nou net het verschil.' De tweede
weer: 'Yab Yum is internationaal bekend, dus why not.'

Op het gras vijf jongens in korte broek uit Birmingham, tassen van Marks &
Spencer vol blikjes bier, stuff delend met elkaar. Als allen een joint gedraaid
hebben, staan ze op en kijken cricket.

Cricket in Engeland en in zijn voormalige kolonien is al lang niet meer wat wij
op het Europese vasteland denken dat de king of sports is. De grote tribunes aan
de andere kant bieden het beeld dat volgens een Nederlandse liefhebber ook
wekelijks rond de grounds in Engeland te zien is. Jong, oud, deftige heren en
het gewone volk, goedmoedig, uitgelaten maar niet luidruchtig meelevend, en wie
geen crickethoedje heeft krijgt een verbrande nek.

'Ma, ons is hier', houden Ria, Inna-Mari en vijf andere dochters van Boeren een
spandoek omhoog, hun gezichten beschilderd met de kleuren van de Zuid-Afrikaanse
vlag. Voorlangs de tribune liggen brede platen hier en daar wat ongelijk. Wie
een struikelpasje maakt en net niet valt wordt toegezongen: 'Honey, I owe you a
kiss'.

Engelsman, Pakistaan, Zuid-Afrikaan of Nederlander - geen cricketminnaar zal de
onnozele 'suffie' noemen als die vraagt waarom het publiek als wijlen Tommy
Cooper de arm horizontaal heen en weer doet golfen (een 'vier': de bal rolt naar
de rand van het veld) of beide handen omhoog steekt (een 'zes': de bal vliegt
door de lucht naar of over de rand van het veld, de homerun bij honkbal).

Zuid-Afrika wint. Een heer onder een strooien hoedje, al in het Amsterdamse Bos,
op weg naar zijn auto, hoort aan het gejuich ver achter hem dat het een 'zes'
moet zijn, en heft in zijn dooie eentje beide armen in de lucht.

Zie ook pagina 31

Cricketpubliek bij de WK-wedstrijd Kenia - Zuid-Afrika, woensdag in het
Amsterdamse Bos. FOTO GUUS DUBBELMAN - DE VOLKSKRANT

Cricket ; Toeschouwers ; Algemeen ; Sport

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              71 of 109 DOCUMENTS

                                 de Volkskrant

                                  May 22, 1999

De queeste vervolgd

BYLINE: MAC VAN DINTHER

SECTION: Economie; Pg. 5

LENGTH: 824 words


We zijn op een queeste, zoals een lezer het omschrijft, naar goed vegetarisch
eten. Het valt niet mee, we schreven er eerder over. Vegetariers zijn behept met
een culinaire onverschilligheid die volgens ons geen logisch verband houdt met
hun ethische principes. Anders gezegd: Er is geen enkele reden waarom je als
vegetarier beroerd zou moeten eten, maar velen doen het toch.

Het is een dankbare zoektocht, we blijken niet de enige dolende zielen te zijn
in vega-land. We krijgen veel instemmende reacties op onze mismoedige stukjes.
'Het is net of je er voor straf bent en of eten waar je plezier in hebt niet kan
deugen', schrijft een getergde ziel over zijn ervaringen met vegetarische
eethuizen.

Een mevrouw bedankt ons niet-principiele vegetariers ervoor dat we het opnemen
voor het plantaardig etend volksdeel. 'Want u hebt echt gelijk. Maar wanneer je
dit als vegetarier zegt, wordt er al gauw gevonden dat je niet moet zeuren.'

Als tegenwicht ontvingen we een narrig briefje van een lezer uit Roosendaal die
een bruine boterham met boter en kaas het 'toppunt van vegetarische eten' noemt.
Altijd fijn om iemand tegen te komen die het geluk heeft gevonden. Voor degenen
die nog zoekende zijn gaan we door met onze queeste.

Het woord queeste wordt meestal gebruikt in relatie tot de graal, de schaal
waarin het bloed van Jezus zou zijn opgevangen. De queeste naar de graal, met
veel enthousiasme ondernomen door de ridders van de ronde tafel, staat symbool
voor de zoektocht naar het licht, of ook wel het goddelijke in onszelf.

Waar beter zouden wij zo'n zoektocht kunnen voorzetten dan in Oibibio, het
nieuwe tijdscentrum van kruidenierszoon Ronald Jan Heijn. Heijn, die al tijden
met hardnekkige betalingsproblemen kampt, werd vorige week gered door
woningbouwvereniging Het Oosten. Het Oosten koopt Oibibio, Heijn mag het huren
tegen een vriendenprijs. Het heeft wel wat: de 'gewone man' als verlosser van
het hogere.

Over Oibibio zijn al heel wat schampere en snedige opmerkingen gemaakt. Dat
kunnen we dus overslaan en ons concentreren op wat echt belangrijk is: het eten.

Het restaurant van Oibibio is gevestigd op de entresol boven het Grand Cafe en
het Oibibiowarenhuis. Rokers kijken uit over het cafe, niet-rokers over het
warenhuis waar een lucht van 'eerlijke' zeep en cosmetica vanaf slaat. Aan
keurig gedekte tafeltjes met linnen servetten en wijnglazen staan ijzeren
tuinstoelen met kussentjes.

De 'lentekaart' bevat behalve het 'Eeuwige liefde menu' (artisjokbodem met
notenmousse, groentenbouillon, ravioli met vier soorten kaas en advocaat
bavarois toe) ook een reeks hongerig makende losse gerechten als sushi-salade,
terrine van geitenkaas met saffraandressing en fritots (beignets) van palmhart
met cocos/gembersaus.

In eerdere stukjes haalden we als voorbeeld van luxe plantaardig eten truffel
aan, dat we nog nooit op de kaart hadden zien staan van een vegakok. Bij Oibibio
staat de duurste paddestoel ter wereld er meteen twee keer op: in de dressing
over de salade van waterkers met gerookte quorn en in een
champignon/morieljebouillion.

We zijn aan onze stand verplicht die te nemen. Bij de hoofdgerechten vallen we
voor 'Fu piccata', in parmezaan gepaneerde fu. Fu is gedroogde seitan, lezen we
in de uitleg, en seitan is weer gemaakt van tarweeiwit, maar dat bekt een stuk
minder op de menukaart.

De salade geneest ons in een klap van al onze vooroordelen over vegetarische
restaurants. Op een laag waterkers ligt een handjevol bruine balletjes van
gerookte quorn, een eiwitprodukt van paddestoel. Bij de eerste hap twijfelen we
nog over de combinatie tussen de sterke rooksmaak van de quom en de dressing
waarin verheugend kwistig met truffel is omgesprongen. Bij de tweede hap zijn we
verkocht. Hemels.

Helaas vertoont ons menu een neergaande lijn. De bouillon is nog redelijk, maar
het hoofdgerecht stelt teleur. Op ons bord drijven stukken schorseneer in een
bruine saus. Daaroverheen ligt een plak fu die in ei is gewenteld en gebakken.

De fu smaakt naar niks, het ei naar ei en de parmezaan heeft zijn hielen gelicht
en slechts een flauwe afdruk achtergelaten. En als we niet op de kaart hadden
gelezen dat de saus van aubergine stamt, hadden we het niet geweten.

Het is grof en verkeerd. Schorseneren zijn echte wintergroenten en dus rare
gasten op een lentemenu. Dat geldt ook voor het hoofdgerecht aan de overzijde:
een pakket van koolblad met paddestoelen, die beter smaakt maar evenmin veel
lentegevoel verspreidt. Het dessert Oibibio van ijs en vruchtenmoesjes is niet
origineel maar smaakt oke.

Na betaling van fl. 177,75 inclusief wortelsap, leidingwater en een paar glazen
uitstekende wijn tellen we de zegeningen van Oibibio: Het beste vegetarische
restaurant waar we tot nu toe aten, maar nog niet echt goed. De queeste gaat
door.

Oibibio, Prins Hendrikkade 2021, Amsterdam, tel 020-553.93.55

Horeca ; Economie ; Bedrijfstakken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              72 of 109 DOCUMENTS

                                 de Volkskrant

                                  May 22, 1999

Bach tussen de krulspelden

BYLINE: TOINE HEIJMANS

SECTION: Vervolg; Pg. 4

LENGTH: 1257 words


Zoekend naar shampoo bij de drogist op een merkwaardige conversatie gestuit.
'Wanneer komt Bach?', vroeg een klant aan de caissiere. 'Bach komt in
september!', was het opgewonden antwoord. 'Honderdvijfenvijftig cd's, en echt
alles staat erop.'

Bach is geen shampoo. Bach is Johann Sebastian, en zijn complete oeuvre gaat dit
najaar in de schappen van het Kruidvat - de bodemprijsdrogist. Een rijksdaalder
per cd - daar kun je ze zelfs niet voor kopieren op de multimedia-pc. Met dikke
viltstift alvast in de agenda gekalkt: BACH en KRUIDVAT, want het is niet de
eerste keer dat de drogisterij-cd's waren uitverkocht.

Eerder al gooide het Kruidvat Beethoven in de aanbieding (veertig cd's), Chopin
(compleet), Mozart (pianosonates en -concerten), Vivaldi (de jaargetijden).
Beslist fraaie uitvoeringen zaten erbij - echt niet van dat beroerde,
Oost-Europese ijzerengordijngerammel. Alleen al van Beethoven verkocht de
drogist een miljoen cd's. En in het kielzog van dat succes liggen de oude
componisten nu overal te grabbel: bij Etos, Blokker, Wibra.

Onmiddellijk gebeld met Maarten 't Hart, schrijver en kenner van klassiek. Het
nieuws had hem al eerder bereikt en het duizelt hem. 'De hele Bach bij een
drogist, jezus.'

Hij is er nogal ambivalent over. Want enerzijds: 'Heel goed als een breed
publiek wordt aangeboord.' En: 'Er zaten voortreffelijke uitvoeringen bij de
vorige cd-series, allemaal heel goeie Nederlandse musici.' Maar anderzijds is
het niet echt subtiel, de oude Bach tussen krulspelden en tubes hair repair.

'En dan wil het Kruidvat ook nog dat ik een boek maak bij die cd's', verzucht de
schrijver. 'Moet ik dat wel doen? Zo moeilijk hierin een beslissing te nemen.'

Alles te danken aan Pieter van Winkel, pianist, musicoloog en bedenker-producent
van het Kruidvat-klassiek. Zijn motto's: goedkoop hoeft niet prut te zijn. En:
het grote publiek houdt ook van klassiek.

Van Winkel: 'De tijd dat klassiek was voorbehouden aan een kleine elite, is echt
voorbij. Ook Jan Modaal is tegenwoordig geinteresseerd. Maar die mensen kopen
nog nauwelijks cd's, omdat ze daarvoor naar de vakhandel moeten. Dat is een hoge
drempel. Het Kruidvat is drempelloos, en dus ideaal voor deze latente
kopersgroep. Dat is geen gat in de markt, dat is een krater.'

Hij krijgt wel eens brieven van luisteraars. Iemand schreef: 'Geweldig dat u dit
mogelijk maakt voor de kleine man.' 'Dat stemt me tevreden en gelukkig.'

Toch heeft de kleine man weinig te klagen, tegenwoordig, wat klassiek betreft.
Wandel eens door een willekeurig overdekt winkelcentrum, of een groot warenhuis.
Tien tegen een dat de traditionele kleefmuziek is vervangen door een aardig
strijkje, of een kooplustopwekkende symfonie.

Laatst nog, bij de zaterdagmiddagboodschappen in Nijmegen, klonk ineens een
heldere sopraan. De hoek om bij de vleeswaren en daar was ze, live tussen de
olijven en de luiers. Een frele zangeres, gehuld in prachtig rood fluweel. Aan
haar zijde een pianist in avondkleding. Zo stond ze daar een stukje Pergolesi te
zingen - en echt niet slecht.

Voor wie in de ban raakte, waren stoeltjes neergezet, er was goede espresso en
Italiaans gebak. Ogen werden gesloten, kinderen kregen rust. Slechts het zacht
ratelen van winkelwagens verstoorde zo nu en dan de idylle.

Pergolesi bij Albert Heijn - u heeft geluk gehad, zegt de heer Bloemers van het
betreffende filiaal, want dat gebeurt nog slechts in vijf vestigingen. Nieuwe
formule. Midden in de supermarkt is een plein met espressobar, traiteur en bij
tijd en wijle een sopraan. Of een kamerensemble. 'Zo maken we het de winkelaar
nog gemakkelijker. Zie het als een stukje entertainment.'

De musici komen van het conservatorium in Arnhem, of zijn via via in de
supermarkt beland. Dat Albert Heijn klassiek kiest, is vanzelfsprekend, zegt
Bloemers. Klassiek geeft rust, maakt het bestaan draaglijker, en is een logisch
geluid met kerst, Pinksteren, Hemelvaart en andere feestdagen. 'Een popbandje
neerzetten, heeft toch een wat ander effect.'

Behalve natuurlijk als dat popbandje zelf aan de gang is gegaan met een of
andere partituur. Want ook in die sector viert klassiek hoogtij. Megaster Puff
Daddy gebruikt de oude componisten als het hem uitkomt en verdient veel geld met
die hitjes. Violiste Vanessa-Mae koppelt Bach aan disco (ruim 3,5 miljoen platen
verkocht). Hardcore hiphopper Frank T. uit Madrid: 'Chopin is mijn grote
inspirator.' En op MTV is een 16-jarige rapper populair die het doet met de
Vijfde van Beethoven - tatatataa, daar had die ouwe toch een mooie beat te
pakken. De videoclipzender doet voor het gemak een factsheet over de componist
bij de videoclip: 'Beethoven was bijna doof toen hij deze muziek schreef.'

Toegegeven: het is vaker gebeurd. Ekseption maakte jaren geleden al een
elektronische versie van de Vijfde. En de filmindustrie veroorzaakte de ene
klassieke trend na de andere - van de Mozart-hype na Amadeus tot de
Bolero-verering na Les uns et les autres en Ten.

Toch is er nu meer aan de hand, meent Pieter van Winkel, de man van het
Kruidvat-klassiek. 'Kijk eens hoeveel concerten er worden gegeven, een enorm
aanbod, vergeleken met tien jaar geleden.' Zie de stijgende populariteit van de
zender Classic FM. Dat is niet zomaar een trend, hier is 'een heel nieuw gebied
aan het openbreken'.

Bij Classic FM hebben ze de Bolero onder de wachtknop van de telefoon, daarna
Het Voorjaar van Vivaldi, en dan komt John Hoedjes, die enthousiast uitlegt hoe
verpletterend goed het de afgelopen maanden is gegaan met zijn station. Eerst
was er nog een felle concurrentiestrijd met Radio 4, maar die zender hebben ze
goed de hielen laten zien.

Hij stuurt een fax met cijfers, van bureau Intomart. Van alle Nederlanders ouder
dan 13 jaar luistert 2,1 procent naar Classic FM. Radio 4 blijft steken op 1,4
procent. 'Het is niet zo dat het totale luisteren naar klassieke muziek
toeneemt, maar de manier waarop wij het doen, spreekt de mensen meer aan dan het
hoogdrempelige Radio 4.'

Classic FM is een klassiekemuziekfabriek. Ze draaien wat populair is (Cecilia
Bartoli, de Bolero, Het Voorjaar van Vivaldi) en wel in een grote regelmaat.
Afgekeken van de commerciele popzenders, zegt Hoedjes: 'Wij zijn eigenlijk de
Sky Radio van de klassieke muziek.'

Van de weeromstuit hebben ze bij Radio 4 besloten dat het anders moet, om
verdere neergang te voorkomen. Minder gepraat, meer muziek, herkenbaar en
toegankelijk - want dat wil de kleine man.

En Bach. Veel Bach. De man stierf in 1750, dus reken maar uit, dat wordt een en
al Johann Sebastian volgend jaar. Hoeveel cd's ze bij het Kruidvat gaan
produceren, wil commercieel directeur P. Broersen niet zeggen. Wel dat ze niet
voor niks het Concertgebouw hebben afgehuurd om de boel te presenteren -
aanstaande dinsdag. En dat ze het allemaal doen om winst te maken, natuurlijk,
maar ook om de klant te verrassen en uit liefde voor de muziek. Want Broersen en
zijn algemeen directeur zijn liefhebbers. 'De afgelopen jaren hebben we
geprobeerd het grote publiek te interesseren voor klassieke muziek, en dat is
aardig gelukt. Nederland heeft veel Bach-fanaten, dus we waren aan onze stand
verplicht dit jaar iets bijzonders te doen.'

Jammer alleen dat Maarten 't Hart zich af gaat melden. Geen boek over Bach zal
hij schrijven. 'Mijn probeersels heb ik verscheurd.' Maar hij vraagt volgende
keer wel bij de kassa wanneer ze komen, de cd's.

Klassieke cd's bij Blokker.FOTO ARNO LINGERAK

Klassieke muziek ; Kunst en Cultuur ; Kunst ; Muziek

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              73 of 109 DOCUMENTS

                                 de Volkskrant

                                  May 21, 1999

Sydney snijdt fors in begroting Spelen

SOURCE: Reuters

BYLINE: REUTERS

SECTION: Sport; Pg. 14

LENGTH: 254 words

DATELINE: SYDNEY


Het organisatiecomite van de Olympische Spelen van 2000 (SOCOG) gaat fors
bezuinigen op de begroting. Voorzitter Michael Knight kondigde besparingen aan
van bijna honderd miljoen gulden. Hij liet daarbij gisteren waarschuwend weten
dat ook de officials van het IOC dat zullen merken. Zij zullen in Sydney niet
overdreven in de watten worden gelegd.

Knight verwacht geen protest als SOCOG ruim zeven miljoen gulden kort op het
budget voor het vervoer en de catering van de IOC'ers. Zij zijn volgens hem door
hun dubieuze en inhalige gedrag immers niet alleen verantwoordelijk voor het
schandaal rond Salt Lake City maar ook voor de afwachtende of weigerachtige
houding van sponsors in Australie.

'Wij zien graag dat het IOC zich zo min mogelijk onderscheidt van de gewone
burgerij. Ze gaan dus ook maar carpoolen. We denken daarbij natuurlijk in het
bijzonder aan IOC-leden die geen specifieke taak hebben tijdens de Spelen. Het
zal ongetwijfeld hier en daar een scheef oog geven. Maar laten we wel wezen, de
onderhandelingspositie van het IOC is in het huidige klimaat niet bijster
sterk.'

Knight vertelde dat de grootste bezuiniging, bijna 27 miljoen gulden, zijn eigen
staf zal treffen. De afdelingen marketing en techologie leveren ook flink in en
de 'aanblik van de Spelen' wordt soberder. 'We moeten leven met de middelen die
we hebben. Ook daarmee kunnen we volgend jaar fantastische Olympische Spelen
organiseren.'

Internationale organisaties ; Sport ; Recht ; Politiek en Staat ; Volkenrecht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              74 of 109 DOCUMENTS

                                 de Volkskrant

                                  May 17, 1999

Schaf het kiesrecht dan ook maar af ; Politieke elites geven blijk van hun
geringe capaciteit tot bestuurlijke zelfvernieuwing

SECTION: Forum; Pg. 7

LENGTH: 1460 words


Het vernieuwingsstreven sinds de jaren zestig lijkt slechts een behoedzaam
correctief wetgevingsreferendum op te leveren. S.W. Couwenberg vindt dat
beschamend en noteert dat de tegenstanders argumenten gebruiken die ook tegen
het algemeen kiesrecht in stelling werden gebracht.

MOCHT het wetsvoorstel inzake een correctief wetgevingsreferendum morgen in de
Eerste Kamer sneuvelen, dan betekent dat het volledige failliet van het
politieke vernieuwingsstreven dat in de jaren zestig op gang kwam en waarvan het
referendum de laatste loot was. Dit is pas in de jaren tachtig dankzij de
staatscommissie Biesheuvel een serieus onderdeel daarvan geworden nadat het
actiecomite 'Referendum: Ja' het begin jaren tachtig aan de orde had gesteld,
onder andere in petities aan de Eerste en Tweede Kamer.

Begin jaren negentig kreeg politieke en bestuurlijke vernieuwing een nieuwe
impuls, toen het kabinet-Lubbers III het in het regeerakkoord opnieuw op de
agenda plaatste. Dit leidde tot de instelling van de commissie-Deetman. Allerlei
hervormingsvoorstellen die onvoldoende weerklank hadden gevonden werden toen
opnieuw opgepakt en ter discussie gesteld. In tegenstelling tot voorheen werd
het beoogde vernieuwingsproces nu van stonde af aan ondersteund door de
fractievoorzitters in de Tweede Kamer.

Maar ook deze berg heeft uiteindelijk slechts een muis gebaard. Dat is het
huidige voorstel tot een extreem behoedzame introductie van een correctief
wetgevingsreferendum. De toepassing is namelijk afhankelijk gemaakt van zulke
hoge drempels dat het in de praktijk een lege huls zal blijken te zijn.
Desondanks is er een reele kans dat het in de Eerste Kamer alsnog sneuvelt
vanwege oppositie van VVD-zijde. Als dit gebeurt, kan D66 moeilijk anders dan
uit de regering treden.

Zoals de D66-leider De Graaf onlangs nog benadrukte, ontleent zijn partij haar
belangrijkste politieke identiteit aan haar politiek vernieuwingsstreven. Als
D66 onlangs een eventueel nieuwe politieke mislukking van wat zij primair beoogt
toch deel blijft uitmaken van de regering, verliest zij alle geloofwaardigheid
als exponent van politieke vernieuwing, temeer omdat zij ook al heeft ingestemd
met extreem hoge drempels voor de toepassing van het referendum. Voor D66 is er
langzamerhand alle reden haar naam ter discussie te stellen. Die herinnert
immers aan een periode van politieke vernieuwingswil die helaas op een
mislukking is uitgelopen. Ook het huidige regeringsvoorstel is niet meer dan een
symbolisch gebaar naar D66.

Dat het vernieuwingsstreven sinds de jaren zestig ondanks de enorme hoeveelheid
politieke energie en publieke middelen praktisch niets van belang heeft
opgeleverd, is voor onze politieke elites beschamend. Zij geven daarmee opnieuw
blijk van hun geringe capaciteit tot politieke en bestuurlijke zelfvernieuwing
waar Thorbecke voor 1848 ook al over klaagde; en van hun diepgewortelde
conservatisme als de omstandigheden tot aanpassing nopen van verouderde
staatkundige en bestuurlijke structuren.

De belangrijkste staatkundige veranderingen - de introductie van de
eenheidsstaat in 1795, de grondwetsherziening van 1848, de pacificatie van 1917
en de na-oorlogse dekolonisatie - zijn hier dan ook pas tot stand gekomen
dankzij buitenlandse pressie of invloed. Als tegenstanders van het referendum
hun verzet onder andere baseren op de conservatieve werking ervan, is dat een
gotspe.

In de jaren zeventig waren het Den Uyl en zijn progressieve medestanders, ook
D66, die het referendum om die reden afwezen. Nu beroepen oud-VVD-leider
Bolkestein en zijn medestanders in de VVD zich op dit argument. Als dit relevant
zou zijn, zouden we ook de verkiezingen moeten afschaffen. Want die leveren ook
vaak een conservatieve uitslag op.

Hoe lang zijn bijvoorbeeld de Britse Conservatieven in deze eeuw niet aan de
macht geweest? En is de VVD zelf geheel vrij van conservatieve neigingen?
Referenda hebben overigens lang niet altijd een conservatief effect.

In Zuid-Afrika is aan de apartheidspolitiek via een referendum een einde
gekomen. In Italie en Ierland is het verbod op echtscheiding dankzij een
referendum ongedaan gemaakt. En in verschillende Europese democratieen is de
voortgang van het proces van Europese integratie op een enkele uitzondering na
(Noorwegen) niet alleen niet belemmerd door referenda over dit proces, maar is
dit proces daar tevens volop inzet geweest van publiek debat. Dit in
tegenstelling tot ons land.

Als gevolg van ons diepgewortelde regententraditie is democratie hier
vereenzelvigd geraakt met representatieve democratie. Dit is een keihard
politiek dogma geworden waar ook ondogmatisch denkende liberalen zich graag op
plegen te beroepen en die iedere verdere ontwikkeling in democratische richting
in de weg staat.

Wat in dit verband opvalt, is dat tegenstanders de kiezers wel mondig achten bij
algemene verkiezingen als die moeten oordelen over ettelijke
verkiezingsprogramma's met een groot aantal beleidsuitspraken - Bolkestein prees
onlangs nog de wijsheid en het gezond verstand van de gewone burgers - maar in
het oordeelsvermogen van die burgers ineens geen vertrouwen hebben als die zich
bij referendum moeten uitspreken over een concrete beleidskwestie.

Een verantwoorde belangenafweging in zo'n geval vertrouwen zij alleen toe aan
volks(partij)vertegenwoordigers. Maar bestaan die al sinds lang niet
hoofdzakelijk uit (fractie) specialisten met daarbij behorende oogkleppen en
bindingen aan partij- en groepsbelangen? Is onze representatieve democratie niet
een partijendemocratie geworden, waarin een oligopolie van belangengroepen een
sterk stempel drukt op de besluitvorming (neo-corporatisme heet dat in de
literatuur).

Is enige controle en eventueel correctie op de besluitvorming van onze politieke
(regenten)klasse uit democratisch oogpunt niet relevant, gegeven het feit dat
verkiezingen daartoe door hun globaal karakter niet de gelegenheid bieden?
Politiek en openbaar bestuur raken steeds meer in handen van een gesloten
politiek-bureaucratische klasse en worden zodoende, een 'closed shop'. Politieke
representatie wordt daardoor steeds problematischer. Elementen van directe
democratie zullen daarom een belangrijker rol moeten gaan spelen, zo
concludeerde de Wetenschappelijke Raad voor het Regeringsbeleid in dit verband
in zijn rapport Eigentijds burgerschap van 1992.

Terugblikkend op de referendumdiscussie zien we dat bij de bestrijding van het
referendum, al naar gelang de inzet, telkens andere argumenten opduiken. Pleit
men voor een raadplegend referendum, dan doet men moeilijk over de vraagstelling
(bij opiniepeilingen is dit veelal geen punt van discussie). Stelt men een
correctief wetgevingsreferendum voor zoals de commissie-Biesheuvel die een
objectieve vraagstelling garandeert, dan is weer het bezwaar dat het electoraat
niet kan kiezen tussen alternatieven, maar slechts ja of neen kan zeggen tegen
een besluit.

Als men dit bezwaar wil ondervangen door degenen die zo'n referendum aanvragen
het recht te geven zelf een alternatief voor het desbetreffende besluit voor te
stellen en dit tegelijk met dit besluit aan de kiezers voor te leggen, dan heeft
men weer grote moeite met zo'n recht van volksinitiatief. En zo blijft alles bij
het oude.

Wat tegenstanders hardnekkig over het hoofd blijven zien, is dat de mogelijkheid
van een referendum ook een belangrijke preventieve werking heeft. Het dwingt
politieke besluitvormers ertoe hun besluiten zo overtuigend mogelijk te
onderbouwen en daarbij voldoende rekening te houden met wat er onder de
bevolking leeft ter voorkoming van een eventueel referendum.

Bij de voorbereiding van de stadsprovincies rond Amsterdam en Rotterdam en de
beoogde opdeling van deze steden is dit volstrekt nagelaten en daardoor zijn de
politieke bestuurders toen terecht afgestraft via referenda. De diepgaande
vervreemding tussen de sterk verambtelijkte politieke elites in die steden en de
burgerij werd daardoor pijnlijk aan het licht gebracht. Dit heeft de weerzin
tegen zo'n directe interventie van het electoraat in de besluitvorming opnieuw
versterkt.

Dat het voornamelijk christen-democraten en veel liberalen zijn die zich
hardnekkig blijven verzetten tegen het referendum is in het licht van de
historie niet zo vreemd. Die hebben zich begin deze eeuw ook hardnekkig verzet
tegen invoering van het algemeen kiesrecht. In de strijd tegen het referendum
keren allerlei argumenten tegen dit kiesrecht opnieuw terug.

S.W. Couwenberg is oud-voorzitter van het comite 'Referendum: ja' en
oud-hoogleraar staats- en bestuursrecht.

Een actievoerder tegen IJburg bij Durgerdam, 1997. FOTO GUUS DUBBELMAN - DE
VOLKSKRANT

Staatsrecht ; Verkiezingen ; Recht ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              75 of 109 DOCUMENTS

                                 de Volkskrant

                                  May 17, 1999

God schept aarde opnieuw, en ziet: West-Vlaanderen

BYLINE: HEIN JANSSEN

SECTION: Kunst; Pg. 9

LENGTH: 663 words


THEATER

'Schreit morgen heel uw schorte nat, maar lacht vandage en zingt nog wat.'

Dit gedeelte uit Tafelliedeken van Guido Gezelle hangt achter het raam van een
oud arbeidershuisje in Brugge. De hele buurt in de omgeving van Gezelles
geboortehuis brengt dezer dagen een hommage aan de Vlaamse dichter door achter
de ramen stukjes poezie te hangen.

Sinds 1 mei is het Gezelle-jaar in Vlaanderen, omdat het honderd jaar geleden is
dat de volksdichter stierf. Bij zijn standbeeld in Brugge liggen witte
lentebloemen, de middenstand doet mee met de Gezelle Spaarkaart bij inlevering
waarvan bij chocolaterie Sukerbuyc veel lekkers te verkrijgen is. In het
Gezelle-museum zijn originele manuscripten en bidprentjes met gelegenheidspoezie
te zien, evenals de pijp die hij rookte en het bed waarin hij sliep.

Dat zijn gedichten juist in arbeidershuisjes hangen, onderstreept dat hij de
dichter van de gewone man was, die troost bracht en in bloemrijke taal vertelde
dat het leven waard was geleefd te worden, ondanks hard werken, het katholieke
geloof en de Vlaamse kleinburgerlijkheid. Want de vogels kwinkeleerden, het
Vlaamse land was zo ongerept en het verlangen naar de liefde misschien nog wel
mooier dan de liefde zelf.

Over Guido Gezelle en zijn werk hebben de theatergroepen Antigone en Hollandia
een productie gemaakt: Een wereld van papier zal heel de wereld wezen - een
collage van teksten, poezie, muziek en beeld. De voorstelling werd de afgelopen
week gespeeld in een hal bij de binnenhaven van Brugge en is binnenkort te zien
in het Oliehuis van de Lichtfabriek in Haarlem.

Die locaties verhinderen ogenblikkelijk dat Een wereld van papier een zoete,
Poezie Hardop-achtige productie werd. De desolate aanblik van dit havengebied
met louter industriele gebouwen van staal, beton en baksteen staat haaks op de
gedroomde lieflijkheid van het Vlaamse leven. Regisseur Jos Verbist wilde per se
niet een altaar voor Gezelle oprichten. Hij fantaseerde een verhaallijn waarin
God opnieuw de aarde schept en wel West-Vlaanderen.

Het West-Vlaamse land wordt in deze hal gesymboliseerd door een vissersbootje,
een berg schelpen, zand, een meertje en een bos - een dwarsdoorsnede van
Oostende tot Gent. Hierin lopen de eerste mensen rond, twee jongens en een
meisje die toevertrouwd worden aan priester Gezelle.

Behalve priester is Gezelle vooral de goedwillende onderwijzer. De vijf spelers
bedienen zich van zijn poezie maar in de tekst zijn ook andere gedichten
opgenomen en nieuw geschreven dialogen. De meest geslaagde scene is die waarin
de jongelui de liefde ontdekken en in hun blote kont door de hal rennen en in
het water spartelen.

De wijze waarop Gezelle geschokt reageert laat iets zien van zijn innerlijke
twijfels over het geloof en zijn onderdrukte passie. Het liefst zou hij met de
jongens dollen, maar ja, het priesterkleed verhindert dat. Verder is Een wereld
van papier iets te braaf en eenzijdig. Er wordt te weinig aandacht besteed aan
de mystieke kanten die Gezelle ook had.

Tegen het eind buigt deze Vlaamse pastorale om naar een boerendrama waarin de
hand van Johan Simons (speladviezen) herkenbaar is. De modernisering van het
boerenbedrijf slaat onherroepelijk toe en we zien de arbeiders gevangen tussen
kettingzaag en de scharrelvarkens. Het moment waarop Sofie Decleir dan Gezelles
mooiste gedicht Dien avond en die rooze uit haar longen schreeuwt is van een
grote dramatische kracht.

Het oudere publiek in Brugge fluisterde hele strofen hoorbaar mee, de jongeren
luisterden er met verwondering naar. Dit was dus de held van hun
overgrootouders, die zong van heimwee en verlangen:

'Ik misse u waar ik henen vaar of waar ik henen keer: de morgenstond, de dagen
rond en de avonden nog meer!'

Een wereld van papier zal heel de wereld wezen door Hollandia/Antigone. Gezien
11 mei in Brugge; in Oliehuis Haarlem van 25 t/m 29 mei. Informatie:
075-6310231.

Toneel ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              76 of 109 DOCUMENTS

                                 de Volkskrant

                                  May 8, 1999

Het geheim van de Valk

BYLINE: MAC VAN DINTHER

SECTION: Traject; Pg. 5

LENGTH: 828 words


Een nachtmerrie: Ik ben in een grote zaal waar een paar honderd mensen zitten te
eten. Er is een hoop kabaal. Een zuigeling blert, een ober laat een dienblad uit
zijn handen kletteren. Niemand kijkt op.

Plotseling verschijnt een erg jonge ober aan mijn tafel en zet eten neer. Op een
roestvrijstalen schaal ligt een bruin gebakken zeetong, bedolven onder een berg
smoezelige brokken fruit. Dwars over de vis hangt een gebakken banaan dof te
glanzen.

Met opkomende weerzin grijp ik naar een van de bakjes die ook op tafel staan.
Een hoopje verpieterde erwten kijkt me hologig aan, verteerd door heimwee naar
de tijd dat ze nog jong en groen waren. In het bakje ernaast ligt een vuilgele
plas appelmoes met een knalrode kers uit blik.

Geschrokken kijk ik om me heen. Dit kan niet waar zijn, hier is iets mis. Maar
op alle tafels staat hetzelfde soort eten. En ik ben de enige die het vies vind.
Overal zitten mensen te smullen. Waar ik ook kijk, ik zie louter tevreden
gezichten met smakkende monden. Ik knijp mezelf om uit deze angstdroom te
ontsnappen. Het lukt niet. Ik zit niet in een droom, maar in de realiteit van
motel Nuland.

Van der Valk is een fenomeen. De Hollandse horeca-familie bouwde na de oorlog
aan een imperium dat zijn gelijke niet kent in Nederland. Dat de Valken daarbij
alle wetten aan hun laars lapten, vergrootte hun populariteit alleen maar onder
de 'gewone man' die zich graag waant aan de illusie dat je met hard werken rijk
kunt worden.

Maar ook onder het zogenaamde denkende deel der natie bestaat er een heimelijke
fascinatie voor het clan-achtige familiebedrijf. Zo kon het idee postvatten dat
je bij Van der Valk weliswaar niet verheffend, maar toch fatsoenlijk eet voor
weinig geld.

Maar wie de proef op de som neemt, concludeert al snel dat dat een waanbeeld is.
De 'tong Picasso' - zeetong met vruchten, een Van der Valk klassieker - is te
lang gebakken, de spinazie is een grijsgroene zoute brei, de gebakken aardappels
zijn zompig vet en de paar slablaadjes gaan gebukt onder een kwak slasaus.

Voedsel in overvloed, geheel volgens het beproefde veel-voor-weinig- geld
concept. Maar het eten is niet alleen gewoon slecht, het is ook slecht in zijn
soort. Bij een willekeurig eetcafe eet je beter voor evenveel geld.

Toch doen duizenden landgenoten hun voornaamste restaurantervaring op bij Van
der Valk. Vijftig miljoen klanten voedt het concern per jaar, pochte peetvader
Ome Gerrit in deze krant. Dat dwingt respect af. En gezien de kwaliteit van het
gebodene vraag je je af wat het geheim is van de familie.

Eerder dan een item voor een restaurantkritiek is Van der Valk een onderwerp
voor een sociologische studie naar de Nederlandse eetcultuur. Het is een open
deur dat gewone mensen zich bij Van der Valk op hun gemak voelen. Dat is zonder
meer een verdienste. De Valken zijn wars van kak. In hun restaurant hoeft een
gast die een extra portie mayo vraagt niet te rekenen op een minzame blik van de
ober.

Maar er is meer. De kunst van de Valken is dat zij met een flinterdunne
entourage van schemerlampen, nepplanten, marmer en tapijt de illusie weten te
wekken van 'echt' uit eten. Hetzelfde geldt voor het eten dat 'net als thuis'
is, vooropgesteld dat in de meeste huishoudens slecht wordt gekookt, maar wordt
geserveerd door heuse obers en serveersters in zwart-wit. Weliswaar zo jong dat
ze hun kinderen zouden kunnen zijn, maar toch.

Op de achtergrond moeten ook bewondering en identificatie een rol spelen.
Waarschijnlijk vinden veel gasten het lekker om zich tegen het succes van de
self-made miljonairs te schurken. Door bij te dragen aan het fortuin voelen ze
zich verwant met de Valken wier vrijbuitersgedrag ze bewonderen, maar waarvoor
ze zelf terugdeinzen.

Omwille daarvan verdragen ze met een lach alles wat in een normaal restaurant
onvergeeflijk zou zijn. Mijn buurman, op een avondje uit met zijn eega, slikt
zonder blikken of blozen dat zijn wijn pas komt als het eten al voor driekwart
op is. Het echtpaar ernaast neemt gewillig zelf het toetje van het dienblad
omdat de serveerster haar handen vol heeft.

Serviesgoed blijft doodgemoedereerd op tafel staan, ook al is het gezelschap
allang uitgegeten. 'Geeft niet', sust een moederlijke vrouw tegen de zich
verontschuldigende ober. 'Bij ons thuis blijven de vuile pannen ook altijd
staan.' Van der Valk belichaamt de culinaire volksziel van Nederland, die
pretentieloos is en goedkoop.

Wie wil weten hoe die eruit ziet, moet eens bij een van de motels boeken voor de
zondagse brunche en toekijken hoe honderden in de rij staan voor een buffet van
kroketten, friet, gehaktballen in satesaus, goulash, salade, zalm, gerookte
paling, ijs en slagroomtaart. Voor 35 gulden zoveel eten als je op kunt. Het
gaat erin als Marco Borsato op een tienerfeestje. Het echte geheim van Van de
Valk zijn kritiekloze klanten.

Motel Nuland, Rijksweg, Nuland, tel: 073-534.25.34.

Horeca ; Economie ; Bedrijfstakken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              77 of 109 DOCUMENTS

                                 de Volkskrant

                                  May 8, 1999

Lekker thuis kijken of je ziek bent

BYLINE: TOINE HEIJMANS

SECTION: Vervolg; Pg. 4

LENGTH: 1180 words


Akelig ziek geweest, en in die dagen weinig meer kunnen doen dan af en toe een
halfuur Internet. Daar zijn ook dokters. Ze vertellen vreselijke verhalen.
Misschien is die griep wel een voorbode van een maagzweer. Of van een
hartaanval. Kanker, kan ook. En wat dacht u van aids.

Met dat soort koortsige hersenspinsels weten de Internet-dokters raad: ze
verkopen medische apparatuur voor thuisgebruik. Test zelf hoe ziek u bent, alles
bacillenvrij bestelbaar via e-mail. Om van verdere morbide gedachten te genezen,
aangeschaft: 1 maal een kankertest, 1 maal een maagzweertest, 1 maal een
hartaanvaltest, 1 maal een hiv-test. Samen nog geen 150 dollar, creditcards
geaccepteerd, handleiding bijgeleverd.

Dat de artsen gewaarschuwd zijn: hun macht is tanende. Thuisdokteren neemt toe
en het is nog in de mode ook. In Amerika is er al een woord voor uitgevonden:
home diagnostics - lekker thuis je diagnose stellen.

Drogisterijen doen eraan mee, apothekers, sportzaken, zelfs Amerikaanse
ziekenhuizen verkopen geneeskundig materiaal voor in de keukenkast. Een
indrukwekkende reeks Internet-winkels biedt alles op het gebied van de
huiskamergeneeskunde: van design-stethoscopen via kankertests naar
hartslagmeters in alle kleuren die u zich maar wenst. En zalfjes tegen
psoriasis.

Hun bedrijfsnamen wekken vertrouwen. Home health care
(www.1sn.com/homehealthcare). Advanced diagnostics home health care
(www.21stcenturyplaza.com/clinic1/2.html). Home pharmacy (www.homepharmacy.com).

Die laatste heeft een hulpvaardige dokter in dienst: dr. Andrew Garvie, een
jonge, relaxte dertiger, beschikbaar voor vragen per e-mail. Reken dan wel op
korte antwoorden met veel uitroeptekens. 'Natuurlijk kun je als buitenlander
hier bestellen! Dit is booming in de States, en in Nederland zal het ook snel
gaan! Dit is echt de perfecte manier om die torenhoge dokterskosten te drukken!
En het is fun om te doen!'

In Nederland gaat het rustiger toe. Daar begint de huiskamergeneeskunde bij
Blokker, of in de Kijkshop, waar bloeddruk- en hartslagmeters in de vitrines
blinken. Sommige zijn zo design dat ze moeiteloos passen in een
penthouse-interieur. Zoals de bloedmeter van Princess. 'We hebben een tijd
geleden de hype zien aankomen', verklapte Princess-medewerker Veerle Bodewes
laatst in Elsevier. 'Jonge mensen hebben meer geld te besteden, en er zijn
steeds meer jonge stresskippen die het leuk vinden om van alles te meten.'

Voor arme stresskippen en would be-yuppen heeft de Kijkshop al een
bloeddrukmeter van veertig gulden - zo basaal dat ie eigenlijk in een
ziekenhuismuseum thuishoort. Digitaal-modern is er al een meter voor
honderddertig piek, die van Philips zijn iets duurder. Niet kopen, zeggen ze bij
de firma A. Vos en Zoons te Amsterdam. 'Philips kan goed tv's maken, maar
bloeddrukmeters is iets anders.'

De firma Vos biedt 'med. instrumenten', zo staat het op de gevel, 'ook verkoop
aan particulieren'. En dat laatste nu neemt flink toe, zegt een van de zonen
Vos: 'Ik kijk niet gek op als ik dertig, veertig bloeddrukmeters wegzet per
week.' Ook apparaten om bloedglucose te bepalen, zijn consumentengoed geworden.
Stethoscopen nog niet, maar in Amerika wel, dus dat valt hier ook te verwachten.

Zoon Vos: 'We verkopen alles aan iedereen. Wie betaalt, die krijgt.' En: 'Het is
bereikbaar geworden voor de mensen. Ze willen het zelf doen, hoeven ze niet
steeds naar de huisarts.'

De mensen kunnen ook een kiosk inlopen en wat bladeren op de afdeling
gezondheidsmagazines. Allemaal (en het zijn er veel!) spelen ze in op de hausse
van huiskamergedokter. Sante biedt deze maand een checklist: 'Geen paniek!
Bepaal zelf wanneer je naar de dokter moet'; Top Sante bespreekt vrouwenkwalen,
Beter stort zich op de hartslagmeter - die je ook meteen bij het blad kunt
bestellen a 240 gulden.

Toch benauwend. Een echte arts studeert zes jaar, minstens. De thuisdokter leest
alleen een handleiding. Is dat niet vreselijk gevaarlijk?

Bezorgd naar minister Borst van Volksgezondheid gebeld. Gelukkig heeft zij de
hype van het huisdokteren ook al aan zien komen, vertelt haar woordvoerder. De
minister gelastte een diepgaand onderzoek, en laat de Raad voor de
Volksgezondheid en Zorg nu net een rapport hebben geschreven over de kwestie.
Conclusie: het thuis testen zal fors toenemen, maar ongezond is dat niet. Zolang
de spullen maar in orde zijn, en dat zijn ze, want ze staan onder strenge
Europese controle.

Citaat: 'Mensen hebben nu eenmaal de behoefte gerustgesteld te worden omtrent
hun gezondheidstoestand, en om anoniem, thuis, dingen aan de weet te komen.
Zelftests zijn dan een nuttig hulpmiddel.'

Zo is alle schroom verdwenen als de postbode een grote doos met thuistests
brengt, uit Amerika. Omdat we graag gerustgesteld willen worden.

Eerst de kans op een hartaanval. In de doos: een chirurgenpriem, een plastic
bakje ('met AccuMeter technologie!') en de handleiding. Daarin staat: prik met
de priem in een vinger, doe twee druppels bloed in het bakje, wacht twaalf
spannende minuten en klaar. Het is wat gehannes, zo op het keukenblok, maar het
wijst wel uit: geen hartaanval te verwachten, cholesterolniveau is oke. Pff!

Kanker dan. Daarvoor moet eerst urine getapt worden, wat gemakkelijker is dan
bloed. Bijgeleverde plastic staafjes erin dopen en zie: geen spoor van
prostaatkanker. Want in dat geval hadden er rode bloedlichaampjes in de urine
gezeten, en daarvan merkt de test niks. Haha!

Gaan we testen op maagzweer. De maag misdraagt zich al jaren, grote kans dat er
een bacterie in rondzwemt die de boel frustreert. De bacterie heet H. pylori en
een beetje bloed op een teststaafje is genoeg om haar te ontmaskeren. Uitslag
binnen 1 minuut: geen bacterie te zien. Hoera!

Achteraf pas komt de twijfel. Hoe betrouwbaar is 98 procent betrouwbaar? Wat als
die bacterie wel degelijk rondzwemt in de maag, maar even aan deze test is
ontsnapt?

Toch maar even gevraagd aan prof. dr. Bob Smalhout, anesthesist, die het als
zijn missie ziet de gewone man medische zaken uit te leggen en dat wekelijks
doet in De Telegraaf. Ook hem is de huiskamergeneeskunde niet ontgaan - en ook
hij juicht haar toe.

Smalhouts advies: schaf aan die bloeddruk- en andere meters. 'Het wordt tijd dat
we meer van ons lichaam te weten komen. De gemiddelde mens weet beter hoe zijn
auto in elkaar zit dan zijn eigen lijf. Bovendien kan preventief testen erger
voorkomen. Ik ben echt een voorstander.'

Maar pas op. Er zijn twee gevaren. Ga niet denken dat je een echte dokter bent,
zegt Smalhout. 'Als uit zo'n test blijkt dat er iets mis is, moet je
professionele hulp zoeken.' Ten tweede: valt de test gunstig uit, hecht er dan
geen geloof aan. Je kunt te maken hebben met een vals-negatieve uitslag. Dat is
gevaarlijk. Daarom: test niet op vreselijke ziektes. 'Maagzweer, prima. Kanker
en tuberculose: doe maar niet.'

Uiteindelijk de hiv-test maar in de doos gelaten. Dat gesnotter gaat vanzelf wel
over.

Glucosemeter. Bloeddrukmeter. FOTO'S PATRICK WISSINK

Geneeskunde ; Gezondheidszorg ; Ziekten ; Gezondheid

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              78 of 109 DOCUMENTS

                                 de Volkskrant

                                  May 8, 1999

Kleinigheidje

BYLINE: ROTTERDAMB. HAAGMAN

SECTION: U pagina; Pg. 21

LENGTH: 69 words


Punctueel, snel en winstgevend railvervoer is wel degelijk mogelijk. Japan toont
dat aan. Maar Harry van Gelder vermeldt een paar 'kleinigheidjes' niet.

Prive autorijden is voor de Japanse Jan Modaal vrijwel onbetaalbaar. Wonen kost
in Japan een fortuin en je mag er blij zijn met acht vierkante meter per persoon
op een of twee uur flits-treinreizen van je werk.

Spoorwegen ; Verkeer en Vervoer

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              79 of 109 DOCUMENTS

                                 de Volkskrant

                                  May 3, 1999

'Gewone man is slachtoffer dom massief geweld' ; Tweespalt in Socialistische
Partij over NAVO-acties blijft uit na druk van Marijnissen

BYLINE: VAN ONZE VERSLAGGEEFSTER

SECTION: Binnenland; Pg. 3

LENGTH: 571 words

DATELINE: NIJMEGEN


'Pacifisme is mooi. Maar ik wil niet dat we met de armen over elkaar afwachten
wat Milosevic in Kosovo aanricht. En dat was het alternatief geweest, als de
NAVO niet had ingegrepen met bombardementen.'

SP-afgevaardigde Claudius Cambier uit Heerhugowaard verwoordt zaterdag in de
pauze van het achtste partijcongres van de Socialistische Partij in Nijmegen het
standpunt dat fractievoorzitter Jan Marijnissen vreest.

De SP-fractie neemt in de Tweede Kamer als enige afstand van de Nederlandse
deelname aan de NAVO-acties in Joegoslavie. Onduidelijk is of de fractie de
mening van SP-leden en -kiezers vertolkt. Dat de SP-leiding niet zeker is van
haar zaak bleek uit het feit dat zij voorafgaand aan het partijcongres tien
Beter dan bommen-conferenties organiseerde, waar het fractiestandpunt werd
toegelicht.

De onzekerheid werd de afgelopen weken nog vergroot door de uitslag van de
enquete die het NIPO deed in opdracht van dagblad Trouw. 72 procent van de
SP-kiezers bleek voor de NAVO-acties.

In zijn openingstoespraak in Nijmegen betoogt Marijnissen fel: 'Op de Balkan
voltrekt zich een catastrofe. Het nationalisme zaait er onverdraagzaamheid. Het
UCK voert een vuile oorlog, de NAVO verergert de situatie met bommen. Dom
massief geweld wint het van verstand. En de gewone man is het slachtoffer. Wij
zijn tegen deze oorlog, tegen deze waanzin.

'De NAVO heeft zich boven de Veiligheidsraad geplaatst, maar is in een fuik
gezwommen. De humanitaire ramp is versneld, de regio verder gedestabiliseerd en
de verhouding met Rusland verslechterd. Wij willen serieus een diplomatiek
offensief georganiseerd door de Russen. Graag hoor ik vandaag jullie mening.'

Ruimte voor twijfel wordt de aanwezige SP-afgevaardigden nauwelijks gegund.
Vrijwel niemand ontsnapt aan de mannen met de sandwichborden Stop de bommen op
de Balkan, die ieder een pamflet in de handen drukken en aandringen: 'Je moet
tekenen, hoor'.

Marijnissen erkent buiten de zaal: 'We hebben er fors op ingezet. Het congres
moet ons steunen.' Binnen spreekt hij de afgevaardigden nogmaals toe. Hij vraagt
begrip voor de Serviers.

'Zij hebben tijdens de besprekingen in Rambouillet vergaande toezeggingen gedaan
over autonomie in Kosovo, eigen taal, onderwijs en politie. Ze stemden niet in
met een militaire bezettingsmacht.

'Toch was voortzetten van de onderhandelingen de meest geeigende weg geweest.
Maar het grote probleem was dat de NAVO had gedreigd met geweld en die
dreigementen waar moest maken.'

De applausmachine van het SP-congres hapert niet. Met luid geklap betuigen de
650 afgevaardigden hun steun aan de fractie. Vrijwel alle aanwezigen stemmen in
met de motie die de regering vraagt haar opstelling inzake de oorlog in
Joegoslavie te veranderen en de bombardementen stop te zetten. Zo'n tien
afgevaardigden stemmen tegen.

Marijnissen is opgelucht. 'Ik ben blij met de steun van het congres. De
NIPO-enquete was niet representatief. Er zijn 950 Nederlanders ondervraagd. Als
3,5 a 4 procent SP stemt, dan ging het om dertig mensen.

'Toch sluit ik niet uit dat de helft van de SP-aanhang vindt dat de NAVO daar
iets moet doen. Maar als de stemming hier op het congres fifty-fifty was
geweest, had ik een groot probleem gehad.'

Internationale gewapende conflicten ; Burgeroorlogen ; Politieke partijen ;
Politiek en Staat ; Binnenlandse Politiek ; Binnenlandse Politieke Onrust ;
Recht ; Volkenrecht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              80 of 109 DOCUMENTS

                                 de Volkskrant

                                 April 30, 1999

Tijd dringt op Timor

SECTION: Forum; Pg. 9

LENGTH: 471 words


HET is duidelijk dat de Indonesische president Habibie oprecht streeft naar een
oplossing voor Oost-Timor, die zowel voor de bevolking als voor de
internationale gemeenschap acceptabel is. Minstens even duidelijk is helaas dat
pro-Indonesische milities alles in het werk stellen om een vreedzame regeling te
saboteren.

De afgelopen weken hebben deze door het Indonesische leger bewapende milities al
getoond dat zij niet terugschrikken voor het grofste geweld. Met hun terreur
hebben ze meer dan honderd slachtoffers gemaakt, voor het overgrote deel gewone
burgers.

Bij honderden zijn de inwoners van geterroriseerde dorpjes naar de hoofdstad
Dili gevlucht. Prominente voorvechters van onafhankelijkheid zijn ondergedoken
of uitgeweken naar Bali of het buitenland. Volgens de Portugese gezant Ana Gomes
is heel Oost-Timor in de greep van de paniek. Amnesty International maakte de
zaak er gisteren niet beter op met de publicatie van een 'geheim' document van
het totaal onbekende 'Rood Bloed Commando', waarin werd gedreigd dat alle
voorstanders van onafhankelijkheid in Dili zullen worden vermoord.

Het recente optreden van de pro-Indonesische milities onderstreept al voldoende
de acute noodzaak om deze terreurgroepen zo spoedig mogelijk te ontwapenen.
Alleen als er een eind komt aan de sfeer van dreiging en intimidatie, is er nog
enig zicht op een vreedzaam en succesvol verloop van het voor 8 augustus
geplande referendum.

In dat referendum kunnen de Oost-Timorezen besluiten of zij al dan niet, met een
nieuwe, autonome status, onderdeel van Indonesie willen blijven. Als dit
voorstel wordt afgewezen, zal Indonesie dat opvatten als een uitspraak voor een
onafhankelijk Timor. Ook die wens zal, als het aan president Habibie ligt,
worden gerespecteerd. Waarnemers uit Groot-Brittannie, de Verenigde Staten,
Australie, Japan, Duitsland en de Filipijnen zullen onder vlag van de Verenigde
Naties toezien op een eerlijke gang van zaken. Het is de bedoeling dat in mei
politiemensen uit de genoemde landen, eveneens in VN-kader, op Oost-Timor het
Indonesische leger gaan assisteren (officieel slechts adviseren) bij de
handhaving van de orde.

Hoewel dit plan alle kenmerken heeft van een moeizaam compromis, is het een
enorme stap voorwaarts, vergeleken bij de keiharde Indonesische repressie jegens
Oost-Timor vanaf de inlijving in 1976. Of de goede voornemens worden uitgevoerd,
hangt af van de opstelling van de Indonesische legerleiding in Jakarta en op
Timor. Alleen als het leger breekt met de huidige schijnneutraliteit en met
spoed de pro-Indonesische milities aanpakt, kan bloedvergieten worden voorkomen
en krijgen de Oost-Timorezen de kans over hun lot te beschikken. Wordt het
oorlog of vrede? De tijd dringt.

Burgeroorlogen ; Politiek en Staat ; Binnenlandse Politieke Onrust

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              81 of 109 DOCUMENTS

                                 de Volkskrant

                                 April 29, 1999

NAVO EN KOSOVO ; 'Politieman' VS speelt eigen rechter

BYLINE: MARIANNE BOISSEVAIN

SECTION: Kunst; Pg. 12

LENGTH: 916 words


MET OF zonder mandaat van de Veiligheidsraad, met of zonder de NAVO, het maakt
nauwelijks iets uit: de Verenigde Staten werpen zich op als 'de politieagent van
de wereld'. Loopt Irak Koeweit onder de voet? De sheriff trekt een streep in het
zand en vecht het uit als de zon in het zenit staat. Laten Somalische
bendeleiders de gewone burgers creperen? Robocop komt 's nachts uit zee gekropen
om ze op hun nek te springen. Laat Milosevic alle etnische Albanezen uit Kosovo
verdrijven? Old Shatterhand laat zijn Tomahawks op hem neerregenen.

Wie anders dan de Amerikanen kunnen wereldwijd wet en orde handhaven? De
Verenigde Staten zijn tegenwoordig de enige supermacht. Maar de vraag is, uit
welke motieven deze high-tech Superman in actie komt, nu de machtsstrijd der
ideologieen na een halve eeuw plaats heeft gemaakt voor 'humanitaire
interventies'?

De militaire interventie nieuwe stijl leent zich nauwelijks meer voor een
zakelijke discussie. Koeweit is groot onrecht aangedaan, Somalie dreigt in een
bloedige chaos te ontaarden, Kosovo wordt ontvolkt en platgebrand. Onmiddellijk
ingrijpen is geboden, dat spreekt haast vanzelf.

Maar niet overal waar groot onrecht heerst komen de Amerikanen in actie. Daarom
mag de vraag toch worden gesteld: waarom voert de NAVO oorlog om Kosovo? Volgens
premier Blair staan wij daar pal 'voor alle waarden die wij gemeen hebben en die
wij hoog achten'. Volgens zijn Canadese ambtgenoot Chretien bombarderen wij er
'voor de zaak van de mensheid', volgens premier Kok dienen onze kruisraketten
'de menselijkheid'.

Dat is allemaal niet zo duidelijk als het misschien lijkt. Wat zijn dan wel die
gemeenschappelijke waarden die Grieken, Polen, Nederlanders, Duitsers en
Amerikanen hoog houden? Zijn het christelijke waarden, de Tien Geboden
misschien? Daar kunnen de Turkse bondgenoten zich vast niet in vinden. Zijn het
de Mensenrechten van de Verenigde Naties? Die worden in verschillende culturen
verschillend uitgelegd. Ze zijn in zekere zin zelfs aan mode onderhevig: pas
toen Azie economische macht begon te ontwikkelen, ontdekte het Westen daar
bijvoorbeeld misstanden als kinderarbeid.

Vrijwel alle burgers in vrijwel alle NAVO-landen keuren de wandaden van de
Serviers tegen de etnische Albanezen af, ook zonder dat de regeringen moeten
voorkauwen waarom Milosevic precies niet deugt. Toch zou het nuttig zijn de
ethische motivatie van onze interventie in Kosovo duidelijker te omschrijven
alvorens we een besluit nemen over de vraag of er al dan niet grondtroepen
moeten worden ingezet. Want de mannen en vrouwen die wij het veld insturen tegen
Servische troepen die bereid zijn zich dood te vechten voor de heilige aarde van
Kosovo hebben er recht op te weten wat er van hen wordt verwacht.

Op welk moment kunnen wij tevreden constateren dat 'het goede' (al die
gemeenschappelijke waarden van Blair) toch maar heeft gezegevierd over 'het
kwaad'?

Is dat als de NAVO heel Kosovo heeft veroverd? Of is dat pas als de NAVO-tanks
zijn doorgestoten naar Belgrado om ervoor te zorgen dat Milosevic de Albanezen
nooit meer een haar kan krenken? (Met Saddam Hussein is dat nooit gelukt.)

Kiezen we voor een nadere invulling van Koks 'menselijkheid', bijvoorbeeld door
het lot van de verdreven Kosovaren voorop te stellen, dan kunnen we uitkomen bij
een andere strategie: niet Kosovo veroveren in een alles verwoestende oorlog,
maar de militaire druk op Servie zo sterk opvoeren dat Milosevic - via Russische
bemiddeling - serieus wil onderhandelen over een opdeling van Kosovo (of elk
ander realistisch, controleerbaar en afdwingbaar compromis).

Maar een nader gewetensonderzoek is niet alleen bepalend voor de keus van de
NAVO-strategie, het is ook nodig voor een antwoord op de vraag welke andere
normen en waarden, rechten en plichten wij bereid zijn op te offeren ter wille
van Kosovo. Het monopolie op oorlogsgeweld van de Veiligheidsraad hebben wij
direct al aan onze laars gelapt, en we overwegen nu hetzelfde te doen met het
internationale zeerecht (dat het enteren van schepen in volle zee verbiedt),
opdat wij de olietoevoer naar de Servische tanks kunnen afsnijden.

Het probleem is niet eens zozeer dat de wereld nog maar een politieman heeft.
Het ware probleem is dat die politieman eigen rechter speelt. Dat is in strijd
met het meest fundamentele principe van de rechtsstaat - toch stellig een van
die westerse waarden die Blair, en Clinton, en alle andere NAVO-leiders zo graag
hoog willen houden.

De macht om eigen rechter te spelen is precies wat de NAVO zichzelf heeft
toegeeigend met het drievoudig mandaat dat ze zichzelf bij haar gouden jubileum
cadeau heeft gedaan: het mandaat om zonder toestemming van de Veiligheidsraad in
actie te komen; het mandaat om op te treden buiten de grenzen van het
Noord-Atlantische verdragsgebied; en het mandaat om niet alleen naar de wapens
te grijpen als een van de lidstaten wordt aangevallen - volgens het
oorspronkelijke NAVO-handvest de enige rechtvaardiging voor oorlogsgeweld - maar
ook in 'crises' van humanitaire aard.

Op verzoek van gastheer Clinton hadden de hoge gasten op de Jubeltop de
feestkleding verruild voor begrafeniszwart. Want in Kosovo, de proeftuin van het
nieuwe Rambo-mandaat, valt weinig te vieren. Daar heerst slechts sprakeloze
droefenis.

Burgeroorlogen ; Vluchtelingen ; Internationale gewapende conflicten ; Recht ;
Politiek en Staat ; Volkenrecht ; Maatschappij ; Bevolking ; Migratie ;
Binnenlandse Politieke Onrust

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              82 of 109 DOCUMENTS

                                 de Volkskrant

                                 April 21, 1999

Topinkomens?

BYLINE: GIJS ZANDBERGEN

SECTION: Sport; Pg. 15

LENGTH: 784 words


Het kabinet bereidt een wetsvoorstel voor waardoor grote bedrijven worden
verplicht in het jaarverslag te vermelden hoeveel hun topmanagers verdienen.
Naam en functie hoeven niet te worden gemeld. Die zijn echter vrij eenvoudig te
achterhalen. Een toe te juichen ontwikkeling?

Jort Kelder, hoofdredacteur Quote: 'Een heel goed voorstel, al zal ik voor Quote
drie nieuwe covers moeten verzinnen, want nummers over inkomens verkopen goed.
Er bestaat in Nederland veel hypocrisie over salarissen. In enqueteformulieren
worden ze minder belangrijk gevonden dan collega's, promotiekansen en
werkplezier, maar als je vraagt naar iets dat kennelijk onbelangrijk is, houdt
iedereen zijn mond. Managers vertellen nog liever over hun seksleven dan over
hun inkomen. Ik vind dat openheid bij het kapitalisme hoort. Door meer
transparantie kan er beter worden gediscussieerd over de bijdrage die iemand
levert aan het rendement van een bedrijf en de beloning die hij daarvoor zou
moeten krijgen. Ik wil zelfs een stap verder gaan en de openbaarheid van
belastingbetaling verplicht stellen. Nu hebben sommige goedbetaalde lieden een
grote mond over het functioneren van de samenleving, terwijl hun contributie aan
die samenleving door allerlei belastingconstructies onder de maat blijft.'

Prof. J.J. Wittenberg, directeur Nederlands Psychologisch Genootschap: 'Mensen
praten niet graag over hun inkomen vanwege de belastingen en vanwege de
echtscheidingen. Als men weet wat iemand verdient, worden de eisen voor
alimentatie hoger. In Amerika denken ze daar heel anders over. Daar zijn ze
juist trots op de hoogte van het inkomen, omdat ze daar status aan ontlenen.'

Cor Boonstra in een boze brief aan Marcel van Dam, die hem had verweten geen
belasting in Nederland te betalen, geciteerd in de Volkskrant van 5 maart 1998:

'Ik heb in de jaren 1990 tot en met 1997 in totaal meer dan 5 miljoen aan
inkomstenbelasting betaald. In 1996 bedroeg het door mij betaalde percentage
inkomstenbelasting bijna 59 procent (een bedrag van 1,32 miljoen gulden).

'Hoewel de definitieve aangifte inkomstenbelasting 1997 nog niet is gedaan, is
mij verzekerd dat het door mij in 1997 reeds betaalde tarief van de
inkomstenbelasting eveneens rond de 59 procent ligt.'

Hans van der Zande, sociaal-psycholoog aan de Rijksuniversiteit Groningen: 'In
Europa behoort het tot de goede manieren je niet op je verdiensten te laten
voorstaan. Dat is een oorspronkelijk aristocratisch voorbeeld, dat door het
gewone volk min of meer is overgenomen. Je toetert niet rond hoe fantastisch je
bent. Dat zien de mensen vanzelf wel.

'Ooit heeft men echter de betreurenswaardige vergissing begaan Amerika te
ontdekken en de oorspronkelijke bevolking uit te roeien. Daarvoor in de plaats
kwam een hutspot van mensen die geen van allen tot de aristocratie behoorden. Ze
konden zich niet laten voorstaan op familie, land of kastelen. Men werd
daarentegen wel gul met het geven van informatie over hoeveel dollars men
verdiende. En men gaf zichzelf graag een titel. Bezoekers aan Amerika merkten in
de vorige eeuw op dat iedereen elkaar colonel noemde. Amerika was een land van
snakkers zoals we in Groningen zeggen. Opscheppers. Met het noemen van familie
maak je geen indruk, met het noemen van je vermogen wel. Zelfs een regelrechte
boef als Al Capone liet graag weten hoeveel hij bezat. Die trend zie je in
Nederland ook opkomen. In feite doet u er aan mee door te vragen hoe belachelijk
het is dat men makkelijker over zijn seksleven dan over zijn inkomen praat.'

Arie Stolk, directeur van het Vakbondsmuseum: 'De openbaarheid van salarissen is
door de jaren heen een punt geweest. Soms meer, soms minder, maar constant
aanwezig. In de toekomst zie ik het meer worden. Dat komt doordat de gelaagdheid
van het management afneemt. Waar vroeger vier, vijf hierarchische lagen
bestonden, zijn er nu nog drie of vier. De mensen van het uitvoerende werk
denken met de managers mee en krijgen ook steeds meer managementtaken te
vervullen. Door de automatisering kan dat ook vrij gemakkelijk. Uitvoerders
beschikken vaak over dezelfde gegevens als de mensen aan de top. Je ziet het
gevolg daarvan al een beetje. De top houdt zich nu meer bezig met zogenaamd
strategisch management, zoals fusies. Daaronder loopt het toch wel goed. Die
ontwikkeling houdt in feite in dat de top minder te doen krijgt. In zekere zin
zijn ze bezig zichzelf overbodig te maken. Alleen gebeurt dat tegen grote
salarissen. Dus ik snap best dat ze die om die reden niet graag openbaar maken.
Alleen, ontwikkelingen hou je nu eenmaal niet tegen.'

Loon en inkomen ; Privacy en geheimhouding ; Recht ; Burgerlijk Recht ; Economie
; Sociale Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              83 of 109 DOCUMENTS

                                 de Volkskrant

                                 April 10, 1999

Boer ontdekt Internet-subsidie

BYLINE: MARIELLE OSTE

SECTION: Pg. 5

LENGTH: 643 words


Valt het contact tussen mens en natuur via Internet te verbeteren? Boer Jan
Huijgen denkt van wel. En kreeg er subsidie voor van de provincie Utrecht.

Boer Jan, boerin Maaike, en hun vier boerenkinderen laten daarop hun boerderij
zien. Klikken op een gezinslid betekent door de ogen van diverse karakters de
website bekijken. De stal, de deel, de opkamer - geen toonbeelden van
supernavigatie, maar het staat er allemaal in. Ook informatie over de dieren
ontbreekt niet. De Blonde d'Aquitaine heeft een grote kont en geeft het
lekkerste vlees.

Boer Jan is, blijkt uit zijn virtuele boerderij, geen gemiddelde boer. Hij is
ecologisch veehouder. Daarnaast: landbouwingenieur, leraar op de Agrarische
Hogeschool en filosoof. In een persoonlijke online-ontboezeming laat hij weten
hoe diep hij kort geleden gezonken was, hoezeer hij 'emotioneel vast en
verkrampt was', vrouw Maaike huilend aan de keukentafel. Gelukkig is hij er weer
bovenop ('Mijn ziel opengereten').

Boer Jan is idealist. Vol van duurzaam telen en ecologisch boeren, verslingerd
aan de natuur en het buitenleven. Zegt in een gesprek dat hij intens houdt van
wetenschap maar dat het boerenbloed het won van het intellect. Hij blijft een
boerenjongen, ondanks z'n titels. Nee, webpagina's maken kan hij niet. Een
Internetverbinding had hij tot voor kort ook niet.

Hij koos het medium Internet vooral omdat de nieuwe media gaan over de 'polsslag
van deze tijd'. En daarbij hoort dat de landbouw dan weliswaar afneemt maar de
burgerbelangstelling voor het landleven groeit. Immers, schaarste wint altijd
aan populariteit. Het is de tijdgeest: steden rukken op, maar de gemiddelde
stadsmens verlangt naar het buitenleven en wil informatie.

Boer Jan kreeg voor het bouwen van zijn ruim 22 duizend gulden van de provincie
Utrecht. 'Plattelandsvernieuwing past helemaal in ons beleid. De website moet er
voor zorgen dat de burger dichterbij het boerenleven komt te staan', zo
verklaart een woordvoerder van de provincie die gulheid.

Boer Jan sluisde zijn subsidie door naar de EO. 'Dat is mijn achtergrond. En ik
had begrepen dat ze daar heel ver zijn met Internet.' De omroep maakte de
webpagina's voor hem. Zelf droeg Huijgen de inhoud aan.

Geen landbouwnieuws op de site: als Apotheker een nota presenteert, leest
iedereen dat maar in de krant. Nee, het gaat om diepgaande informatie over het
landleven. Het is verdrietig, zegt Huijgen, dat we zoveel van het waardevolle
boerenleven kwijt zijn, dat het landschap vervlakt. Door de website kunnen
mensen daar bewust van worden, en wellicht ook iets van terug krijgen. 'Ik wil
iets betekenen. Vechten voor het platteland waar ik zo van hou. Net als Geert
Mak op zijn manier doet in zijn boek over Jorwerd.'

Behalve de gewone burger moet de website ook boeren bedienen, vindt Huijgen, en
een boerenplatform worden. Nu al zijn er heftige discussies tussen boeren
onderling. Die vormen verreweg het meest levendige onderdeel van de site.
Strenge overheidsregelgeving zou de landbouw kapot maken, schrijft boer Co. Boer
Jan, ook een idealist en verbaal getalenteerd, schrijft over 'positieve energie'
en nieuwe uitdagingen. Vileine reactie van boer Evert: 'U denkt toch hoop ik
niet dat u een beter mens bent door zogenaamd biologisch te boeren?' Boer Jan
laat een online-antwoord achterwege. Tegen de verslaggeefster: 'Het is een zeer
moeilijke tijd om te boeren. Ik vind het schrijnend om te zien hoe collega's
vastlopen. Ik heb zelf een nieuwe impuls gevonden, maar het is veel te
gemakkelijk om te zeggen: joh, zoek ook iets nieuws. Daarom heb ik mijn
inzinking op mijn website gepubliceerd.'

Boer Huijgen FOTO PATRICK WISSINK

Agrarische sector ; Internet ; Overheidssteun ; Economie ; Nationale Economie ;
Wetenschap en Techniek ; Technische Wetenschappen ; Informatica ;
Computernetwerken ; Bedrijfstakken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              84 of 109 DOCUMENTS

                                 de Volkskrant

                                 April 3, 1999

De dictatuur van het goede nieuws

BYLINE: JAN VAN DER PUTTEN

SECTION: Media; Pg. 5

LENGTH: 1080 words


'Leiders prijzen bilaterale relaties', zullen Chinese kranten vermoedelijk
koppen wanneer koningin Beatrix straks het land bezoekt. De regering wil dat de
kranten voor 70 procent uit goed nieuws bestaan. Toch zijn er lichtpuntjes.

CHINA telt bijna 1,3 miljard inwoners, maar de kranten in de regel niet meer dan
acht pagina's. Daarin staat hoe goed het gaat in eigen land, en hoe slecht
daarbuiten. Op de foto's zien we voornamelijk handenschuddende of
applaudisserende autoriteiten en voor de rest blije gezichten van mensen uit het
gewone volk. De Chinese pers is van alles, maar spannend, nee.

Veel krantenkoppen kunnen zo in een bloemlezing van onnieuws: 'Bescherming
milieu belangrijk', 'Levensstijl in Macao onveranderd', 'Besprekingen dienen
goed te worden voorbereid'. Boven het buitenlandse nieuws staan vaak mysterieuze
koppen. 'Relaties versterkt' blijkt te gaan over de toenadering tussen India en
Pakistan, 'Centrum-coalitie streeft naar vorming regering' over Estland.
Verslagen over de bezoeken van buitenlandse leiders leveren krantenopeningen op
die de slaapverwekkende inhoud perfect dekken: 'Leiders bevestigen goed
nabuurschap', 'Leiders prijzen bilaterale relaties', 'Relaties tussen China en
Laos bloeien.'

De meeste andere artikelen gaan over vooruitgang hier en verbetering daar. Her
en der worden problemen opgelost of plannen aangekondigd. Ook het minder goede
nieuws wordt positief opgediend. Als de kop meldt dat de premier de
kwaliteitseisen in de bouw benadrukt, dan betekent dat geheid dat er met die
eisen een loopje wordt genomen. 'Statistici streven naar betrouwbaarheid' houdt
in dat de statistieken liegen, 'Financiele activiteiten worden gereguleerd'
betekent dat het in de banken een zootje is.

De laatste jaren kan er veel meer dan vroeger. China's tweeduizend dagbladen en
zesduizend andere periodieken schrijven over corruptie en andere malafide
praktijken, over de milieuvernietiging, over de chaos in de staatsbedrijven. Dat
mogen ze nu, want de strijd tegen die plagen is overheidspolitiek geworden. De
opiniepagina van de China Daily, de officiele nieuwskrant voor buitenlanders,
hekelt soms zelfs misstanden, maar alleen als ze daarvoor hoge dekking heeft.
Kritiek op de regering is nog altijd ondenkbaar.

Op hoog bevel dient 70 procent van het nieuws goed nieuws te zijn. Helaas moet
daarom veel nieuws sneuvelen. Betogingen, onrust, kritiek op het regime?
Verzwijg het, of meldt het alleen in de vorm van een tegenaanval op de
ondermijners. Problemen in Tibet? Maak de Dalai Lama zwart, of plaats een stukje
over de bloemen die in Tibet al volop in bloei staan. Amerikaanse kritiek op de
schending van de mensenrechten in China? Vul twee pagina's met een rapport over
de mensonterende situatie van de mensenrechten in de Verenigde Staten zelf.

In een eenpartijstaat is dat niet schandelijk of raar, maar logisch. Want de
pers is er niet om te informeren, te opinieren, schandalen uit te rafelen, laat
staan kritiek te leveren op de macht. Ze is er om het volk te onderwijzen in de
juiste leer. De pers is niet de vierde macht, maar een aanhangsel van de eerste,
die tegelijk de tweede macht is en de derde. De Partij dus.

Maar al die propaganda begint te vervelen en maakt achterdochtig. 'Als je die
positieve krantenkoppen leest', zegt een geschoolde Chinees, 'dan denk je dat
het omgekeerde wel waar zal zijn.' Maar die massale oplagen dan, wijzen die niet
op een geweldige populariteit?

Het partijorgaan Volksdagblad (oplage 2,2 miljoen) en de andere nationale
kranten danken hun omvang niet aan enthousiaste lezers, maar aan verplichte
abonnementen. Ze kunnen tot minuscule omvang inkrimpen als die
concurrentievervalsing zou wegvallen, want dan zouden ze volgens de ook door
China omhelsde marktwetten voor het eerst gedwongen zijn om te concurreren.

Toch is de Chinese pers geen monoliet van conformisme. Steeds opnieuw duiken er
publicaties op die de grenzen verkennen van de persvrijheid. Totdat hun verteld
wordt dat ze die grenzen hebben overschreden.

Eind vorig jaar kreeg een blad uit Kanton te horen dat het zijn
onderzoeksjournalistiek, waaraan het een oplage van meer dan een miljoen te
danken had, diende te staken. De uitgave van een ander tijdschrift en een
universitaire boekenserie werden opgeschort. Vorige week was het de beurt aan
het veelbesproken maandblad Fangfa (Methode), dat te veel aan politiek had
gedaan. Het had zelfs een artikel opgenomen dat mede was geschreven door een lid
van de illegale, zwaar vervolgde Chinese Democratie-partij.

Volgens Reporters Zonder Grenzen zitten in China twaalf journalisten gevangen,
onder wie drie Tibetanen. Twee buitenlandse correspondenten, een Japanner en een
Duitser, werden vorig jaar het land uitgezet omdat ze zich van staatsgeheimen
zouden hebben meester gemaakt. De journaliste Gao Yu, die in 1993 zes jaar kreeg
omdat ze in haar Hongkongse krant staatsgeheimen zou hebben verraden, is een
half jaar voor het einde van haar straftijd om gezondheidsredenen vrijgelaten.
Maar ze mag niet publiceren en niet praten met buitenlandse journalisten.

Voor de verkenners van de persvrijheid, vooral te vinden in de provincie en bij
de kleinere bladen, zijn het geen prettige tijden. Eind 1998 meldde het
Volksdagblad de arrestatie van 2800 mensen in het kader van de strijd tegen
pornografie en, wat ongeveer hetzelfde schijnt te zijn, politiek gevoelige
publicaties.

Die strijd is sindsdien opgevoerd, conform de instructies van propagandachef
Ding Guangen en van president Jiang Zemin zelf. Die heeft de media bevolen 'de
centrale regering te gehoorzamen' en hun 'sensationele en negatieve'
berichtgeving te staken. De partijleider van Peking heeft de lokale media
herinnerd aan hun taak: het 'bevorderen van eenheid en stabiliteit'. Dus geen
berichten over acties van separatisten, stakers, betogers of dissidenten. En
liefst ook niet te veel berichten over de golf van misdaden en de corruptie bij
de overheid, want die kunnen gemakkelijk leiden tot nieuwe protesten.

En toch. De officiele pers heeft de afgelopen weken taboes doorbroken. Ze
kritiseerde een giga-project in de Yangtze-rivier, signaleerde fraude en
corruptie in staatsbanken en stelde de decoratieve rol van het Nationale
Volkscongres voorzichtig aan de kaak. Zou de Chinese pers dan toch de tweede
macht willen worden?

Fotografen uit Hong Kong protesteren tegen geweld tijdens hun werkzaamheden.FOTO
REUTERS

Journalistiek ; Media

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              85 of 109 DOCUMENTS

                                 de Volkskrant

                                 April 3, 1999

Reiken naar de goden

BYLINE: DOOR BART JUNGMANN

SECTION: Sport katern; Pg. 33

LENGTH: 2028 words


Morgen wordt de Ronde van Vlaanderen verreden. Rik Vanwalleghem maakte daarover
een boek: 'Het wonder van Vlaanderen'. Het werd een boek over hebzucht en
onbaatzuchtigheid, over lafheid en durf. 'De Ronde is authentiek, het is d'rop
of d'ronder. Hier wordt de rangorde bepaald, in al zijn lelijkheid, in al zijn
glorie, in al zijn leepheid.'

BIJ DE receptie van Het Nieuwsblad in Brussel vraagt Rik Vanwalleghem,
adjunct-hoofdredacteur van die krant: 'Gaan we naar spreekkamer 1, 2 of 3, of
zullen we naar het cafe verderop?'

De intonatie laat geen keuze, zodat Vanwalleghem tien minuten later de brand in
een sigaartje jaagt, zich een glas uit het vat Corsendonk laat volschenken en
zegt: 'Gij en ik in elk geval zijn doordeweekse kakkers.'

Ter verduidelijking: doordeweekse kakkers zijn mensen die alles met mate doen,
ook in de bevrediging van hun eerzucht. Zondagse kakkers, meer bepaald de
sportmensen onder hen, zijn daarentegen van een geheel ander slag. Hun eerzucht
is grenzeloos.

Op de door hem zelf opgeworpen vraag hoe groot het karakter van een sportmens
kan zijn, zoekt Rik Vanwalleghem het antwoord in de persoon van wielrenner Johan
Museeuw. 'Want het zijn altijd uw antipodes die u bewondert', zegt hij. 'Maar
begrijp me goed, ik val er niet plat voor achterover.'

De erelijst van Museeuw is geen aansporing om een pintje (maar niet te veel) of
een sigaartje (maar niet te vaak) te versmaden. Voor een doodgewone kakker is
geluk heel gewoon en bovendien eenvoudig bereikbaar. Aan de andere kant: les
gens heureux n'ont pas d'histoire.

En als Johan Museeuw iets heeft, dan is het een levensgeschiedenis. Veel
gewonnen in zijn loopbaan, vorig jaar na een valpartij op de intensive care
beland, bijna geen coureur meer geweest, bijna zelfs een been kwijt geweest en
dan toch die onblusbare wil om terug te komen. Rik Vanwalleghem noemt dat
abettant, verbazingwekkend.

'Er is een professor geweest, ik ben zijn naam kwijt, die de schitterende
stelling heeft gelanceerd dat negentig procent van de topsporters manisch
depressief is. Ik denk het ook. Die gasten hebben iets dat niet helemaal juist
is. Waarom die mannetjesputterij? Mocht ik Museeuw zijn, goedverdoeme, dan zou
ik wel weten wat ik moest doen.'

Dat zou zijn: leven als een gewoon mens met de luxe van een goedgevulde
portemonnee. Maar Johan Museeuw is een buitengewoon mens. 'Jaja, er scheelt iets
aan. Wat drijft die klootzak nou nog? Die vent is ziek in zijn kop. Maar pas op,
tegelijkertijd is hij groot daarin.'

We besluiten nog wat te bestellen en Vanwalleghems boek over de Ronde van
Vlaanderen komt op tafel. Liever gezegd: zijn tweede boek over de Ronde van
Vlaanderen komt op tafel.

Het eerste, dat in 1991 verscheen, was getiteld naar zijn onderwerp en vooral
bedoeld voor de wielerliefhebber. Het tweede, eind vorig jaar verschenen, heet
Het wonder van Vlaanderen en vertelt veel over de sociaal-culturele plaats van
de Ronde in de Vlaamse geschiedenis.

Het wonder van Vlaanderen wil daarnaast, in de woorden van zijn schepper, een
blikopener zijn. 'Om te komen bij de fundamentele dingen van de mens zelf, hoe
de mens georganiseerd is.'

Rik Vanwalleghem wil zijn Vlaams wonder niet vergelijken met de Odyssee van
Homerus. Maar de universele thema's, zoals die in de literatuur worden
behandeld, zie je terug in de sport en zeker in de Ronde.

In een zware en belangrijke koers als de Ronde van Vlaanderen bladdert het
laagje vernis van de deelnemende mens af. Hij toont zich in zijn elementaire
staat. 'In negatieve zin is dat: verraad, lafheid, hebzucht. In positieve zin:
kameraadschap, onbaatzuchtigheid, durf, trotseren van gevaar. Laten we een
beetje bombastisch zijn, want dat hebben jullie graag in Nederland: de mens die
reikt naar de goden en probeert zichzelf te overstijgen.'

Een dag per jaar wordt tussen startplaats Brugge en aankomstplaats Meerbeke het
leven met de grote L geleefd.

- Waarom uitgerekend in die wedstrijd?

'Omdat het er de wedstrijd voor is. Je voelt dat bij de volgers, de persmensen.
Vlinders in de buik. Je weet dat de renners anders aan de start verschijnen dat
in de Brabantse Pijl. Het is authentiek, het is d'rop of d'ronder. Hier wordt de
rangorde bepaald, in al zijn lelijkheid, in al zijn glorie, in al zijn
leepheid.'

We bladeren naar het door de Nederlandse wielerjournalist Peter Ouwerkerk
geschreven hoofdstuk over Jan Raas. De tweevoudig winnaar vertelt daarin dat hij
altijd alles wist van zijn tegenstanders. 'Ik wist precies hoe ze reden, of ze
ziek waren, of er scheve verhoudingen binnen de ploeg waren. Dat anderen dat
niet deden, vond ik onbegrijpelijk. In andere takken van sport gebeurt het toch
ook.'

Zelfs als een concurrent priveproblemen had, wist Raas ervan. 'Ik heb eens met
iemand weggezeten in een grote klassieker, die had problemen thuis. Die kon dus
nooit zo geconcentreerd zijn dat hij mij ging kloppen. Heeft-ie ook niet
gedaan.'

Vanwalleghem: 'Ik vind dat fantastisch. Het is toneel, het is opera, het is dat
al bijeen. Je kunt het wel hebben over versnellingen, over 52x12, maar daar gaat
het niet om in de sport. Dat is voor de freaks. Het gaat om het drama.'

De 46-jarige Rik Vanwalleghem was ruim tien jaar wielerverslaggever voor Het
Nieuwsblad. Daarna nam hij zitting in de hoofdredactie en, uit hoofde van die
functie, ook in de stuurgroep Ronde van Vlaanderen. Zijn krant organiseert elk
jaar de wielerronde die 'de wortels van een volk blootlegt', zoals hij in zijn
voorwoord schrijft.

DE Ronde van Vlaanderen was in het begin van deze eeuw het initiatief van Karel
Steyaert, alias Karel Van Wijnendaele, hoofdredacteur van het dagblad
Sportwereld. Op 25 mei 1913 weerklonken voor de eerste keer zijn legendarische
woorden Heeren, vertrekt.

De Ronde was niet alleen een 'promotionele kruiwagen' voor Sportwereld, maar
diende ook om flandriens, die 'rauw vleesch etende mensen', een passend decorum
te geven. De flandriens hadden tot dan de wielerbanen onveilig gemaakt, maar
volgens Van Wijnendaele zouden ze in het wild beter tot hun recht komen.

Maar in feite diende de Ronde van Vlaanderen een nog hoger doel. Van Wijnendaele
wilde de Vlamingen met zijn wielerronde iets geven om trots op te zijn. 'Ik heb
getracht bij middel van de sport ons laagliggend volk omhoog te duwen.' Behalve
journalist, koersorganisator en ploegleider was Karel van Wijnendaele misschien
in de eerste plaats wel een zendeling.

Internationaal stelde de Ronde van Vlaanderen voor de Tweede Wereldoorlog nog
weinig voor, maar in Vlaanderen bleek het na een aarzelende start een
voltreffer. Vlak voor het begin van de Tweede Wereldoorlog kwam Sportwereld, dat
het aanmerkelijk minder goed deed, in handen van Het Nieuwsblad dat daarmee
tevens beslag legde op de Ronde.

Onder de nieuwe leiding ging de Ronde in de jaren vijftig ook internationaal
meetellen. Dat was overigens te danken aan de goede contacten van de nog steeds
actieve Van Wijnendaele met Henri Desgranges, organisator van de Tour.

Karel van Wijnendaele verenigde in een persoon de karaktertrekken die een
initiatief als de Ronde kon doen welslagen. 'Als het alleen een goed schrijver
was geweest, en geen organisator, of pr-mens, dan was het niet gelukt', aldus
Vanwalleghem.

Na de dood van Van Wijnendaele in 1961 was er een team nodig om de klus te
klaren. Ook collectief werkte de formule. Vanwalleghem: 'We zijn steeds op de
juiste wagon gesprongen. Dat is, denk ik, het geheim van het succes.

'In de jaren vijftig werd al voorzien dat tv het nieuwe medium zou worden. Nu
lijkt dat volstrekt normaal, maar toen was dat bijzonder. Televisie leek
aanvankelijk alleen iets voor de gegoede klasse te zullen zijn.'

Toch heeft de Ronde zich pas in de laatste decennia ontwikkeld tot algemeen
Vlaams cultuurbezit. Wielrennen was lange tijd iets van het gewone volk. Alleen
'Heimatschrijvers als Claes' lieten de Ronde in hun boeken wel eens voorbij
trekken.

Van Walleghem constateert met genoegen dat Walter van den Broeck nu een
toneelstuk over de Ronde heeft geschreven en dat ook andere kunstenaars haar
serieus nemen. 'En dan gaat het ook echt over de Ronde.' Dat wil zeggen: niet
over de wedstrijd op zich, maar wel over het elementaire karakter en wat dat bij
de deelnemers teweeg brengt.

A LS spektakel is de Ronde volgens Vanwalleghem het best vergelijkbaar met de
Elfstedentocht. 'Ook met een niet-rationele dimensie, zodat de mensen denken:
that's it. Daar is het te doen.'

In elk geval is de Ronde folkloristischer geworden dan Van Wijnendaele er
destijds mee voor ogen stond. Van Walleghem: 'Van een Vlaamse reflex is allang
geen sprake meer. Ik wil daarmee niet zeggen dat het een soort carnaval is
geworden, maar de Ronde is wel een excuus om een goede pot te pakken. Om weg te
zijn, om onder vrienden te zijn.'

Als de Ronde er toch nog in slaagt de wortels van een volk bloot te leggen, dan
doet ze dat in de weerspiegeling van haar decor: de elementaire natuur waarin
dat volk woont. 'Noest, koppig, zwijgzaam, verbeten, maar onmondig', aldus
Vanwalleghem in zijn voorwoord.

'Je moet de overdrijving eraf pellen en naar de essentie gaan, naar het wroeten,
naar het nurkse van de Vlamingen. En vergeet niet dat de Ronde van Vlaanderen in
feite de Ronde van de Vlaanderens is, van Oost- en van West-Vlaanderen. Ik ben
zelf een West-Vlaming en die heeft hier in Brussel het imago van altijd maar
doorwerken. Zaterdag of zondag? Niet naar kijken, doorwerken.

'Dat beeld zie je bevestigd in het landschap, in de zware luchten ook. Het is de
Vlaming die nooit uitbreekt naar de wereld. Ik denk dat wij met de Ieren de
minst bereisde bevolking van Europa zijn. Maar wel enorme villa's bouwen. My
home is my castle. Bewijzen van wat je bereikt hebt. Ook dat zie je terug in de
Ronde.'

- Nochtans schrijft radioreporter Jan Wauters in een bijdrage dat de Ronde een
geromantiseerd beeld geeft van Vlaanderen, een Vlaanderen dat niet meer bestaat.

'Het is geromantiseerd omdat het oubollig is. Scheefgezakte boerderijen en dat
soort dingen. Dat is voorbij. Het meeste van Vlaanderen is natuurlijk wel
meegegaan in de wereld. Maar de hindernissen die wij zoeken, zijn op de grote
wegen niet meer te vinden.

'Eerlijk gezegd heb ik soms het gevoel dat het in de buik van Oost-Vlaanderen
een beetje bewerkelijk wordt. Het is lastig om een alternatief te vinden, maar
je moet niet te vaak langs hetzelfde punt komen. Ik plaats me dan toch ook een
beetje in de positie van de renners. Die zullen denken: ze spelen hier met ons
voet. De Ronde mag geen soortement kermiskoers worden. '

Rik Vanwalleghem heeft overigens nog geen enkele reden om aan de status van de
Ronde te twijfelen. 'De massa denkt in iconen. De fonteinen van Rome, de piste
van Parijs-Roubaix. En zo heeft de Ronde van Vlaanderen ook zijn eigen
perceptie. Strontweer, scheefgewaaide bomen, afgrijselijke landschappen. Dat
zijn dingen die een mens kan bevatten, dingen die in het collectieve geheugen
worden vastgelegd.'

- Als Johan Museeuw deze Ronde wint, is hij de eerste die dat vier keer deed.
Zal hij daarmee herinnerd worden als de Ronderenner van de twintigste eeuw?

'Nu nog niet, maar misschien over twintig jaar wel. Hij zal de kleur, de patine
van de overlevering, nodig hebben. Het zou natuurlijk een ongelooflijke
prestatie zijn, maar nu is het nog te vers. Het vergrootglas van de
legendevorming zit er nog niet op.

'Vier keer winnen op zich is ook niet genoeg. Het tweede element is hoe en het
derde element is de aandikking. Dat mensen over twintig jaar gaan zeggen: ik heb
Museeuw nog zien rijden. Het heeft ook te maken met het algemene beeld dat
blijft hangen. En bij Museeuw heb ik nu nog niet het idee dat alles zo bijeen
komt en dat is het voedsel van de collectieve geest op termijn.'

We plaatsen een laatste bestelling en proosten op een verschrikkelijke vierde
van Johan Museeuw.

Rik Vanwalleghem: Het wonder van Vlaanderen. Uitgeverij Lannoo: ISB 90 209 3528
3.

Rik Vanwalleghem FOTO PATRICK DE SPIEGELAERE

Wielrennen ; Literatuur ; Kunst en Cultuur ; Kunst ; Taal- en Letterkunde ;
Atletische- en Duursporten ; Sport

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              86 of 109 DOCUMENTS

                                 de Volkskrant

                                 March 29, 1999

'Je moet natuurlijk wel een beetje prettig gestoord zijn' ; DIRK SNIP

BYLINE: AB SCHREIJNDERS

SECTION: 00; Pg. 21

LENGTH: 715 words


Slapeloze nachten had Dirk Snip (38) uit Noord-Scharwoude ervan gehad, de eerste
keer dat hij de nationale bekerfinale driebanden voor clubs organiseerde. Dat
was in 1997. Maar het toernooi in Heiloo heeft zich ontwikkeld tot een van de
pareltjes in het biljarten. Een mooie zaal, veel en enthousiast publiek, en de
auto als superpremie ging er voor het tweede jaar op rij uit. En de voorzitter
van het organisatiecomite is met z'n 2.10 meter bovendien een ideaal
aanspreekpunt.

- Hoe ben je begonnen? 'Vier jaar geleden kreeg ik last van hernia. Ik voetbalde
toen nog, bij Duinzand uit Schoorl, als doelman. Daar ben ik toen mee gestopt.
Maar ik biljart nog steeds, in de tweede divisie. Een moyenne van tegen de
0.800. Na die rugklachten zat ik een half jaar in de ziektewet. Ik kom van
origine uit de reclamewereld. Toen dacht ik, waarom worden biljarttoernooien
altijd in Brabant of Limburg gehouden; zou dat hier niet kunnen? Ik had geen
enkele ervaring, maar ben met een paar mensen die daar wel verstand van hadden
om de tafel gaan zitten.

'Dat eerste jaar hadden we een begroting van 130 duizend gulden en een
prijzengeld van 48 duizend gulden. Slapeloze nachten heb ik ervan gehad, want ik
streef altijd naar perfectie. Ik stond te janken bij de prijsuitreiking, de
ontlading van al die spannning. Je moet natuurlijk wel een beetje gestoord zijn
om dit te doen. Prettig gestoord, begrijp me goed.'

- En hoe is dat nu?

'Vorig jaar was er 60 duizend gulden in de prijzenpot, dit jaar is dat 75
duizend gulden. Mijn streven is om over twee jaar op een ton te zitten.

- Het is hier vier dagen stampvol. De finaledag, zaterdag, is uitverkocht.

'In 1997 zag je alleen mannen in de zaal. Kijk maar eens om je heen: heel wat
vrouwen vinden een dergelijk toernooi nu ook heel interessant. We bieden meer
dan alleen biljarten, met alle wereldtoppers. Er is elke avond live muziek, en
op de slotavond een grote show met laserstralen.

'Oke, we hebben vipboxen. Zo'n box kost 1500 gulden. In het eerst jaar hadden we
er elf. Ik kan je zeggen dat we moeite hadden die vol te krijgen. Vorig jaar
waren er al zestien, nu 27. En ik heb nu al reserveringen voor volgend jaar.
Eerst moest ik de sponsors zelf zoeken, nu komen ze naar mij toe.

'Maar we vergeten Jan-met-de-Pet heus niet. Die betaalt vijftien gulden voor een
kaartje. Die zien al die hapjes en drankjes voorbijkomen in de vipboxen. Toen
heb ik gezegd: laten we de gewone man en vrouw op de tribunes niet vergeten. Nu
worden daar twee keer per dag bitterballen rondgebracht. Het is een detail, maar
ik vind het een belangrijk detail.'

- Je hebt wel wat geluk met de auto die er nu weer uitgaat, voor de speler die
een set van vijftien caramboles van acquit in een beurt uitmaakt.

'Ik ben zo blij als een klein kind. Het eerste jaar stond er een Daewoo hier.
Toen zijn we overgestapt op een Opel Vectra. Vorig jaar ging Louis Havermans
ermee aan de haal. Donderdag was de Belg Peter de Backer er trouwens dicht bij.
Hij stond op veertien. Mist hij het vijftiende punt op een haar na.

'Maar vrijdagmiddag was het wel raak. Leuk voor Ruud Nieuwenburg, die een
strakke serie fabriceerde zonder een enkel zwijntje, leuk ook voor ons. Dat ding
is uiteraard wel verzekerd. Die koop ik dan van dat geld van de Opel-dealer, en
zo komt hij bij Nieuwenburg terecht. Heb je al gezien welk nummerbord er op
staat? RN-15-01, Ruud Nieuwenburg, vijftien caramboles in een beurt.'

- Geen enkel minpuntje te melden?

'Waar we ons in vergist hebben is de programma-wijziging van vrijdag. Omdat
sommigen bang waren voor combines, hebben we de partij tussen Heemstede en
Hengelo naar voren gehaald, naar de middag. Maar overal was aangegeven dat dat
duel 's avonds gespeeld zou worden. Jaspers tegen Blomdahl dus. Dat zal ons geen
tweede keer overkomen. Zo leer je elk jaar iets bij.'

- Je hebt nu een toernooi met de allure van een wereldbekerevenement. Zou je
niet meer willen doen als organisator?

'Ik sta er open voor. Maar concreet is er niets op dit moment. Ik ben van plan
binnenkort het NK voor geestelijk gehandicapten te organiseren. De bond vond het
maar niks, geloof ik. Maar ik vind het leuk. Het is heel wat anders dan Heiloo,
maar daarom voor mij niet minder speciaal.'

Dirk Snip

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              87 of 109 DOCUMENTS

                                 de Volkskrant

                                 March 27, 1999

Zelfs rolstoelen worden vergeten

BYLINE: ROBIN GERRITS

SECTION: Traject; Pg. 7

LENGTH: 1159 words


Eens in de drie maanden worden in Amsterdam koffers en tassen geveild die in
vliegtuigen van de KLM of op Schiphol worden achtergelaten. De belangstelling is
massaal. Honderden mensen op zoek naar een koopje. 'Voor een paar honderd gulden
neem je vier koffers met inhoud mee. Een van de vier kan dat al waard zijn.'

NIEMAND meer dan 275 gulden? Eenmaal andermaal... verkocht, aan nummer 453.' Zo
gaan vier koffers van vier anonieme eigenaars over in de handen van een Turkse
familie uit de Indische Buurt in Amsterdam. Maanden zijn de koffers op Schiphol
opgeslagen, totdat de eigenaars ze zouden terugvragen. Nu die dat hebben
nagelaten, worden ze in een overvolle veilinghal in Amsterdam-Oost verkocht aan
de hoogst biedende. Net als 426 andere koffers van luchtreizigers.

Eens in de drie maanden houden KLM en Schiphol opruiming. Alles wat in
vliegtuigen of op de luchthaven werd achtergelaten of op Schiphol is gestrand,
wordt bij opbod verkocht.

Behalve koffers en tassen (afgehamerd tussen 150 en 400 gulden), gaan ook
brillen met dozen tegelijk in andere handen over (voor een paar tientjes),
kostbare juwelen per stuk (honderden guldens), mobiele telefoons per drie
(honderd gulden), tientallen camera's, kinderbuggy's, discmans, een surfplank,
muziekinstru- menten, een tas golfclubs, verrekijkers, een broodrooster,
rolstoelen ...

De belangstelling is massaal. Honderden bezoekers dringen om de beste plaats, op
zoek naar een voordeeltje, en een gezellige avond uit.

'En alles gaat vanavond weg', zegt veilingmeester en directeur van venduhuis De
Eland, De Zon en Loth Gijselman P. Trommelen. Aan het eind van een lange avond
heeft hij er zo'n 550 veilingnummers doorheen gejaagd.

De opbrengst gaat terug naar KLM en Schiphol. 'Toch wel een ton of anderhalf,
twee, per jaar', schat Trommelen. De Eland komt met de 32 procent opgeld bovenop
elk geveild bedrag net uit de kosten. Als het meezit komen klanten nog eens
terug. Want de kofferveilingen zijn een trekker. Voor handelaars en opkopers,
die een deel van de inhoud op de Zwarte Markt in Beverwijk kwijt kunnen, of
anders wel op Koninginnedag. Maar ook voor de gewone man in de straat.

'De nieuwsgierigheid prikkelt', zegt Trommelen. 'Voor een paar honderd gulden
neem je vier koffers met inhoud mee. Een van de vier kan dat al waard zijn.' En
dan kan er nog van alles inzitten. Laatst had iemand in een koffer een nieuw
kostuum. Hugo Boss, nieuwprijs 1200 gulden. Beetje vermaakt, en hij had er een
prachtig pak aan.

Maar elk voordeel hep zijn nadeel, zei Johan Cruijff al, en de mazzel voor de
een betekent dat ergens op de wereld iemand het Boss-pak moet missen. Een uur
lang heeft hij vertwijfeld bij de transportband gestaan terwijl zijn koffer niet
verscheen. De schrik van iedere luchtreiziger.

Misschien hechtte hij er niet zo aan. Want als hij een vermissingsrapport had
ingevuld, op welke luchthaven ook, was de kans groot geweest dat koffer en
passagier elkaar alsnog hadden gevonden. Zegt P. van der Toorn-Vrijt- hoff,
coach bij de 'Arrival Services' van de KLM. Hij en tientallen anderen op de
luchthaven doen er dagelijks alles aan om juist te voorkomen dat koffers of
andere gevonden voorwerpen op de veiling terecht komen.

Jaarlijks passeren zo'n 35 miljoen koffers Schiphol. Gemiddeld bijna
honderdduizend per dag. En bijna altijd gaat het goed. 'Op elke tienduizend
koffers komen er honderd niet op tijd aan', schat Van der Toorn. In de meeste
gevallen kunnen die in de dagen daarop worden nagezonden. Over het restje dat
dan achterblijft, ontfermt zijn afdeling zich.

In de afhandeling van bagagezaken krijgt Van der Toorn te maken met drie
problemen. Bagage kan beschadigd aankomen. De KLM vergoedt of herstelt de
schade, of biedt een nieuwe koffer van een vergelijkbaar type aan.

Tweede probleem: iemand komt aan zonder bagage. Kan voorkomen als een passagier
op het laatste moment incheckt, zelf nog het vliegtuig haalt, maar de koffer net
niet. Of een koffer van een transfer-passagier blijkt niet 'doorgelabeld', en
komt dus op de overstapluchthaven de band op rollen.

Als de koffer niet direct wordt getraceerd en wordt nagezonden, wordt een
vermissingsrapport opgemaakt en verspreid. Luchthavens overal ter wereld
raadplegen dit als zij een koffer hebben zonder passagier: probleem drie.

Als de koffer aankomt zonder passagier, en het bagagelabel ontbreekt, begint het
zoekwerk voor de bagage-tracing van de KLM. De koffer wordt geopend en doorzocht
op clues. Van der Toorn: 'Dat is eigenlijk het leukste, een beetje detective
spelen. Je zoekt in colberts naar een stomerij-bonnetje, of een afrekening van
de autoverhuur, met een creditcardnummer. Ook kleren zelf zijn een aanwijzing.'

Het gelegitimeerde snuffelen in andermans bagage levert opmerkelijke zaken op.
Een koffer vol hulpstukken, kennelijk van travestieten. Een halve auto, in
onderdelen. Dozen vol levende papegaaien in keukenrollen. 'We hebben ook gehad
dat iemand vanuit Nigeria een lading verse vis meenam naar Amsterdam. Als
geschenk voor familie hier. Maar de koffer viel van de band en miste de vlucht.
Daar bleef hij een week gesloten staan, voor ze er achter waren waar hij heen
moest. Zo'n koffer komt dan, twee keer zo dik, als een kloppende massa de
transportband op gekropen.'

KLM trekt in eerste instantie 45 dagen uit voor het zoekwerk. Veel van wat
achterblijft komt alsnog terecht, de rest gaat in de rekken. Als een stuk bagage
drie maanden lang niet geclaimd wordt, gaat het naar de veiling. Met inhoud en
al. Maar veel meer dan kleren zal er doorgaans niet in zitten. Bederfelijke waar
gaat er direct uit. Persoonlijke zaken als agenda's, geluids- en videobanden
worden verwijderd, evenals toiletspullen. Geld gaat er uit, en kostbare objecten
als camera's worden apart geveild.

Behalve bij de KLM komen ook bij de afdeling Lost & Found van Schiphol
voorwerpen binnen. Een paar honderd per week. Alles wordt nauwgezet bekeken en
beschreven, om teruggaaf te bevorderen. 'Veel wordt binnen een paar dagen
afgehaald of nagezonden. Mensen die iets belangrijks missen hangen snel aan de
lijn,' zegt Ronald Lagrand van Lost & Found. Voor 7,50 gulden krijgen ze hun
bezit terug.

Lagrand kan geen typering leveren van 'de verliezer'. 'Het heeft denk ik met de
spanning te maken van het reizen. In die opgewonden sfeer laat men wel eens wat
liggen.' Dat is geen verklaring voor de rolstoelen die ook geregeld bij Lost &
Found binnenkomen. 'De Lourdes-vluchten, zeggen wij altijd maar', zegt Lagrand.
'Ik vind ook wel eens een bril met zulke jampotglazen. Begrijp ik niets van. Die
man moet op de tast de luchthaven hebben verlaten.'

De volgende veiling van spullen van KLM en Schiphol is op maandag 10 mei, 19.00
uur, in de dependance van De Eland, Molukkenstraat 200, Amsterdam. Kijkdagen in
het weekeinde ervoor.

FOTO'S HARRY COCK

Handel ; Bedrijfstakken ; Economie ; Recreatie en Vrijetijdsbesteding ; Reizen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              88 of 109 DOCUMENTS

                                 de Volkskrant

                                 March 24, 1999

Spaarders SNS Reaal zijn massaal aan het beleggen geslagen

BYLINE: VAN ONZE VERSLAGGEEFSTER

SECTION: Economie; Pg. 17

LENGTH: 521 words

DATELINE: AMSTERDAM


SNS Reaal wordt steeds minder de spaarbank die het was en begint tekenen te
vertonen van een investeringsbank voor de gewone man. Belegde twee jaar geleden
niet meer dan een kwart van alle SNS-spaarders, nu is dat 35 tot 40 procent
daarvan.

En ook al worden particulieren nu iets terughoudender op de beurs, dat
percentage kan gezien de lage rente zeker omhoog, zo verwacht het bedrijf. De
totale inleg in beleggingsfondsen van SNS Reaal steeg vorig jaar met 650 miljoen
gulden naar 2,6 miljard. Van die stijging was 445 miljoen te danken aan
nieuwkomers, de rest was het gevolg van koersstijgingen van bestaande
beleggingen.

Al met al belegde SNS Reaal vorig jaar 15,6 miljard gulden, een toename van 8,4
procent. De winstbijdrage van de relatief jonge divisie beleggingen van de
bank-verzekeraar uit Den Bosch steeg vorig jaar met bijna 65 procent maar maakte
met 28 miljoen gulden nog steeds een heel klein deel van het totaal uit.

Bestuursvoorzitter J. Vugts gaf tijdens een toelichting op de resultaten over
1998 dinsdag hoog op over de aanhoudende groei van de bank-verzekeraar. Met name
het feit dat de winstgroei van de verzekeringspoot die van de bankdivisie wist
te overtreffen is volgens hem bijzonder.

De winst steeg met 18 procent tot 303 miljoen gulden, terwijl het balanstotaal
ruim 15 procent groeide tot 57,8 miljard. Behalve de beleggingsportefeuille
namen de hypotheek- en kredietportefeuilles flink in omvang toe. Alleen al de
hypotheekportefeuille, goed voor ruim de helft van het balanstotaal, steeg met
19 procent tot 30,5 miljard. De stijging van huizenprijzen en de lage rente
leverden hieraan een bijdrage.

Vugts moest overigens aantekenen dat de winstgroei dit jaar zal worden gedrukt
door de toenemende concurrentie en de daardoor afvlakkende marges. 'We denken
dat de druk gaat toenemen. We houden vast aan een groei van twee cijfers maar we
zijn bescheidener dan in voorgaande jaren.' De groei zal lager uitkomen dan die
over 1998.

Net als bij de presentatie van de resultaten over 1997 een jaar geleden wees
Vugts er dinsdag op dat de groei van SNS Reaal niet grenzeloos is. Hoewel de
winst steeds aan de reserves wordt toegevoegd, heeft het bedrijf in de afgelopen
jaren achtergestelde leningen moeten uitgeven om de groei te financieren.

Vugts herhaalde dinsdag ook dat SNS Reaal - thans nog een cooperatie van
spaarbanken - naar de beurs moet om verdere expansie te financieren als de groei
van het bedrijf in het huidige tempo doorzet: 'De beursgang komt eraan. We zijn
er klaar voor maar we hoeven het nu nog niet te doen.' De bestuursvoorzitter
denkt dat het bedrijf binnen drie jaar een beursnotering heeft.

Tegelijkertijd is SNS Reaal in gesprek over samenwerking met spaarbanken en
verzekeraars van dezelfde omvang in Belgie en Duitsland, die beschikken over
aanvullende kennis of specialismen. Namen wilde Vugts niet noemen. 'Het aangaan
van een alliantie is een moeizaam proces. Anders dan bij een fusie of overname
moet de combinatie voor allebei aantrekkelijk zijn.'

Sparen en beleggen ; Bank- en verzekeringswezen ; Bedrijfstakken ; Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              89 of 109 DOCUMENTS

                                 de Volkskrant

                                 March 20, 1999

Eredienst

SECTION: Traject; Pg. 5

LENGTH: 632 words


Er is de afgelopen decennia veel ten goede veranderd in de promotiecultuur aan
de Nederlandse universiteiten. Zo is allang een einde gekomen aan het
narcistische idee dat het proefschrift en levenswerk van een enkel individu
dient te zijn waarvan het voldoende is dat het ook slechts door een enkel ander
individu, namelijk de promotor, wordt gelezen.

Niettemin is gelukkig de gang van zaken bij de verdediging van het academische
proefschrift op wonderbaarlijke wijze intact gebleven. De promovendus keurig in
het pak, paranimfen zonder enige duidelijke rol, de hoogleraren in toga
binnenschrijdend voorgegaan door de pedel, een corona van waaruit formele
aangeklede complimenten en kritische vragen oprijzen, een pedel die
onverbiddelijk na drie kwartier het hora est aankondigt, de hoogleraren die zich
zogenaamd terugtrekken voor beraad, en een reeks plechtstatige formules waarmee
de doctorstitel wordt verleend. Buitenlanders smelten weg bij zoveel stijl en
traditie.

Wel zijn er universiteiten waar de aula een dermate kil, vlak en modern karakter
heeft dat je eerder het gevoel hebt een crematie bij te wonen dan getuige te
zijn van een eeuwenoud Europees academisch ritueel. Maar in de waarlijk
klassieke universiteiten, zoals die van Franeker, wordt in stijlvolle
historische gebouwen de eredienst van de promotie nog op gepaste wijze
uitgevoerd. Elke poging daar afbreuk aan te doen dient streng te worden
afgestraft.

Zo reageer ik meestal beledigd wanneer mensen tegen mij zeggen dat ik een leuk
praatje hield na het promotieritueel. Een leuk praatje? Het is geen
verjaardagsfeestje! De promotor houdt geen praatje, maar een laudatio. Gelukkig
is aan onze Groningse universiteit een radicaal halt toegeroepen aan de
geleidelijke vervlakking van het promotieritueel waarbij nota bene opponenten
soms de onbeschaamdheid hadden de promovendus te tutoyeren.

Er dreigt echter ook aan onze klassieke universiteit een aantasting van het
ritueel dat zo fraai de tand des tijds heeft doorstaan. Men is namelijk begonnen
met wat wordt aangeduid als een lekenpraatje, waarbij voorafgaande aan de
promotie de promovendus in de reeds met het gewone volk gevulde aula een soort
lezing houdt over het eigen promotieonderzoek. Alleen al het woord lekenpraatje
illustreert hoe vreselijk fout men hier bezig is. Een promotie is er niet voor
leken. De enige functie van het publiek is het bijdragen aan de stress en het
gevoel van succes van de promovendus. Een promotie is geen onderdeel van de
volksuniversiteit !

Een veel gehoord argument ten faveure van het lekenpraatje is dat daardoor de
promovendus minder nerveus zou worden. Maar de universiteit is geen centrum voor
stressmanagement. Desnoods helpen de paranimfen, vooraf met wat
ontspanningsoefeningen, maar niet in het heilige der heiligen van de wetenschap!

Een promotie is in de eerste plaats een initiatieritueel, hetgeen betekent: de
promovendus wordt het moeilijk gemaakt ten overstaan van ongeveer alle voor hem
of haar belangrijke mensen. Je moet in de corona als het ware het angstzweet
kunnen ruiken. Dan is de vreugde des te groter over het behalen van de enige
titel van betekenis die men in onze maatschappij kan verwerven.

Bovendien: het gaat er absoluut niet om dat iemand in het publiek begrijpt waar
het over gaat. Sterker nog, net als bij de klassieke mis geldt ook hier: hoe
minder de toehoorder ervan begrijpt hoe beter. Degenen die willen weten waar het
proefschrift over gaat, kunnen de eenvoudige moeite nemen de samenvatting te
lezen. Wie daar te lui voor is, moet maar gewoon verlangend naar de receptie die
45 minuten uitzitten, en beseffen dat hij het voorrecht heeft getuige te zijn
van een uniek ritueel waarop we heel, heel zuinig moeten zijn.

Hoger onderwijs ; Onderwijs

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              90 of 109 DOCUMENTS

                                 de Volkskrant

                                 March 20, 1999

EEN ADELLIJK PARK

BYLINE: DOOR AUKJE VAN ROESSEL

SECTION: Traject; Pg. 1

LENGTH: 1774 words


Vijftig jaar geleden werd de Keukenhof geopend. Het succes was meteen al
overweldigend. Sindsdien komen elk voorjaar honderdduizenden mensen de
bloemenpracht bewonderen. Maar weinigen kennen de geschiedenis van het landgoed.
Niemand let op die vreemde bocht bij de ingang van het park. En wie is toch die
oude heer met stok? Dat is de graaf. Hij is de eigenaar en komt nog regelmatig
een nachtje op het voorouderlijk kasteel logeren.

DE BOLLENVELDEN bij Lisse liggen er nog kaal bij. Midden in het vlakke
landschap, dicht bij de spoorlijn van Leiden naar Haarlem, ligt onverwacht een
duin. De zandheuvel doet vreemd aan tussen al die velden. Alsof hij daar per
ongeluk is neergekwakt.

Wie de geschiedenis van de streek kent, weet wel beter. Heel vroeger reikten de
duinen veel verder landinwaarts en was het hier een groot duinlandschap. De mens
heeft in de loop der eeuwen het vele zand afgegraven om de grond in cultuur te
kunnen brengen.

Dat ene overgebleven duin is, zonder dat veel mensen het weten, eigenlijk
wereldberoemd. Aan deze eenzame duintop heeft bloembollententoonstelling de
Keukenhof haar naam te danken. Al in de vijftiende eeuw, toen Jacoba van Beieren
gravin van Holland was en in het vlak bij Lisse gelegen slot Teylingen woonde,
zou dit duin de bijnaam 'Keukenduin van Teylingen' hebben gehad.

De gravin hield van de jacht. De overlevering wil dat ze met een valk op haar
arm op zoek naar wild ging. De konijnen, herten of fazanten, die op haar
Teylingse slot op tafel verschenen, zouden op dit enige overgebleven duin zijn
gevangen. Andere duinbewoners moesten hun katten 'oren', opdat deze niet in de
konijnenholen kropen, en hun honden 'poten', omdat dieren met een afgehakte poot
niet achter het wild aan kunnen. Al het wild van het Keukenduin was bestemd voor
de keuken van Jacoba. Ook de kruiden waarmee de vele schotels van de grafelijke
maaltijden op smaak werden gebracht, zouden van dit duin afkomstig zijn geweest.

De oude graaf Jan Carel Elias van Lynden, de huidige eigenaar van de Keukenhof,
vindt het nog steeds een mooi verhaal. 'Als het niet waar is, is het in ieder
geval mooi gevonden', zegt hij over de telefoon vanuit zijn Brabantse woning.
'Ik herinner me dat er in mijn jeugd nog wel gejaagd werd. Maar ik zelf kijk
liever naar de dieren dan dat ik ze doodschiet.'

De in 1912 geboren graaf Van Lynden komt nog graag op zijn kasteel de Keukenhof
in Lisse. In de vertrekken en hallen hangen portretten van zijn voorouders, die
bekende adellijke namen hebben zoals Van Pallandt of Van Limburg Stirum. 'Als ik
naar het kasteel ga, blijf ik vaak een nachtje logeren. Ik heb er nog een
slaapkamer en een badkamer.'

Weinigen weten dat er een kasteel de Keukenhof bestaat. Het is rond 1700 gebouwd
in de buurt van het Keukenduin, waarnaar het kasteel is vernoemd. De naam
Keukenhof is sinds vijftig jaar synoniem voor de jaarlijkse
bloembollententoonstelling op het landgoed. Dat het kasteel tamelijk onbekend
is, komt ook doordat het niet op tentoonstellingsterrein ligt, maar aan de
andere kant van de Stationsweg, verscholen in een bosrijk park.

Het nu zo beroemde bloembollenpark hoort oorspronkelijk helemaal niet bij het
landgoed de Keukenhof. De Amsterdammer Simon Joosten erft in 1808 via
familierelaties de oorspronkelijke Keukenhof. Vijf jaar daarvoor had hij voor
FL. 5.775 het landgoed Zandvliet, het huidige tentoonstellingsterrein, gekocht.

EVEN lijkt het dan dat de twee oude landgoederen een nieuwe Buitenplaats gaan
vormen voor deze welgestelde koopman uit de hoofdstad. Via de vaarten en de
Haarlemmermeer heeft het Buiten immers nog een verbinding met Amsterdam. Vandaar
ook de aanlegplaats voor het laden en lossen van de boten. Maar Joosten is
helemaal niet van plan van zijn kasteel en tuinen te gaan genieten. Rondom hem
worden vele buitens verkocht en gesloopt. Het is de tol van de Franse revolutie,
die voor de rijken moeilijke tijden heeft gebracht.

In 1809 biedt Joosten zijn bezit te koop aan, elk perceel apart vernoemend.
Zandvliet, het huidige tentoonstellingsterrein, prijst hij als volgt aan: 'Een
partije land, vanouds genaamd Zandvliet, met different soort houtgewas beplant
en tot een zeer aangenaam Engels plantsoen geappropieerd, met differente
hoogtens en laagtens, kleine eilanden, met extra visrijk water, omgeven en
doorsneden met twee extra fraaie iepen en popelebomen beplante lanen en dreven,
met twee capitale daghuurdershuisjes.'

Het is een verre voorouder van de huidige eigenaar graaf Van Lynden, jonkheer
mr. Johan Steengracht van Oostcapelle, die Keukenhof en Zandvliet redt van een
dreigende verkaveling. De jonkheer is niet alleen rijk, maar ook een
kunstminnend man, die van 1816 tot 1841 directeur is van het Koninklijk Kabinet
van Schilderijen in Den Haag, ofwel het Mauritshuis.

Als jonkheer Steengracht in 1846 overlijdt, erft zijn dochter het landgoed.
Samen met haar man, een baron Van Pallandt, besluit ze haar nieuwe bezit te
verfraaien. Voor de tuinen neemt het echtpaar de beroemde tuinarchitecten, vader
en zoon Zocher, in dienst.

In hun oorspronkelijke plan voor de tuinen laten de Zochers de al honderden
jaren bestaande weg, die tussen de twee landgoederen Keukenhof en Zandvliet
loopt, volledig verdwijnen. Ze willen van de Buitenplaats echt een geheel maken.
De jonkheer had de weg in 1837 voor tweehonderd gulden gekocht. Dat in de
koopakte staat dat 'de passage daarover op de nu bestaande breedte nimmer
belemmerd' mag worden, vergeten de tuinarchitecten liever maar even.

De overheid grijpt echter in. De weg moet voor iedereen open en toegankelijk
blijven. Noodgedwongen passen de Zochers hun plan aan. Het is door hun toedoen
dat de huidige Stationsweg vlakbij de oudste ingang van de
bloemententoonstelling zo'n vreemde bocht maakt. Daar worden volgens de huidige
eigenaar graaf Van Lynden tegenwoordig regelmatig brokken gemaakt. De
tuinarchitecten hadden over die bocht echter goed nagedacht: ze wilden de weg en
het gewone volk dat er gebruik van maakte, zo ver mogelijk weghouden van het
kasteel en zijn bewoners.

Ondanks de aanpassingen is in het oorspronkelijke plan van de Zochers nog steeds
het grondpatroon van de huidige Keukenhof te herkennen. Inclusief het eilandje.
De vijver moest vanwege de weg weliswaar iets kleiner, maar lijkt met zijn
sierlijke vorm toch op datgene wat de twee tuinarchitecten voor ogen hadden.

In 1880 beschrijft een dominee, J. Craandijk, zijn ervaringen nadat hij te gast
is geweest op de toenmalige Keukenhof: 'De witte trossen der vogelkers
verspreiden er hun lieflijke geuren, bloemen bloeien er langs de paden, de
nachtegaal slaat er in de dichte struiken en alles werkt er te samen, om den
wandelaar op den zonnigen lentedag een genoegen te bereiden dat hem nog lang in
het geheugen blijft.' En zo herinnert ook graaf Van Lynden zich het park uit
zijn jeugd.

De Tweede Wereldoorlog verjaagt het grafelijk gezin van zijn landgoed. 'Wij
werden er door de Duitsers uitgesmeten. Na de oorlog troffen we het kasteel in
treurige toestand aan.' Ook de tuinen overleven de oorlog niet geheel
ongeschonden. 'De Duitsers kapten aan de kant van het kasteel heel wat bomen om
er een startbaan aan te leggen voor de V2's. Die waren voor Antwerpen bestemd.'

NA de oorlog keert Van Lynden niet meer als permanente bewoner terug naar de
Keukenhof. Vier jaar na de bevrijding wordt hij benaderd door een paar notabelen
uit Lisse. Ze willen een deel van zijn landgoed huren.

Het idee daarvoor wordt geboren op nieuwjaarsdag 1949. Tijdens een
brandweeroefening in het leegstaande kasteel oppert de toenmalige burgemeester
Lambooy een plan. Wijzend naar wat ooit het landgoed Zandvliet was, zegt hij
tegen zijn gemeentesecretaris: 'Dit zou een prachtig terrein zijn voor een
openluchttentoonstelling voor bloembollen.'

Van Lynden herinnert zich dat verzoek van de notabelen nog goed. 'Ik hoefde daar
niet lang over na te denken. Ik vond het een prachtige bestemming. Tot dan toe
kon het publiek wel in het park wandelen, maar dit was toch anders. Met de
inkomsten van de verhuur voor de tentoonstelling kon ik ook de restauratiekosten
van het kasteel betalen.'

Op 13 augustus 1949 wordt de stichting Nationale Bloemententoonstelling
Keukenhof opgericht. In maart 1950 bezoekt koningin Juliana de eerste
tentoonstelling. Ook graaf Van Lynden is aanwezig. 'Ik zat toevallig naast de
koningin aan tafel. Ik merkte dat ze een kettingrookster is.' Verder herinnert
hij zich vooral 'eindeloze speeches en gedoe, en daar houd ik niet zo van'.

Tot verbazing van de initiatiefnemers trekt de Keukenhof het eerste jaar al
meteen 250 duizend bezoekers. 'Ze huurden het terrein aanvankelijk voor tien
jaar. Ze wilden die termijn gauw verlengen. Volgens mij schrokken ze zelf van
het succes. Nu is het voortbestaan verzekerd. De Keukenhof is een blijvertje. '

De bezoekersaantallen zijn sinds 1950 gestegen tot zo'n 850 duizend per jaar.
Aanvankelijk kwam 70 procent van de bezoekers uit eigen land en 30 procent uit
het buitenland, inmiddels liggen die verhoudingen precies omgekeerd. De
bloemententoonstelling moet tegenwoordig concurreren met koopzondagen en andere
weekend-uitjes.

Om bloemenliefhebbers een reden te geven ook later in het seizoen naar de
Keukenhof te gaan, is er dit jaar voor het eerst een Zomerhof. Vanaf 19 augustus
zijn er een maand lang dahlia's, begonia's en andere bloemen te zien die pas dan
in volle bloei staan. De werkzaamheden voor de aanleg van dit nieuwe terrein
zijn in volle gang.

Van Lynden heeft nog maar net van de Zomerhof gehoord. Hij is niet blij met het
nieuwe gebouw. 'Ik vind gebouwen in het park eigenlijk niet zo prettig. Ook al
dat asfalt op de paden vind ik jammer, maar ik heb er niks meer over te
vertellen.'

Op 24 maart opent de 'oude' Keukenhof voor de vijftigste keer zijn poorten voor
het publiek. Ter ere van het jubileum verricht koningin Beatrix de officiele
opening. 'Nee, ik ga daar niet naar toe', zegt graaf Van Lynden. 'Ik strompel
rond met een stok. Het is bij mij allemaal tamelijk gammel geworden en dat gaat
dan niet met al die drukte. Ik ga wel een keer kijken als het rustig is.'

De Keukenhof, Stationsweg, Lisse. De Lentehof is dagelijks geopend van 25 maart
t/m 19 mei van 8.00 tot 19.30 uur (kassa tot 18.00 uur), de Zomerhof van 19
augustus t/m 19 september van 8.00 uur tot 18.00 uur (kassa tot 17.00 uur). Elke
week zijn er bijzondere parades, waaronder de beroemde Lelieparade tussen 7 en
19 mei.

FOTO BERT VERHOEFF - DE VOLKSKRANT

Recreatie en vrijetijdsbesteding ; Tuinbouw ; Agrarische Sector ; Landbouw ;
Bedrijfstakken ; Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              91 of 109 DOCUMENTS

                                 de Volkskrant

                                 March 20, 1999

Van oma's omgeving via je eerste tv-toestel naar de geur van koffie

BYLINE: VAN ONZE VERSLAGGEVER HARMEN BOCKMA

SECTION: Kunst; Pg. 9

LENGTH: 604 words

DATELINE: ARNHEM


De bewegende tribune wordt een vliegende schotel, een tijdcapsule die langs
voorwerpen uit vroeger tijden scheert als ware het een bezoek aan het spookhuis
op de kermis. Langs een wastobbe, ruik die weee geur. Door een Hollands
winterlandschap, huiver van de kou. Voorbij een molen, voel de wind van de
wieken door je haar gaan. Wie volgend jaar het Nederlands Openluchtmuseum
bezoekt, komt niet alleen in het museum, maar ook in een theater.

'HollandRama' is het spectaculairste onderdeel van de vernieuwingen waarmee het
Nederlands Openluchtmuseum nieuwe bezoekers wil trekken. Het museum heeft
theatervormgever Paul Gallis en dramaturge Janine Brogt, beiden van Toneelgroep
Amsterdam, ervoor ingeschakeld. Het panoramatheater in 21ste-eeuwse gedaante
komt in een door de architecte Francine Houben (Mecanoo) ontworpen gebouw, door
haar aangeduid als 'mystiek ei'.

'We hebben een volstrekt nieuwe tentoonstellingsvorm nodig om een brug te slaan
naar de nieuwe generaties', zei directeur J. Vaessen van het museum vrijdag
tijdens de presentatie van de plannen. Het museum wil een ander imago, het wil
levendiger worden. Deels is dat de afgelopen jaren al gebeurd, deels zal dat
vanaf medio 2000 zo zijn.

Het museum krijgt ook letterlijk een ander aanzicht. Voor de ingang komt een
groot, eivormig, met groenkoperen platen bekleed gebouw te liggen. Het herbergt
het HollandRama. 'Mystiek', volgens Houben, omdat het geen ingang heeft en mede
daardoor een geheimzinnige uitstraling.

'Het zou er al duizenden jaren kunnen liggen, maar het zou ook een alien-achtige
vorm uit de toekomst kunnen zijn.' Achter het gebouw komt een 130 meter lange
muur. Hij wordt opgetrokken uit alle soorten baksteen die tot nu toe in
Nederland in de bouw zijn gebruikt.

Zo kan de muur op zich al als studieobject dienen voor bijvoorbeeld scholieren,
denkt Houben. De muur vormt de achterwand van een rank, door het gebruik van
veel glas transparant tentoonstellingsgebouw.

'Het gebouw is nodig om minder afhankelijk te worden van het weer', aldus
Vaessen. 'We zijn nu zeven maanden per jaar open, dat moeten er meer worden.' In
het gebouw komt een vaste opstelling van streekdrachten en sieraden en een
ruimte voor wisselexposities over actuele maatschappelijke thema's. Ook komt er
de toegangsruimte tot het HollandRama.

Het HollandRama is een idee van directielid T. Wagemakers van het museum. 'Het
panoramatheater ontstond in de negentiende eeuw, toen de 'gewone man' voor het
eerst kennis wilde maken met zijn eigen verleden. Denk bijvoorbeeld aan het
Panorama Mesdag. Wat ik me afvroeg is of het mogelijk zou zijn een panorama te
scheppen dat past in de 21ste eeuw.'

Gallis van Toneelgroep Amsterdam heeft een roterend platform ontworpen in het
vijftien meter hoge ei. Het krijgt 150 tot 200 zitplaatsen. Het platform heeft
een dubbele overkapping, waardoor er beelden geprojecteerd kunnen worden en er
'uitsnedes' gemaakt kunnen worden. Door het gebruik van licht, temperatuur,
geluid en geuren wordt HollandRama een emotionele ervaring, hoopt Gallis.

Zijn collega Brogt: 'De kijker moet opgewonden raken. Hij moet het leven van
zijn oma herkennen, vervolgens de eerste televisie zien die bij hem in huis
stond en dan de geur van koffie ruiken als hij langs de koffiemolen scheert van
zijn oma. Het contrast tussen de 'tijdcapsule' en de oude voorwerpen die worden
getoond kan heel spannend zijn.'

Het Openluchtmuseum trok vorig jaar 325 duizend bezoekers. De vernieuwingen
zouden dat aantal moeten doen toenemen tot 450 duizend per jaar.

Musea en galerieen ; Kunst en Cultuur ; Geschiedenis

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              92 of 109 DOCUMENTS

                                 de Volkskrant

                                 March 17, 1999

Yab Yum-baas kiest diepgang boven beursgang

BYLINE: GERARD REIJN

SECTION: Economie; Pg. 2

LENGTH: 1103 words


Yab Yum is een begrip, en THEO HEUFT vond het uit. Hij maakte het hoerenlopen
rijp voor het establishment. Maar na 24 jaar verkoopt hij zijn zaak, al had hij
hem graag naar de beurs gebracht. Hij benadert seks nogal zakelijk: 'Het echte
hoogtepunt van de avond is de rekening.'

ALS hij niet in december drie weken lang vakantie had gehouden op Bali, had Theo
Heuft het zelf nog wel willen proberen: zijn Yab Yum, de hoerenkast die betaalde
seks rijp maakte voor het establishment, naar de beurs brengen. 'En het zou geen
fun-aandeel zijn zoals Ajax.' Zelfverzekerd trekt hij aan zijn onafscheidelijke
sigaar.

Maar drie weken rust op Bali hebben hem tot nieuwe inzichten gebracht: er is nog
wel iets anders in dit leven dan hard werken. Een opvolger in de zaak heeft hij
niet, en met zijn 64 jaar is hij toch 'minder veerkrachtig' geworden. Op Bali
zag hij in dat hij meer tijd wilde hebben voor zichzelf, voor zijn vrouw, voor
een beetje reizen.

Meer dan 24 jaar was Yab Yum zijn leven. 'Ik heb er gelachen en gehuild, ik heb
er alles meegemaakt. Elke dag was ik er, zes dagen in de week. Je moet er toch
voor zorgen dat er elke dag twintig dames zijn, en dat de klanten het perfect
naar de zin hebben. Anders bederf je hun avond.'

De hoge prijzen selecteerden het publiek vanzelf uit. 150 Gulden entree,
minstens vijfhonderd voor een fles champagne, vijfhonderd voor een uur vrouw:
niks voor Jan Modaal. Het zijn de poenscheppers die de kassa bij Yab Yum zo
vrolijk doen rinkelen. 'Mensen komen hier met hun relaties. Die moeten wel zien
dat het duur is. Aan de inrichting, aan de prijslijst. En vooral aan de kassa.
Het echte hoogtepunt van de avond is de rekening.'

Heufts bedrijf draait een omzet van tien miljoen, en zijn vrouwen, zestig in
totaal en allemaal parttime werkend, verdienen naar zijn zeggen met drie dagen
werken een ton per jaar. Wit tegenwoordig, want de prostitutie wordt onstuitbaar
legaler. 'Ik heb grote bewondering voor die vrouwen', geeft hij toe. 'Dat ze zo
de knop kunnen omdraaien en twee verschillende levens kunnen leiden.'

Over de nieuwe eigenaar wil hij niet veel zeggen. 'Maandag teken ik de
contracten.' Slechts enkele details: 51 jaar, Nederlander, werkzaam in de
seksindustrie en 'ongelooflijk ambitieus'. 'Hij zal niet zo naar buiten treden
als ik, maar hij is organisatorisch veel beter', zegt Heuft. Dat komt goed uit,
want 'oppervlakkig' heeft Heuft het met de nieuwe eigenaar al gehad over de
beursgang van zijn geesteskind. 'Dat gaat over een paar jaar gebeuren, denk ik.'

Maar dan moet het bedrijf wel groter worden. 'Dan moeten we Yab Yums hebben in
Brussel en in Duitsland.' Het filiaal in Rotterdam loopt al aardig. Yab Yum
heeft vele kenmerken van een beursganger. Naamsbekendheid tot in Japan,
marktleider in Nederland, sterker nog: 'Ik heb nog nooit een serieuze concurrent
gehad.'

Aanvankelijk leek Heuft een carriere tegemoet te gaan als limonadefabrikant en
bierhandelaar. Zijn vader had zo'n bedrijf in de Amsterdamse Helmersstraat en
had zelfs een eigen limonademerk: GH, Gebroeders Heuft. 'We probeerden
concurrent van Riedel te zijn.'

Zijn vader stierf toen Theo nog jong was, en samen met een van zijn broers zette
hij het bedrijf voort. 'Ik reed met paard en wagen bij de winkeliers langs met
limonade en bier.' Maar het werd geen succes. 'We konden het gewoon niet.'

Hij vertrok naar Maastricht, waar hij vertegenwoordiger werd van de Belgische
brouwerij Piedboeuf. Bij de Limburgers werd 'de Hollander' gewantrouwd. Hij
denkt niet met genoegen aan die periode terug. 'Nee, geef mij maar Amsterdam,
dat weet ik wel sinds dat jaar. Ik zal nooit ergens anders wonen. Het is een
superstad.'

Tien jaar leefde hij als gokker, in illegale casino's en af en toe gestoord door
een politie-inval die altijd een paar weken cel opleverden. 'Dan wilden ze namen
van klanten hebben, maar ik heb nooit namen van klanten kunnen onthouden. Dat
kan ik nu nog steeds niet.' Een talent dat hij hard nodig had in zijn latere
bedrijfstak.

'Gokken is een perversiteit waar ik misselijk van werd', zegt hij nu. 'Op
oudejaarsavond thuis komen en je auto is vergokt. Dat kun je een gezin niet
aandoen.'

Daarna handelde hij twee jaar in pruiken en cosmetica. 'Die kocht ik van
Italiaanse handelaren. Die vroegen me wel eens: 'Waar kun je iets leuks beleven
in Amsterdam?' Dat bracht me op een idee.' Toen Wim Bosboom met zijn
consumentenprogramma Koning Klant gehakt maakte van Heufts pruikenhandel, wist
hij wat hij wilde: een dure sekstent.

Zijn geesteskind was destijds uniek. 'Op het Rembrandtplein had je tenten waar
je in een separe-tje de meisjes een mondeling examen kon afnemen. Dat was het
hoogst haalbare. Bij ons konden de klanten mee naar boven. Maar het is altijd
ongedwongen.' Niets hoeft: 'Je kunt ook een fijne tijd hebben als je beneden
blijft.'

Yab Yum (en zijn voorloper Baya Dera) heeft volgens Heuft geen dag verlies
geleden. Het geheim van de formule is dat de manager 'zich niet hoeft te schamen
om er te worden gezien'. Dat bleek wel tijdens de beursfraude-affaire, toen tot
zijn grote vreugde werd onthuld dat vuile zaakjes aan zijn tafels werden
beklonken. 'Betere reclame heb ik nooit gehad.'

Slechte reclame was er ook. Klaas Bruinsma, onderwereldkoning van de jaren
zeventig, schoot er de spiegels aan diggelen. 'Maar dat was een
kwajongensstreek, geen afpersing of zo. Hij heeft wel eens de mogelijkheid
geopperd van een samenwerking, maar ik heb hem er altijd van overtuigd dat dat
niet zou werken.' Hoe deed hij dat? 'Met tact en overtuigingskracht. Ik heb
nooit betaald.'

De hoerentent was illegaal, want gelegenheid geven en alcohol schenken onder een
dak: dat mocht (en mag) niet. Maar na een paar politie-invallen sloten justitie
en Heuft stilzwijgend een wapenstilstand. 'Zij begrepen ook wel dat zo'n formule
broodnodig was in een stad als Amsterdam.'

Helemaal stilzitten zal hij niet. Hij gaat samen met zijn vrouw ('Mijn derde, en
ik denk mijn laatste, want zij vraagt nooit waar ik geweest ben. Ze vraagt
alleen hoe ik het heb gehad') in schilderijen handelen. De begane grond van zijn
woning in de Amsterdamse Museumbuurt hangt vol met prachtige schilderijen, stuk
voor stuk kopieen van meesterwerken die bij de omliggende musea voor tientallen
miljoenen verzekerd zouden zijn. 'Voor een paar duizend gulden heb je er een',
glimlacht hij.

Blijkbaar hoeft niet alles duur te zijn.

Theo Heuft: 'Ik heb nog nooit een serieuze concurrent gehad.'FOTO AD NUIS

Effectenhandel ; Financien ; Financiele Markten ; Seksualiteit ; Sociaal
Cultureel ; Maatschappij ; Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              93 of 109 DOCUMENTS

                                 de Volkskrant

                                 March 13, 1999

Klik ja, klik nee, klik weg

BYLINE: MARIELLE OSTE

SECTION: Stroom; Pg. 5S

LENGTH: 1537 words


Het aantal Internet-gebruikers in Nederland heeft het miljoen overschreden. Nog
niet genoeg, vinden kenners. Bibliotheken organiseren massaal cursussen.

TWEE MANNEN in gesprek vlak voor de aanvang van de cursus 'introductie
Internet'.

'Ze zeggen dat je alles kunt opvragen!'

'Of dat je je huis aan het verbouwen bent, en de constructie niet meer weet...
Die zou je dan hup op Internet kunnen opzoeken. En last minute-tickets naar de
zon. En recepten.'

De cursus wordt georganiseerd door de bibliotheek in Voorburg. De mannen hebben
net een computer gekocht 'met alles erop en eraan'. Veel over Internet gehoord,
maar nooit van dichtbij gezien. Ze zijn gestimuleerd door hun volwassen
kinderen: 'Grijp je kans, pa. Iedereen gaat online.'

Het Internet-gebruik is in een jaar tijd bijna verdubbeld. 'Fred Internet', de
welgestelde veertiger die jarenlang voorliep, wordt ingehaald door handige
kinderen, senioren, vrouwen en allochtonen. Volgens recente cijfers hebben meer
dan een miljoen Nederlanders een Internet-aansluiting, ruim acht procent van de
bevolking. Twintig procent maakt geregeld gebruik van Internet.

Maar de Nederlandse afdeling van The Internet Society, die onlangs pleitte voor
'e-mail voor iedereen', vindt dat het nog niet hard genoeg gaat. Internet moet
zo snel mogelijk voor nog veel meer mensen toegankelijk worden, en er mag geen
'informatie-tweedeling' ontstaan. Binnen de wereld van ICT (informatie- en
communicatietechnologie) wordt hier veel over gesproken. Er zouden grote
verschillen dreigen tussen de groep voor wie ongelimiteerd elektronische kennis
beschikbaar is, en de 'digibeten'.

Ook de overheid ziet veel voordelen in de online-burger. Communicatie verloopt
immers vlugger, efficienter en goedkoper. Vooruitlopend op massale elektronische
informatievoorziening wordt er hard gewerkt aan de website www.overheid.nl, die
in mei klaar moet zijn. 'Maar dan moeten er tegelijkertijd meer mensen op
Internet', zegt Ellen Kuller, projectleider 'communicatie overheid-burger'. 'We
hebben niets aan een prachtige website als die ontoegankelijk is voor veel
mensen.'

Daarom ging er vijftien miljoen naar een nationaal bibliotheekplan onder het
motto: alle bibliotheken op Internet. Het plan voorziet in hardware,
verbindingen, scholing voor bibliotheekmedewerkers en vooral ook begeleiding van
burgers via een 'introductie Internet'. Ze zijn vrijwel overal een groot succes.
In Voorburg zit men tot juni vol.

'Internet is tot dusver misschien een wat magische wereld voor u', begint
bibliothecaris Albert Fleurkens zijn les. Tien mannen en vrouwen horen hem aan.
De meesten hebben geen enkele 'muiservaring' en oefenen geduldig. Pijltjes
veranderen in handjes, klikken levert een nieuwe webpagina op, zoeken gaat fijn
met Alta Vista. Een uurtje later surft men gretig naar de sites van de Konmar en
het Louvre. En naar reisaanbiedingen, goedkope cd's en informatie uit Amerika
die hetzelfde tarief per uur heeft als die uit Nederland.

Na de ontdekking van woordenboeken, encyclopedieen en krantenarchieven, agenda's
van lokale en internationale evenementen, komt de volksaard boven: het web biedt
veel voor weinig geld. De 61-jarige Koos Tolido, die voor de les nog aarzelde
('Internet is toch wel duur'), speurt in de consumentengids naar een geschikte
provider. Hanny Burgers, een 43-jarige purser, wil binnenkort op Internet alles
over haar hobby astrologie opzoeken. 'En informatie over aandelen. Ik beleg nu
met Home Net Banking, maar ik wil liever onafhankelijk zijn van de bank.'
Opgewekt kijkt bibliothecaresse Trudy Lepoutre toe. 'De mensen begrijpen het
steeds sneller. Een tijdje geleden kreeg ik een totaal onervaren groep niet op
een ochtend aan het surfen. Nu wel. Verbeterd webdesign? Misschien komt het ook
doordat iedereen zo verschrikkelijk bezorgd is over die informatietweedeling. We
vechten er steeds harder tegen, dus is er resultaat. Soms ook onbedoeld
resultaat. Laatst zat hier een onfris uitziende man die vroeg of ik wilde helpen
zijn Internetpagina uit te printen. Even later hield ik een papier met hardcore
porno in mijn handen. Het succes vraagt inmiddels om grenzen.'

Wie wil Internetten krijgt de hulp zowat door de strot geduwd. De
Internet-lessen in veel buurthuizen drijven op vrijwilligers. De Amsterdamse
sociale dienst verzon onlangs dat werklozen nu maar eens via Internet een baan
moesten zoeken en stelde daartoe (bij wijze van proef) gratis pc's beschikbaar.
De Webgrrls, een online-vereniging van vrouwen met belangstelling voor Internet,
ziet hulp als een van de belangrijkste doelstellingen. Bestuurslid Marion
Schiphorst: 'Het laatste halfjaar is ons ledental verdubbeld. Veel vrouwen geven
via een mailinglijst uitgebreid uitleg aan nieuwkomers. Dat varieert van
eenvoudige tips om je postprogramma in te stellen tot strategieen om zelf een
mooie website te bouwen. Ik merk dat nieuwkomers veel leren en op hun beurt de
allernieuwste webgrrls weer gaan helpen.'

Want onder enthousiaste Internetters bestaat nog altijd de oude
evangelisatietraditie: een verre kennis die er niet uitkomt kan rekenen op hulp.
Paul Settels, directeur Kennis van Internet Society (ISOC), meldt dat hij 'zijn
hele straat online heeft geholpen'. De commercie doet ook een duit in het zakje.
Provider Wish levert, in navolging van het Britse Freeserve, gratis
internetverbindingen in Nederland, en de vraag daarnaar is groot.

De vraag is: kan de nieuwkomer, gewapend met tips en een enkele zoekmachine,
vinden wat hij zoekt op het almaar groeiende web? Uit een rondgang langs
Internetters van het allerlaatste uur blijkt niets dat duidt op verdwaling. De
61-jarige webgrrl Loes Winkel: 'Ik heb eerst een half jaar geoefend op Het Net
van KPN. Het is erg beperkt maar wel gratis en ik kon er goed oefenen. Ik zag
het als een peuterbadje om te leren zwemmen. Nu ben ik over op Internet. Ik
verzamel leuke Internet-adressen uit kranten en tijdschriften, en print de tips
van de webgrrls uit. Op Internet zelf staan ook handleidingen die ik heb
uitgeprint.'

Sandra Ickenroth (28): 'Sommige collega's zijn ook net op Internet en het is
gezellig om elkaar te helpen. Met tips over ICQ, een leuk chatprogramma. Of over
hoe je handig zoekt. Ik heb besloten om alleen maar gericht te surfen, anders
krijg je chaos. Bewust kiezen. Voor Brian Adams bijvoorbeeld. Voor een huis. Ik
surf alles af: makelaars, woningbouwverenigingen, advertentie-sites. Ik schrok
wel ernstig van de telefoonrekening. Gauw op de kabel, zodra het kan.'

Collega Bert Kranenburg (32): 'Ik surf uren achtereen en draai best vaak vast.
Maar er is altijd wel iemand die dan wil helpen. Vroeger keek ik veel tv. Nu heb
ik de tv aan met het geluid uit en zit ik voor Internet. Wat een berg extra
kanalen! Het web beweegt nauwelijks, maar het prettige is dat ik de informatie
krijg die ik zelf wil. Of ik last heb van overprikkeling? Haha, info-stress
bedoel je! Nee, want ik kies supersnel en aarzel nooit. Pagina niet interessant
- wegwezen. Klik, ja, klik nee, klik weg.'

De openbare bibliotheek van Utrecht heeft inmiddels 'met het oog op de
tweedeling' speciale lessen ontwikkeld voor 'anderstaligen' en voor
VBO-MAVO-leerlingen. Vanuit de Marokkaanse gemeenschap kwam een verzoek om een
speciale Internet-introductie voor Marokkanen, dat inmiddels twee maal is
gehonoreerd. Webmaster Manon van Alphen: 'Iedereen pikt het principe op.
Verschillen zie je bijvoorbeeld na een zoekopdracht. Als er dan een lijst
zoekresultaten komt, moet je kiezen welke link zinnig kan zijn en welke niet.
Daar zijn hoog opgeleiden handiger in. Daar spelen we ook op in.'

De vereiste besluitvaardigheid doet denken aan wetenschappelijke theorieen over
welzijn en geluk, door de Rotterdamse professor Ruut Veenhoven wereldwijd
verzameld in de World Database of Happyness. Wordt de gewone man wel zo gelukkig
van Internet? Wat is eigenlijk het nut ervan? Volgens internationale
welzijnstheorieen zijn mensen gelukkiger naarmate ze meer keuzevrijheid ervaren.
Een kleine groep voelt zich met meer keuzevrijeheid juist ongelukkiger, omdat ze
slecht kunnen kiezen. Iedereen een Internetverbinding zou voor de groep
'keuzekneuzen' nadelig uitpakken.

Geluksprofessor Ruut Veenhoven: 'Op het web moet je voortdurend keuzes maken. En
goede keuzes, want anders raak je de weg kwijt. In de bibliotheek is nu nog een
juffrouw die het voor je opzoekt als het niet lukt. Maar dat is in de toekomst
vast ook over. Het is steeds belangrijker om zelf te kiezen. Zelf informatie
zoeken. Dat hou je niet tegen. In het studiehuis op scholen wordt dat kinderen
geleerd. Vraag je mij: wordt een mens van Internet gelukkiger, dan is het
antwoord dus lastig. Ik denk niet van Internetgebruik. Maar wel van de
mogelijkheid om er indien gewenst adequaat gebruik van te maken. Dus is het
inderdaad een kwestie van solidariteit. Iedereen moet de gelegenheid hebben op
Internet te komen en er liefst ook de weg weten.'

Internetters aan de leestafel van cafe De Waag in Amsterdam. De leestafel werd
ontwikkeld door de Maatschappij voor Oude en Nieuwe Media. FOTO XANDER REMKES

Internet ; Computernetwerken ; Technische Wetenschappen ; Informatica ;
Wetenschap en Techniek ; Onderwijs

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              94 of 109 DOCUMENTS

                                 de Volkskrant

                                 March 13, 1999

Otto Normalverbraucher neemt een 'Schnaps' op vertrek Lafontaine

BYLINE: FRANK KALSHOVEN

SECTION: Economie; Pg. 49

LENGTH: 950 words


Op donderdagmiddag, even voor zessen, schoot de koers van de euro als een raket
omhoog, van 1,08 dollar voor een euro naar 1,105 dollar in een paar minuten tijd
- op de financiele markten werd het aftreden van Oskar Lafontaine, de Duitse
minister van Financien, uitbundig gevierd. De korte en de lange rente scheerden
als een dieptebom omlaag. En zo gaven diezelfde markten dem Oskar toch nog een
fijn afscheidscadeau, de renteverlaging waarom hij al die maanden dat hij in
functie was zo tactloos had gezeurd.

Zijn aftreden is ook elders met gejuich ontvangen. Hier en daar is een traantje
weggepinkt. Een overzicht van de winnaars en verliezers maakt duidelijk wat de
politiek-economische gevolgen zijn van afgang van de vent die wel 'de
gevaarlijkste man van Europa' is genoemd.

Gerrit Zalm reageerde, hoe kan het ook anders, met een grap. Tijdens een overleg
met de Tweede Kamer duwde een ambtenaar een briefje met daarop het nieuws onder
Zalms neus. 'Is dit een 1 april-grap?' wilde de Nederlandse minister van
Financien gelijk weten.

Zijn tweede reactie zal er wellicht een van teleurstelling zijn geweest. De
afgelopen maanden heeft Zalm het namelijk druk gehad met 'de opvoeding' van
Lafontaine. Zijn ambtenaren schreven het lesmateriaal dat Zalm de Duitser
hoogstpersoonlijk over de neus wreef. Door het vertrek van Lafontaine zijn deze
inspanningen nutteloos geworden. Oskar was overigens geen vlotte leerling.

De derde reactie is ongetwijfeld opluchting. Lafontaine was een direct gevaar
voor de uitvoering van het Europese Stabiliteitspact. Zijn Keynesiaanse ideeen -
expansief begrotingsbeleid kan Duitsland uit de conjuncturele neergang halen -
stonden op gespannen voet met de eis dat deelnemers aan de Economische en
Monetaire Unie moeten streven naar begrotingsevenwicht. Dit gold temeer daar het
Duitse financieringstekort nauwelijks lager is dan de plafondwaarde van 3
procent, waardoor de ruimte voor extra uitgaven miniem was.

Wim Duisenberg, de president van de Europese Centrale Bank (ECB), beleefde
donderdag vermoedelijk de gelukkigste dag van zijn leven. Zijn benoeming op 3
mei vorig jaar - wat de gelukkigste dag had moeten worden - werd overschaduwd
door politiek gekrakeel over zijn ambtstermijn en zijn mogelijke opvolging door
een Fransman. De start van de ECB werd bezoedeld door Lafontaine die zich geen
zier aantrok van de onafhankelijke positie van de bank en binnens- en vooral
buitenskamers aandrong op een verlaging van de Europese rentetarieven.

Toen de Europese centrale banken in december vorig jaar de rente verlaagden naar
3 procent, werd dan ook openlijk gespeculeerd over de vraag of Duisenberg en de
zijnen waren gezwicht voor politieke druk - een beroerde start voor een centrale
bank die zijn geloofwaardigheid als inflatiehavik nog moet vestigen. Zonder
formeel-juridisch een overtreding te begaan, bleek Lafontaine in staat het
monetaire beleidsproces te frustreren.

Zijn vertrek is daarom ook een overwinning van Duisenberg, die, menen bankiers,
nu zijn handen vrij heeft om de Europese rente verder te verlagen. Mocht hij dat
aanstaande donderdag al doen, als het beleidscomite van de ECB zijn
tweewekelijks vergadering houdt, dan mag dat beschouwd worden als een dolkstoot
tussen de schouderbladen van Lafontaine en, derhalve, een ernstige waarschuwing
aan het adres van politici die overwegen Lafontaines rol over te nemen.

Duisenberg, kortom, heeft donderdagavond genoten van een glas champagne.

Duitse werkgevers trokken hun eigen flesje open. Tweeentwintig ondernemers - de
topmannen van onder meer Krupp-Thyssen, Siemens en Allianz - hadden begin deze
maand in een open brief aan bondskanselier Schroder met klem aangedrongen op
wijziging van een voorliggend belastingplan; zij dreigden zelfs hun activiteiten
naar het buitenland te verplaatsen als het plan ongewijzigd zou worden
aangenomen. Aangezien Lafontaine gepassioneerd voorstander was van dit plan,
vroegen de ondernemers de facto om zijn ontslag. Nou, dat hebben ze gekregen.

De bazen van de topmannen, de aandeelhouders, wisten dit te waarderen. De
toonaangevende Duitse beursindex, de DAX, won bij de opening van de beurs in
Frankfurt 7 procent.

Otto Normalverbraucher, de Duitse Jan Modaal, moet de vreugde bij al deze hoge
heren wel met argwaan aanschouwen. Der Oskar was de voorvechter van hun
belangen; vanaf heden wordt het land bestuurd door Gerhard Schroder, de Genosse
der Bosse. Maar zijn zij ook slechter af?

Dat is nog maar de vraag. Natuurlijk was Lafontaine, naast de man van het
Keynesiaanse macro-economische beleid, ook de man van de herverdeling van het
Duitse nationaal inkomen - die ondernemers waren vooral zo boos omdat hun
aandeel in de koek door het belastingplan kleiner werd.

Maar de omvang van het inkomen staat niet los van de verdeling ervan.

Je kunt heel lang volhouden dat de plannen van Lafontaine met de Duitse economie
de groei frustreerden. Hij was (en is) tegen flexibilisering op product- en
arbeidsmarkten; zijn belastingplan frustreerde investeringen. Dat doet de
inkomensgroei geen goed. Otto Normalverbraucher zou daarom een groeiend aandeel
krijgen in een langzaam groter wordende koek.

Indien met Lafontaine ook afscheid wordt genomen van het slechte economische
beleid - dat is overigens nog maar de vraag - , dan krijgt Otto een
gelijkblijvend deel van een snel groter groeiende koek.

Per saldo is hij op korte termijn vrijwel zeker slechter af, maar zou hij op
lange termijn wel eens net zo sterk kunnen profiteren als de aandelenbezitters
dat vrijdag al deden.

Een pilsje en een Schnaps zijn vermoedelijk wel op hun plaats.

Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              95 of 109 DOCUMENTS

                                 de Volkskrant

                                 March 12, 1999

Gentse arbeiders in opstand

BYLINE: PAUL DEPONDT

SECTION: Cicero; Pg. 32

LENGTH: 673 words


Vijf dagen lang stond Gent in 1839 in rep en roer. Begin oktober brak in 'het
Manchester van het continent', de toen belangrijkste textielstad op het
vasteland, 'het katoenoproer' uit. Het kwam niet geheel onverwacht. In de loop
van 1839 moest in heel Europa de ene fabriek na de andere de deuren sluiten,
vanwege de overproductie en de handelscrisis. En de prijzen voor levensmiddelen
stegen.

Het misnoegde Gentse 'grauw' protesteerde, 'het schuim van de straat', en trok
in processie naar het gouvernement. Er waren meer dan twaalfduizend
kantoenarbeiders bij de actie betrokken. Het oproer in de rebelse cotton city
was een wanhoopskreet; de Gentenaars, concludeerde een tipgever van de
Staatsveiligheid, 'waren het niet waard om deel uit te maken van Belgie'.

Gita Deneckere, als onderzoeker verbonden aan de vakgroep nieuwste geschiedenis
van de Universiteit Gent, ontrafelde het bijkans vergeten oproer. In Het
katoenoproer van Gent in 1839 - Collectieve actie en sociale geschiedenis (SUN
Memoria; F 29,50) reconstrueert ze, aan de hand van de vele in de archieven
bewaarde documenten, de geschiedenis van 'een demonstratie'. Het is een
gevalsstudie, een verhaal over Gentse spinners, fabrikanten, orangisten en
radicalen, een geschiedenis van 'de sociale verhoudingen in een
vroeg-negentiende-eeuwse stad op de drempel van de industrialisering'.

De studie van zo'n opstand, meent Deneckere, 'past in een queeste naar de gewone
man'. In het spoor van de historicus Michel de Certeau, die veel over de prise
de parole van onmondige arbeiders heeft geschreven, vertelt ze over de kleine en
anonieme held van het dagelijkse leven. Het is een history from below, onderzoek
naar de 'kleine luyden'.

Anders dan de Annales-school, de Franse mentaliteitsgeschiedschrijving die
begrippen als longue duree en 'traagheid' hanteert, verkiest Deneckere
'beweging, actie en handelingsvrijheid'. Haar micro-geschiedenis is een pleidooi
voor een geschiedschrijving die het verhaal in ere herstelt; de historie kan ook
anders dan via het getal worden bestudeerd.

De Belgische koning Leopold I begreep de ware betekenis van het oproer niet. De
korzelige Leopold zag achter elke boom een republikein of orangist. De
Gentenaars, zei hij, streden tegen het jonge Koninkrijk Belgie. De arbeiders,
die zich rechtstreeks tot de vorst wendden en niet tot het parlement, waren voor
hem grauwe en ruige opstandelingen.

De arbeiders echter kwamen vooral in opstand tegen de 'schrikkelyke duerte der
levens-middelen'. De Gentse spinners vormden een aristocratie binnen het
groeiende fabrieksproletariaat. Ze waren geschoold en namen geen blad voor de
mond. Ze dreigden in de fabrieken 'alles in stukken te smyten'. Sommige dronken
arbeiders zongen, op de toon van pierlala, 'weg met legenpold'.

De Garde Civique trad tijdens de onlusten hard op. Het leger werd uitgedaagd:
'Gy hebt geene cartouchen, gy durft niet te schieten.' De jonge Pieter Van De
Vyver werd neergekogeld; de dokters in het burgerhospitaal konden het niet eens
worden of de kogel in de onderbuik of in de rug was binnengekomen.

Een 'onbetekenende actie van onbetekenende mensen' krijgt in Het katoenoproer
van Gent 'een gezicht' . Het archief spreekt over een vergeten strijd. Het boek
geeft de katoenarbeiders, die 'amorfe, zwijgende massa' een stem in de
geschiedenis.

Het is toch frappant, zegt Deneckere, dat er geen enkele afbeelding van de
opstandige katoenarbeiders van 1839 te vinden is. 'Evenmin ontstond achteraf een
martelaarscultus rond de dode die tijdens het oproer gevallen is, een praktijk
die later in de socialistische beweging wel sterk gecultiveerd zou worden.' De
17-jarige 'draadjesmaker' Van De Vyver, die dodelijk werd getroffen door een
kogel die dwars door zijn lichaam ging, stierf een onopgemerkte en volstrekt
roemloze dood.

De Botermarkt in Gent met het stadhuis.FOTO UIT 'HET KATOENOPROER VAN GENT IN
1839'

Literatuur ; Arbeidsonrust ; Taal- en Letterkunde ; Sociale Economie ; Economie
; Kunst ; Kunst en Cultuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              96 of 109 DOCUMENTS

                                 de Volkskrant

                                 March 11, 1999

'Ontvoering is voor Turken relatief licht delict'

BYLINE: VAN ONZE VERSLAGGEVER MARC VAN DEN EERENBEEMT

SECTION: Economie; Pg. 33

LENGTH: 615 words

DATELINE: AMSTERDAM


In Turkse misdaadkringen is ontvoering een populaire vorm van eigenrichting. De
Amsterdamse politie bevrijdde woensdag een 8-jarig jongetje uit de handen van
drie veronderstelde drugscriminelen van Turkse afkomst. Een uniek geval? Bepaald
niet, zegt advocaat J. Plasman.

Eind van deze maand verdedigt de Amsterdamse strafpleiter een Turk die wordt
verdacht van de ontvoering van een geldsmokkelaar. Bij een geldtransport van
Nederland naar Turkije zou de man 25 duizend gulden hebben ontvreemd. De
smokkelaar smeekte zijn ontvoerders hem in vrijheid te stellen, zodat hij zijn
eigen losgeld kon regelen. Zijn 15-jarige zoon werd aanvaard als onderpand.

De jongen werd door zijn ontvoerders met een mes bedreigd en twee dagen
vastgehouden. Bij toeval kreeg de politie een aanwijzing in de zaak.
Onderhandelingen over de ontvoering werden gevoerd in een telefoongesprek dat
door de politie om heel andere redenen werd afgeluisterd. Een arrestatieteam kon
ingrijpen.

Wat advocaat Plasman steeds weer verbaast, is de lichte manier waarop zowel
slachtoffers als daders tegen een ontvoering aankijken. 'In de Nederlandse
cultuur is ontvoering een zeer zwaar delict. In Turkse kringen wordt sneller
geaccepteerd dat criminele zaken met een ontvoering worden geregeld. Bij gebrek
aan de normale incassomogelijkheden ben je nu eenmaal aangewezen op
eigenrichting.'

Zijn kantoorgenoot U. Sarikaya, die eveneens veel Turkse clienten heeft, meent
dat de ontvoering van de 8-jarige jongen een teken is van een verharding van de
Turkse criminaliteit in Nederland. 'Een kind! In Turkije respecteren ze nog de
erecode dat je vrouwen en kinderen niet aanraakt. Mannenzaken doe je af als
mannen onder elkaar.'

Dat die erecode is geschonden, heeft wellicht te maken met radeloosheid, meent
Sarikaya. 'In Turkije kun je nog een oom of een achterneef laten bemiddelen.
Maar in Amsterdam zijn geen oude wijze mannen te vinden aan wie criminelen hun
problemen kunnen voorleggen.'

Bovendien zullen de daders voor de geeiste miljoen Duitse mark geen andere
verhaalsmogelijkheden hebben gehad, denkt Sarikaya: 'Ze zullen zeker hebben
gecheckt of de schuldenaar beschikt over vermogen in Turkije. Heeft die daar
bijvoorbeeld een huis, dan leggen ze daar op hun eigen manier beslag op.'

In tegenstelling tot Sarikaya maakt de Utrechtse criminoloog Y. Yeeilgoz geen
uitzondering voor kinderen. 'Ontvoer je zijn vrouw, dan is de man geraakt in
zijn eer. Dan breekt de totale oorlog uit. Maar een kind hoort bij de man, als
een deel van hem. Ontvoer je dat, dan blijft het conflict nog steeds beperkt tot
bijvoorbeeld de schuld uit de drugshandel.'

Ontvoeringen kwamen altijd al vaak voor in de Turkse criminele sector, benadrukt
Yeoilgoz. 'Als de Nederlandse politie daar geen zicht op had, dan is het hun
schuld. Ze hebben altijd iets gehad van: laat die criminelen elkaar maar
afmaken. Normaal wordt alleen ingegrepen als de pers lucht krijgt van een
ontvoering, of als gewone burgers er last van dreigen te krijgen.'

De Turkse georganiseerde misdaad is voor Nederlandse begrippen 'ongekend
gewelddadig', concludeerde de onderzoekscommissie-Van Traa drie jaar geleden al.
In 1992 werd Nederland geschokt door een Turks drugsconflict waarbij elf doden
vielen. Drie van de slachtoffers werden verbrand teruggevonden aan het Brielse
meer.

In een boek over de gewelddadigheid van de Turkse maffia omschrijven Yeoilgoz en
zijn collega Bovenkerk dit fenomeen als instrumenteel geweld, vermengd met
wraakzucht en bescherming van eer en reputatie.

Georganiseerde misdaad ; Sociaal cultureel ; Vrijheidsberoving ; Geweldsdelicten
; Criminaliteit ; Delicten ; Recht ; Maatschappij

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              97 of 109 DOCUMENTS

                                 de Volkskrant

                                 March 6, 1999

Tv-producent Aaron Spelling creeert iconen

BYLINE: MARIJN VAN DER JAGT

SECTION: Stroom; Pg. 3

LENGTH: 975 words


Een generatie groeide op met de series van de meest succesvolle tv-producent
aller tijden: Aaron Spelling. Fantasy Island, Love Boat (waarvan Fox nu een
remake brengt), Charlie's Angels, Dynasty. Werelden waarin 'met mooie mensen
lelijke dingen gebeuren'.

GENERATIES televisiekijkers zijn opgegroeid met zijn programma's. Dynasty,
Fantasy Island, Love Boat, The Mob Squad en Charlie's Angels, het kwam allemaal
uit de koker van de Amerikaanse producent Aaron Spelling. Spelling bedacht deze
series, trok financiers en schrijvers aan, zat bovenop de scripts en de casting,
en bemoeide zich persoonlijk met het uiterlijk van zijn tot leven gekomen
bedenksels. De man die het Guiness Book of Records haalde als de meest
succesvolle tv-producent aller tijden heeft vanaf eind jaren zestig het gezicht
van de televisie mede bepaald.

Natuurlijk, het was oppervlakkig escapisme wat Spelling de kijkers
voorschotelde. Maar we moeten niet onderschatten wat de invloed is van zijn
beelden. De brede schoudervullingen van Dynasty's Krystle Carrington. Het fijne
sigaartje van Joan Collins, de suberbitch Alexis. De opgefohnde haardos van
Farah Fawcett Majors in Charlie's Angels. De gedistingeerde look van de crew in
Love Boat... Al deze iconen van het televisietijdperk waren er zonder Aaron
Spelling niet geweest.

Sterker nog: de man slaagt er nog altijd in om nieuwe iconen te vervaardigen. De
afgelopen zeven jaar waren de interessante middelbare schoolkinderen uit de
rijke-jongerenserie Beverly Hills 90210 niet van het tv-scherm weg te branden.
Over de zeventig is Spelling inmiddels, en hij weet nog altijd wat (jonge)
televisiekijkers mooi vinden. Zelfs op de Nederlandstalige kanalen gaat er geen
dag voorbij zonder dat een van Spellings recente producties wordt uitgezonden.
Veronica laat Beverly Hills 90210 volgen door de spin-off Melrose Place over
rijke studenten. RTL 4 herhaalt momenteel Savannah over het liefdesleven van
drie exquise vriendinnen uit het welgestelde Zuiden van Amerika. En Fox
presenteert Spellings dagelijkse soap Sunset Beach plus de remake die Spelling
zelf bedacht van zijn eigen jaren tachtig-succes Love Boat.

Even leek het erop dat Spelling de jaren negentig niet zou halen. Aan het eind
van het seizoen 1989-90 wilde geen Amerikaanse zender meer verder met Dynasty,
en ook andere programma's kreeg Spelling niet verkocht. Zijn dynastie zou plaats
moeten maken voor die van concurrent Steven Bochco, met zijn hard-realistische,
snel-gemonteerde series (Hill Street Blues, LA Law).

Realisme is nooit Spellings sterkste kant geweest. Hij tovert de kijkers een
droomwereld voor. Het liefste een met rijke, mooie mensen op exotische locaties.
Onder zijn handen verandert zelfs een ziekenhuisserie in een Fantasy Island. Van
geweld houdt Spelling niet. Zijn series zijn zoet en vaak moralistisch. Hij is
de uitvinder van de losstaande afleveringen die een klein uur duren, en waarin
drie kleine, afgeronde verhalen door elkaar zijn verweven. Pittig zijn alleen de
vrouwspersonen waar Spelling het patent op heeft: goedgebekte dames met veel
haar en veel rondingen.

Spelling bedient eerst de ogen van de televisiekijkers. De hersenen zijn van
later zorg. Hij snapt niet dat andere producers zo weinig tijd besteden aan de
kleding en het haar van de acteurs. Zijn producties staan of vallen met de
juiste look. Dat is ook het geheim van Beverly Hills 90210. Zijn twee
puberkinderen uit zijn zoveelste huwelijk inspireerden hem voor die serie. Als
jeugdige kijkers er net zo uit willen zien als Brenda, Brandon, Kelly en Donna,
dan is Spelling in zijn missie geslaagd.

When bad things happen to good-looking people, zo wordt de Spelling-formule in
Amerika samengevat. De producent heeft er nooit een geheim van gemaakt dat hij
programma's maakt voor de gewone man. Hij is een Joop van den Ende in het groot:
een hardwerkende, self-made ondernemer van eenvoudige komaf die luistert naar de
stem van het volk. Een familieman die zijn eigen kinderen centrale rollen geeft
in zijn eigen produkties. Dochter Tori Spelling schittert al een jaar of zeven
in Beverly Hills 90210 - nota bene als het meisje dat haar maagdelijkheid zeven
jaar lang wist te bewaken. En zoon Randy Spelling is de jongste acteur in de
dagelijkse soap Sunset Beach, waar hij een losgeslagen rijkeluiszoontje speelt.
Een opvallend lelijke, iele jongen tussen de al die barbiepop-hoofden en
sportschoollijven, die zonder de kruiwagen van paps voornamelijk gecast zou
worden als pyschopaat of misdadiger. Net als Spelling vroeger, die zich om die
reden aan liever aan de andere kant van de camera ophield.

Het kleine, joodse jongetje Aaron werd als kind op school zo gepest, dat hij
zich een jaar in bed heeft teruggetrokken. Daar moet het dromen begonnen zijn.
Nu heeft hij geld genoeg om zijn eigen fantasie-eiland te creeren. Om een huis
te laten bouwen met 123 kamers, om vrachtwagens met echte sneeuw aan te laten
rukken bij sfeervolle kerstfeestjes en om het strand voor de voeten van zijn
wandelende kinderen te bestrooien met exotische schelpen. Zijn biografie vol
aardige anekdotes over aardige mensen heet niet voor niets Prime-Time Life.

Dat buitenproportionele huis vormt een Californische attractie waar busladingen
showbizz-toeristen op af komen. Met een beetje geluk treffen zij de Man Himself
die iedereen een handje komt geven. Complimenten schijnt Spelling steevast te
beantwoorden met een opdracht: 'Vertel me wat jullie op televisie willen zien!'
Die vraag heeft Spelling zelf al beantwoord. Na een dag hard werken droomt de
gewone man graag een beetje weg. 'Niemand kan al z'n dromen waarmaken,' zegt
sprookjesverteller Aaron Spelling, 'but if you get just a portion of a dream,
it's better than living your life in harsh reality.'

Aaron Spelling FOTO JAMES FEE/SYGMA

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              98 of 109 DOCUMENTS

                                 de Volkskrant

                                 March 5, 1999

Sissy had dit niet aangekund

BYLINE: MAC VAN DINTHER

SECTION: Sport; Pg. 12

LENGTH: 653 words


Ze is wel de Lady Di van de negentiende eeuw genoemd: keizerin Elisabeth van
Oostenrijk, koosnaam Sissy. Beiden sloten een sprookjeshuwelijk, maar lagen
voortdurend overhoop met een hun vijandig gezinde hofcultuur, streng bewaakt
door een tang van een schoonmoeder. Net als Di kwam ook Sissy op tragische wijze
aan haar einde (doodgestoken door een 25-jarige anarchist). Ze waren alle twee
idolen van het gewone volk, rond beiden ontstond na hun dood een cultuur van
verafgoding. En, alsof dat allemaal nog niet genoeg is, beiden hadden een
eetprobleem. Dat wordt dus boterhammen mee naar het Sissy-diner, denk je dan.

Het Sissy-diner wordt vanaf 8 april geserveerd in het Doelenhotel in Amsterdam,
waar de keizerin in 1884 en 1885 twee keer een weekend verbleef om zich tegen
gewrichtspijnen te laten beknijpen door de 'magische handen' van de Duitse
slagerszoon Johan Georg Mezger, die in het verderop gelegen Amstelhotel een
praktijk runde voor kapitaalkrachtige lijders. Tussen de behandelingen door
maakte ze lange wandelingen aan het strand, hardop zelfgeschreven gedichten
declamerend, wat de indruk wekte dat ze niet goed snik was. Dat klopte ook wel,
want de prinses was het product van jarenlange inteelt en krankzinnigheid was
een familietrekje.

Sissy reisde zogenaamd incognito, maar betrok met haar gevolg wel veertig kamers
in het Doelenhotel. De kamer waar de keizerin destijds verbleef, is nu te huur
als bruidssuite voor 1050 gulden per nacht. Eerlijk gezegd een tegenvallend
kamertje met een bed met een gordijntje erboven en een hartvormig kunststof
bubbelbad. Alleen het uitzicht is vorstelijk.

De keizerin drukte een zwaar stempel op de dagelijkse gang van zaken in het
hotel. Als Sissy ging slapen moest iedereen stil zijn. De hotelkoks zal ze
minder tot last zijn geweest. Volgens haar biografe Brigitte Hamann leed Sissy
aan anorexia nervosa. Geobsedeerd door het behoud van haar wespentaille, leefde
ze op een dieet van sinaasappels, sap van rauwe biefstuk en melk. Zelfs op de
boot moest een koe mee. Knettergek, inderdaad.

Gelukkig hebben de samenstellers van het Sissy-diner (145 gulden per couvert)
zich van de keizerlijke eetobsessie geen snars aangetrokken. Het diner dat zij
laten serveren is een copieuze maaltijd in de stijl van de Habsburgse hofdiners.
Het begint met champagne en een hapje kreeft, gevolgd door Kaisersuppe - een
machtige bouillon van kalfstong met groenten, kip en zwezerik, gebonden met room
- zalm auf Wiener Art en hors d'oeuvre van worst, gevuld ei, ganzenlever en
radijsjes. Een volgorde die we nu zouden omdraaien - eerst de hors d'oeuvre en
dan de soep - maar die volgens de samenstellers historisch verantwoord is.

De vijfde gang, Paprika csirke ofwel paprikakip, zorgt voor de Hongaarse noot.
Sissy was niet alleen keizerin van Oostenrijk, maar ook koningin van Hongarije.
Bovendien had ze een affaire met graaf Andrassy, in de beroemde Sissy-films een
romantische poestaprins, het volmaakte tegendeel van Sissy's man, de stijve
Franz Josef.

Het slippertje deed haar kennelijk goed. Boedapest is een van de weinige
plaatsen waar mensen haar goed hebben zien eten. Paprikakip was naar verluidt
Sissy's lievelingsgerecht, als ze al iets at dus.

Het hoofdgerecht is Tafelspitz, gebraden en gekookt rundvlees met gebakken
aardappelen en mierikswortel, het favoriete kostje van de keizer. Wie dan nog
niet ontploft, kan zich verlustigen aan een even machtige als verrukkelijke
chocolade-maanzaadtaart. De maaltijd wordt onderbroken voor de opvoering van
Mozarts komische opera Der Schauspieldirektor.

Sissy, die tegen het einde van haar leven verschrompelde van al dat uithongeren,
zou haar diner waarschijnlijk vreselijk hebben gevonden. Begrijpelijk. Benieuwd
wat ze over honderd jaar serveren op het Lady Di-diner.

Entr'acte uit 'Der Schauspieldirektor' tijdens het Sissy-diner. FOTO PATRICK
WISSINK

Koningshuizen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              99 of 109 DOCUMENTS

                                 de Volkskrant

                               February 20, 1999

Weg met de wrijfpaalfunctie

BYLINE: AUKJE VAN ROESSEL

SECTION: WETENSCHAP; Pg. 1

LENGTH: 2588 words


De provincies zijn voorportaal van de gemeenten noch verlengstuk van het rijk.
Maar wat dan wel? Hun beleid blijft vaak onzichtbaar. Over anderhalve week
worden de nieuwe Statenleden gekozen. Die zouden meer 'lef en creativiteit' aan
de dag moeten leggen. 'Gaven we nog maar de paspoorten uit, dan kwamen de mensen
nog eens op het provinciehuis', verzucht een commissaris. door Aukje van Roessel

WIE IN de politiek landelijke bekendheid nastreeft, kan beter niet op
provinciaal niveau terechtkomen. Vraag tien mensen op straat wie in hun
provincie gedeputeerde voor milieu is, en de meesten zullen het antwoord
schuldig blijven. Rond de provinciale verkiezingen komen de medialampen altijd
even op de provinciale politici te staan, vooral om te kijken hoe de uitslag
landelijk vertaald kan worden. Maar daarna wordt het weer stil in de provincie.
Zelf proberen ze van alles te doen aan hun imago en invloed. Maar
onduidelijkheid over de eigen rol en over de geografische grenzen maakt het
ballen van een vuist erg lastig.

In Zuid-Holland was het vorig jaar ineens gedaan met de rust en de anonimiteit
waarin de provincies gewend zijn te werken. Het viel de Statenleden van
Zuid-Holland rauw op hun dak. Plotseling werden ze geconfronteerd met emoties,
spandoeken en geschreeuw. Ze kregen thuis telefoontjes met scheldkanonnades.
Gewone burgers die niet wilden dat delen van hun kleine gemeente bij het grote
Den Haag werden gevoegd, wisten hen ineens te vinden.

Tegenover die opgewonden burgers moesten de Statenleden zich verantwoorden. Van
hen werd verwacht dat ze met argumenten kwamen, daar waar emoties de overhand
hadden. Collega-politici in de Tweede Kamer leren snel met dat bijltje te
hakken. Gemeenteraadsleden voelen ook vaak de hete adem van de kiezers in hun
nek. Maar Statenleden?

De Statenleden in Zuid-Holland wisten zich geen raad toen de burgers hun
kwaadheid bij hen kwamen ventileren. Statenleden zijn toch vooral gewend met
collega-bestuurders te overleggen, en met bestuurders van gemeenten,
waterschappen of ziekenhuizen. Dat gaat allemaal heel keurig, zoals het dames en
heren betaamt.

De vergaderingen in de Statenzaal verlopen al even netjes. Weliswaar niet
letterlijk achter gesloten deuren, maar in de dagelijkse werkelijkheid toch wel
erg ver van de spotlights vandaan. Er staan geen draaiende camera's op deze
politici gericht. Meestal zit er geen publiek op de tribune.

J. Kamminga, commissaris der Koningin in Gelderland, legt een deel van de schuld
voor de onzichtbaarheid van Statenleden bij henzelf. 'Ze hebben de neiging zich
te verschuilen. Ze hebben een beetje last van een minderwaardigheidscomplex.
Toen ik hier twee jaar geleden kwam, heb ik daarom gezegd: we moeten met onze
rug naar het Provinciehuis gaan staan en onze hand uitsteken. Het Statenlid moet
emanciperen.'

Vorige week nog was de commissaris der Koningin in Zuid-Holland, J.
Leemhuis-Stout, gastspreker bij een groep vrouwen die een politieke
scholingscursus volgen. 'Bij dat soort spreekbeurten mag ik graag vertellen
welke concrete dingen de provincie allemaal doet. Daar staan de meeste mensen
versteld van.

'Niemand die over het fietspad langs de Rottemeren rijdt, realiseert zich dat
dat een provinciale aangelegenheid is. We zouden ons beleid best eens actiever
en ook agressiever over het voetlicht mogen brengen.' Net als Kamminga vindt
Leemhuis dat Statenleden 'te veel bescheidenheid aan de dag leggen. Ze mogen
best iets brutaler worden'.

Leemhuis praat niet graag in termen van macht en onmacht. Maar als je het nou
hebt over de onmacht van de provincie, dan is het niet rechtstreeks communiceren
met de burger het eerste dat ze noemt. 'Wij communiceren toch vooral met
collegabestuurders. Soms zou ik willen dat we hier nog de paspoorten uitgaven.
Dan kwamen de mensen nog eens op het provinciehuis.'

Ook Kamminga moet beamen dat de rol van de provincie vaak onzichtbaar is. 'Deze
uitspraak zal me wel niet in dank worden afgenomen, maar de provincie heeft in
het recente verleden te weinig kracht uitgestraald. Het provinciaal bestuur is
te veel een verlengd lokaal bestuur geweest. Als een gemeente bij ons aanklopte
en vroeg om - tegen de afspraken in - extra woningen te mogen bouwen, dan waren
wij geneigd te zeggen: dat zullen we proberen te organiseren.'

Leemhuis kent dat verwijt. 'Dat komt uit de koker van het rijk. Maar ik hoor ook
het tegenovergestelde: wij zouden juist te veel de vertalers van het rijksbeleid
zijn. Bijvoorbeeld als we streng vasthouden aan het aantal woningen dat van
rijkswege mag worden gebouwd in het Groene Hart.'

Ze noemt het de wrijfpaalfunctie van de provincie. 'Maar wij zijn noch het
voorportaal van de gemeenten, noch het verlengstuk van het rijk. We moeten naar
een situatie waarin het voor iedereen duidelijk is dat de provinciale politiek
een uitspraak heeft gedaan over wat voor de provincie belangrijk is.'

Kamminga spreekt om diezelfde reden liever niet over de provincie als
middenbestuur. 'Ik heb een hekel aan die term. Dat klinkt alsof we gemangeld
worden tussen de gemeenten en het rijk. Men vergeet dan dat we een eigen
verantwoordelijkheid hebben.'

De provincies hebben moeilijke jaren achter de rug. Van alle kanten werden ze
bedreigd. Bestuurlijke vernieuwing heet dat. In dat vernieuwingsproces dreigden
de provincies het ene moment compleet te verdwijnen - want Nederland moest
worden verdeeld in regio's -, terwijl het volgende moment sprake was van een
nieuw soort provincies met bijzondere bevoegdheden, stadsprovincies geheten,
waardoor bestaande provincies grondgebied zouden verliezen. Ook het idee van een
grote Randstad-provincie passeerde de revue.

Al die vernieuwingsideeen hebben tot nu toe tot niets nieuws geleid. In jargon
heet het dat het Huis van Thorbecke met zijn drie bestuurslagen nog recht
overeind staat: rijk, provincie, gemeente.

Maar de dreiging die van al die vernieuwingsdrift uitging, heeft wel een gevolg
gehad: de bestaande provincies zijn er wakker door geschud. Kamminga praat nu
wel makkelijk over de eigen verantwoordelijkheid van de provincie, maar die was
blijkbaar een aantal jaren toch een beetje uit het zicht geraakt.

Om zich weer in de kijker te spelen, discussieren de provincies druk over de
eigen rol en bevoegdheden. Want welk bestaansrecht heeft de provincie eigenlijk?
Wat zijn precies haar taken? En kunnen die wel worden uitgevoerd met de
bestaande bevoegdheden?

De Leidse hoogleraar bestuurskunde Th. Toonen trekt het bestaansrecht van
provincies geen moment in twijfel. Hij bekijkt de kwestie graag vanuit
internationaal en historisch perspectief. 'In heel Europa zie je de opkomst van
de regio's. Kijk wat in Groot-Brittannie gebeurt, of in voormalig Joegoslavie.
Dat mag niet ontaarden in regionalisme, want dat is net zo negatief als
nationalisme. Vanuit Europa gezien lijkt Nederland te klein voor een
onderverdeling in regio's, maar ook hier hebben we die gevoelens voor de eigen
streek.'

Toonen neemt zichzelf als voorbeeld. 'Ik ben zelf opgegroeid in Oss. Als wij
vroeger moesten voetballen, vonden we Nijmegen verder weg dan Breda, terwijl die
laatste stad geografisch gezien toch verder weg ligt. Maar ja, Nijmegen was geen
Brabant. Dat zijn gevoelens waar je voorzichtig mee moet zijn, anders worden ze
gevaarlijk.'

Volgens Toonen hebben provincies een belangrijke functie bij het in goede banen
leiden van die regionale gevoelens. 'Je kunt Nederland historisch gezien
verdelen in katholiek in het zuiden, calvinistisch in het noorden en algemeen
humanistisch in het westen. Dat zijn krachten die nog steeds boven kunnen komen.
Het CDA in Limburg wil niet voor niks losser komen te staan van het landelijke,
in hun ogen te calvinistische CDA.'

Het torentje in Den Haag is volgens Toonen te ver weg om aan die regionale
identiteiten en gevoelens vorm te geven. 'Daar is een tussenbestuur voor nodig,
anders ontaardt het in regionalisme. Dat vind ik doodeng.'

Onderschrijft Toonen het bestaansrecht van de provincie, volgens bestuurder
Kamminga is de taak van de provincie vervolgens 'ook tamelijk eenvoudig te
definieren'. Hij kan het in drie zinnen: 'De verantwoordelijkheid nemen als er
keuzes moeten worden gemaakt die de gemeenten overstijgen. Daarbij binnen het
rijksbeleid blijven. En rekening houden met de eigenheid van het gebied.'

Leemhuis ziet het als de taak van de provincie 'organisaties en instellingen die
allemaal met hetzelfde onderwerp bezig zijn maar langs elkaar heenwerken, samen
te laten werken. Dat vinden zij vaak plezierig en het is ook vaak noodzakelijk'.

Zowel Leemhuis als Kamminga heeft het over de regierol van de provincie. Volgens
Kamminga schreeuwt de samenleving om die regie. Leemhuis heeft in de ruim vier
jaar dat ze nu commissaris van de Koningin is, die roep om regie luider horen
worden. 'Vooral bij de gemeenten. Dat is ook logisch. Mensen en bedrijven
pendelen veel meer. Dus moet door gemeenten overlegd worden over openbaar
vervoer of over de aanleg van bedrijventerreinen.'

Volgens Kamminga is die regietaak van de provincie veel minder mistig en vaag
dan vaak wordt gedacht. 'De provincie gaat sinds 1997 over het openbaar vervoer.
Hier op het provinciehuis moeten wij regelen wat voor openbaar vervoer we straks
willen tussen Arnhem en Nijmegen. Daar komt vast een ander soort OV uit dan
tussen Groningen en Assen. Stel dat we hier op het provinciehuis light rail
willen, dan moeten we daar vervolgens ook echt voor gaan.'

Keuzes maken en daar dan ook aan vasthouden. De Gelderse commissaris van de
Koningin weet genoeg concrete terreinen waarop de provincie aldus actief kan
zijn. 'Wat willen we bijvoorbeeld met het platteland? Dat is hier in de
Achterhoek een enorm economisch probleem. Ik vind dat we in de aanval moeten.
Staan we bijvoorbeeld toe dat agrariers hun schuur verhuren aan een
softwarebedrijfje? Of willen we alleen maar kampeerboerderijen? Het gaat erom of
we als provinciebestuur creatief durven zijn.'

Ook hoogleraar Toonen zou willen dat de provincies meer creativiteit aan de dag
leggen. En meer lef tonen. 'Daarvoor hoef je de provincies niet op te tuigen.
Hoezo meer bevoegdheden? De provincies moeten leren te besturen zonder
bevoegdheden. Wat is de laatste jaren in bestuurlijk Nederland echt vernieuwend
geweest? Het grotestedenbeleid. Daar waren aanvankelijk geen bevoegdheden voor.
Dat is ontstaan omdat er een visie was. Dan breek je door alle grenzen heen.'

De hoogleraar weet nog wel een paar onderwerpen die de provincie naar zich toe
kan trekken. 'Minister Borst van Volksgezondheid wil voor de zorgsector een
middenniveau in het leven roepen. Voor overleg op regionaal niveau. Dat wordt
dan een ambtelijk, technocratisch bestuur.

'IK ZEG: in dat gat hadden de provincies allang kunnen springen. Dat is beter
dan een technocratisch overleg met alleen maar ambtenaren, want dat kan niet
democratisch worden gecontroleerd.' Ook hier trekt Toonen de vergelijking met
het buitenland. 'Elders zie je dat ze dit soort ambtelijke tussenorganisaties
aan het opruimen zijn. Omdat ze democratische controle willen. Nou, wij hier in
Nederland hebben dat democratische tussenbestuur al.'

Is bestuurlijk Nederland in de ogen van de hoogleraar de komende jaren dan
verder verlost van discussies over provinciegrenzen, stadsprovincies of helemaal
geen provincies? Is het dan eindelijk afgelopen met die energievretende
navelstaarderij? Zijn antwoord is nee.

'De tijd wordt langzamerhand rijp voor een Randstadprovincie. Daar is met het
oog op de infrastructuur grote behoefte aan. Hadden we laatst niet een discussie
over de vraag waar de Randstad ophoudt, in verband met de maximale snelheid op
de snelwegen? Ha, denk ik dan: de geesten worden rijp.

'In Nederland gaat elke discussie over de bestuurlijke organisatie altijd via de
ruimtelijke ordening. Als ik met die bril op naar de toekomst kijk, dan hoort
West-Friesland niet bij de Randstad, want de hogesnelheidslijn houdt op bij
Amsterdam.

'De infrastructuur is altijd de aanzet tot de discussie, maar het gaat
natuurlijk ook om sociale problemen, zoals de trek uit de stad, werkloosheid en
criminaliteit. Ik raad de wethouders van Ruimtelijke Ordening dan ook aan hun
krachten te bundelen met de wethouders van Sociale Zaken.'

Ook burgemeester W. Deetman van Den Haag voorziet dat de discussie over de
grootte van de provincie op korte termijn weer oplaait. Maar waar Toonen denkt
in grotere eenheden, wil Deetman gaan opdelen. Niet alle provincies, maar wel
Holland. Deetman houdt vast aan zijn ideaal: hij wil kleine provincies rond de
grote steden Amsterdam, Rotterdam en Den Haag. Maar hij zal dat vanwege alle
gevoeligheden nooit meer stadsprovincies noemen.

'Het stoppen met de stadsprovincies is een dramatische beslissing geweest. Daar
zullen ze later echt negatief over oordelen. Je kunt in een provincie als
Zuid-Holland, die zo heterogeen is, niet tot een krachtig bestuur komen. In
Limburg is dat anders. Dat komt door de eigen identiteit van die provincie.'

Toonen is het hartgrondig met Deetman oneens. 'We moeten niet zo stom zijn weer
in te kleinschalige provincies te denken. Dan wens ik de wethouders van
Ruimtelijke Ordening veel succes, want dan worden er nieuwe wanden opgetrokken.
Die nieuwe provincies worden ambtelijke burchten waar alleen maar naar binnen
wordt gekeken. Een speeltje van de ambtenaren. Over die wanden heen komt er niks
meer voor elkaar.

'Als er dan behoefte is aan meer daadkracht in de regio's rondom Rotterdam, Den
Haag en Amsterdam, laten we daar dan grote steden creeren. Met zo'n anderhalf
miljoen inwoners kunnen die zich dan overigens nog niet meten met Londen of
Parijs. Want ook dit moet je in internationaal perspectief zien. Maar daarover
praten is een no no, vanwege het verminderen van bestuurlijke
carrieremogelijkheden en ambtelijke salarisschalen.'

Wil Toonen dan opnieuw groot opgetuigde discussies zoals in het begin van de
jaren negentig? 'Nee, die discussie moet je niet willen sturen. Je moet de
einduitkomst niet te vroeg vast willen zetten.' Maar vervolgens schetst Toonen
met graagte zijn vergezichten.

'Ik zie niet alleen een Randstadprovincie ontstaan. Maar ook een grote provincie
in het Noorden. Groningen en Drenthe zijn toch al heel erg op Duitsland gericht.
Friesland gaat dan samen met West-Friesland en wordt een Waddenprovincie. En
Zeeland? Dat zal zich richten op Antwerpen.' Dat klinkt alsof hij en passant ook
Nederland wil opheffen. 'Nee, dat hoeft niet. Maar we moeten ook niet net doen
alsof er muren om ons land heen staan.'

Burgemeester M. van Haersma Buma van de gemeente Voorburg kent het gekrakeel
over de positie en grootte van de provincies. Hij is het zat. 'Laten we nou in
Nederland eens tegen elkaar zeggen dat we niet zo radicaal moeten zijn. Ik maak
die discussies al twaalf jaar mee. Eerst in Twente, nu hier in het Westen. Ze
helpen niet. De enigen die er baat bij hebben, zijn de congresorganisatoren. Die
verdienen er zakken geld mee.

'Ik zou het een staaltje van bestuurlijke vernieuwing vinden als minister Peper
van Binnenlandse Zaken een einde weet te maken aan die constante discussie over
de provincie. We kunnen met de huidige wet- en regelgeving vooruit. Ook in de
regio's rond de grote steden. Maar ik hoor de reacties al: dat vinden ze dan
natuurlijk weer niet visionair genoeg.'

Het provinciehuis van Zuid-Holland in Den Haag. FOTO DANIEL KONING - DE
VOLKSKRANT

Provincies ; Staatsrecht ; Recht ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              100 of 109 DOCUMENTS

                                 de Volkskrant

                               February 16, 1999

Duivelskunstenaar

BYLINE: FRANK VAN ZIJL

SECTION: VOORKANT; Pg. 13

LENGTH: 1800 words


Zijn schoenen glimmen altijd en zijn pak doet hij ook op zaterdag niet uit. 'Als
mens is hij de saaiheid ten top', vindt de een, terwijl de ander meent dat hij
een man is die 'als hobby het leven zelf heeft'. Ivo Opstelten, waarschijnlijk
de beste burgemeester van Nederland, wordt vandaag geinstalleerd als de opvolger
van Bram Peper in Rotterdam. Een reactionaire regent of een klassieke
bestuurder? door Frank van Zijl

ALS LAATSTE in de lange stoet genodigden meldt zich Henk Westbroek bij de
recipierende burgemeester. De luis in de pels van het Utrechtse gemeentebestuur
wordt door de ruim een kop grotere Ivo Opstelten gemoedelijk bij de bovenarm
gepakt. 'U moet eens komen optreden in Ahoy', zegt de burgervader. 'Regel het
zakelijk, goed?'

De Rotterdammer Opstelten leeft al twee weken op voet van oorlog met Utrechter
Westbroek, de man die met zijn partij Leefbaar Utrecht sinds de laatste
raadsverkiezingen de toon zet in de Utrechtse politiek. Uitspraken van Westbroek
in Vrij Nederland over mede-raadsleden en ambtenaren deden bij Opstelten de deur
dicht. Niet langer koesterde hij het oppositionele geluid. De immer beheerste
burgemeester viel uit zijn rol en ging de confrontatie aan.

Toch valt er in het afscheid tussen de twee enig wederzijds respect te
bespeuren. Het waren mooie tijden samen.

Ivo Opstelten heeft geen vrienden, maar 'vrinden'. Het is een klein clubje, een
'harde ijzeren ring', overgehouden uit zijn studententijd. Vorige week moesten
zij het zonder hem stellen op het jaarlijkse wintersport-uitje.

Ivo moest verhuizen.

De burgemeester gaat weer een trapje hoger. Vandaag wordt Opstelten (55)
geinstalleerd als opvolger van Bram Peper in Rotterdam. Samen met zijn Mariette,
een 'Dutilh-meisje' getogen in de Maasstad, verovert hij namens de VVD het rooie
bolwerk. De Opsteltens komen thuis.

Rotterdam zal minder kleurrijk worden. Bram & Neelie waren tenslotte echte
celebrities die er de hand niet voor omdraaiden om Bill & Hillary door de stad
te loodsen. Ivo & Mariette zijn van doe-maar-gewoon. Zij heeft haar eigen
carriere als griffier van de Haagse rechtbank en de rol als vrouw-van ziet ze
bescheiden.

Opstelten zelf: 'Mariette is geen Neelie, heeft een eigen stijl. Straks maakt ze
eigen keuzes, bij voorbeeld in de neventaken die ze aanneemt. Maar ze gaat mee
als het nodig is, en dan doet ze dat met hart en ziel.'

Hij is zwaargebouwd, heeft een schaduw als de Dom en een stem als een klok.
Daarom, en vanwege zijn 'standing' wordt hij vaak vergeleken met Olie B. Bommel.
'Ergerniswekkend', vindt hij dat zelf.

Ook dat ze hem verslijten voor Leidse korpsbal.

Goed, in zijn vrije tijd rijdt hij in een tien jaar oude donkerblauwe Volvo 740
station, gaarne richting Bergen aan Zee waar de schoonfamilie een 'buiten'
bezit.

Zijn schoenen glimmen altijd en zijn pak doet hij ook op zaterdag niet uit. Hij
is van de hockey - 'technisch goed, maar traag', zegt hij - en een beetje van
roeien.

Maar dat maakt een mens nog geen korpsbal. Zegt Boele Staal, commissaris van de
koningin in Utrecht: 'Ivo een korpsbal? Ik heb ze in het leven erger
aangetroffen.'

Wie is hij wel, de nieuwe burgervader van Rotterdam?

'Een reactionaire regent', vindt Westbroek.

'Een klassieke bestuurder aan wie moderne stijlen voorbij zijn gegaan. Veel
donkerbruin in huis', zegt Thom de Graaf van D66, die vijf jaar als ambtenaar op
Binnenlandse Zaken onder hem diende. 'Een levensgenieter. Een man die als hobby
het leven zelf heeft', meent Staal. 'De beste burgemeester van Nederland', zegt
Hugo van der Steenhoven, oud-wethouder en sinds kort kamerlid van GroenLinks.

Ja, klinkt het bij zowel vriend als vijand, Ivo Opstelten is waarschijnlijk de
beste burgemeester van Nederland. Een superbestuurder, een ideale voorzitter,
een dominante man met gezag, maar met gevoel voor de 'burger'. Een regent,
wellicht, maar dan in de goede zin des woords.

'Ik noem hem Ivo, omdat hij mij Broos noemt. Zijn informele gedrag heeft me
verbaasd', zegt voorzitter Schnetz van Leefbaar Utrecht. 'Opstelten is een
natuurlijke autoriteit. Dwingt links en rechts respect af. Maar als mens is hij
de saaiheid ten top.'

'Zijn humor heft die saaiheid op', vindt De Graaf.

'Hij veinst interesse, je hebt nooit het gevoel dat hij echt betrokken is', zegt
Schnetz. 'Het is een duivelskunstenaar die handig elke klip omzeilt.'

Wat hem zo goed maakt, als bestuurder, is dat in zijn aanwezigheid geen conflict
escaleert, weet de voorzitter van Leefbaar Utrecht. 'Dat heeft nadelen. Hij
bedekt de mogelijkheid kleur te bekennen, geeft nauwelijks ruimte voor debat.
Hij is het vleesgeworden harmoniemodel.'

Opstelten is geen Peper. Hij wil onder de huid van de Rotterdammer kruipen, zal
hem opzoeken, hem tarten. De VVD'er is minder visionair dan zijn voorganger,
maar zal zeker zo overtuigend optreden, meent Van der Steenhoven.

'Hij is een doener, geen filosoof, en meer burgemeester dan menig
sociaal-democraat. Die mengt zich met de nodige gene onder het volk. Opstelten
is amicaal en handhaaft zich met groot gemak in willekeurig welke volkswijk.'

Staal: 'Ik denk dat hij in de persoonlijke verhoudingen anders functioneert dan
Bram Peper. Hij is het type dat nooit zal doorlopen als je hem aanschiet. Hij
zal nooit geirriteerd reageren. Ivo weekt zich niet los van zijn omgeving: of
het nou zijn gezin is, zijn college of de buurt waar hij als burgemeester
naartoe gaat.'

Opstelten zelf: 'Ik streef ernaar een volksburgemeester te zijn. In Utrecht heb
ik me van begin af aan op de gewone burger gericht en ik ga dat in Rotterdam
weer doen. Als ze dat niet aanstaat, hoor ik het wel. Ik ben er heel simpel in:
elke stad krijgt de burgemeester hij verdient.'

Opstelten, meent Staal, laat zich het best vergelijken met Han Lammers. 'Ze zijn
hetzelfde type bestuurder. Ze worden geleid door de goede opvattingen over wat
democratie is. Mensen die weten wat je zegt als je het hebt over de
soevereiniteit van het volk. Je ziet dat soort mannen onder de burgers altijd
goed functioneren.'

OPSTELTEN was de jongste burgemeester van Nederland, toen hij op zijn 28ste
begon met het dienen van Dalen. Doorn en Delfzijl volgden. In 1987 werd hij op
gezag van toenmalig minister Van Dijk naar het ministerie van Binnenlandse Zaken
gehaald.

De minister had een directeur-generaal openbare orde en veiligheid nodig en de
gedoodverfde kandidaat voor die positie, Arthur Docters van Leeuwen, mocht het
niet worden. Opstelten had als buitenstaander het voordeel dat hij op het toen
zo rumoerige departement geen verleden had.

Oud-collega De Graaf: 'Hij is meer een bestuurlijk kanon dan een topambtenaar.
Doordat het gezag steeds bij de minister lag, heeft hij op het departement veel
moeten wegslikken.'

Opstelten sloeg feitelijk in 1992 zijn grote slag. Hij kaapte Utrecht weg, vlak
voor de neus van partijgenoot en zijn meerdere op het ministerie,
secretaris-generaal J. van Aartsen. Hij beloofde de Utrechters trouwe dienst tot
aan zijn pensioen, in de wetenschap dat er voor zijn partij geen grotere stad
viel te besturen.

De Graaf: 'Hij is het voorbeeld van de zorgvuldig geplande carriere: eerst
kleine burgemeestersposten, daarna een netwerk opbouwen in Den Haag, daarna naar
de hoogste burgemeesterspost voor de VVD. Dat is nu Rotterdam.'

Opsteltens naam ging veelvuldig rond tijdens de formatie van het tweede
kabinet-Kok. Hij was de VVD-kandidaat voor Binnenlandse Zaken, en anders toch
voor Justitie. In de slotfase van de formatie werd zijn naam nooit aan een
ministerie gekoppeld.

Zelf vindt hij het prima zo. Eenmaal benoemd in Rotterdam, zegt hij wat Frits
Bolkestein allang wist: 'Ik ben liever burgemeester dan minister. Ik ben niet
iemand van: 'Wat vinden we? Dat zoeken we op in ons programma.' In een stad word
je ter plekke geconfronteerd met de effecten van je beleid, in Den Haag niet. Ik
heb dat nodig.'

Zal Rotterdam merken dat een VVD'er aan de macht is? Zelf ziet hij dat niet
scherp. Niet uit behoedzaamheid, maar omdat hij zo niet is. Hij heeft 'de
partij' weliswaar in allerlei gedaantes gediend, maar een partijtijger is hij
niet. Bovenal is hij 'bestuurder' van de aardse soort.

Als commissaris van de koningin of als minister zou hij niet gelukkig zijn.
Staal: 'Die baan van mij da's niks voor hem. Ik werk meer als intermediair in de
tweede lijn. Ivo is iemand van wie het succes moet afstralen. Hij is een
maatschappelijk ondernemer. Hij moet risico's lopen.'

Met lede ogen zien ze hem uit Utrecht vertrekken. Als aanvoerder van het college
heeft hij in de stad dingen tot stand gebracht, die weliswaar omstreden zijn,
maar, zeggen ze, onder zijn leiding gebeurde er tenminste wat. Door zijn
voorgangers werd Utrecht vooral 'in beheer' gehouden.

Opstelten speelde een cruciale rol bij de ontwikkeling van het Utrecht Centrum
Project (UCP), een herwaardering van Hoog Catharijne, en van Leidsche Rijn, waar
in korte tijd een stad moet verrijzen zo groot als Leeuwarden.

I N DE strijd rond het UCP laaide de emoties tussen Opstelten en Westbroek van
Leefbaar Utrecht hoog op. De burgemeester kreeg het verwijt dat hij partij was
omdat hij ook zitting neemt in het bestuur van de Jaarbeurs, een van de private
belanghebbenden bij het project.

Koning Bijbaan werd Opstelten ineens genoemd. De Nationale Havenraad, het
Nederlands Distributiecentrum, de Stichting Cultuurfonds, de Raad van Toezicht
Verzekeringskamer, de Veiligheidsadviescommissie Schiphol, de Jaarbeurs,
voorzitter van de Vereniging van Nederlandse Gemeenten: 46 nevenfuncties telden
de critici.

Schnetz: 'De man zit echt overal met zijn vingers tussen. Eenmaal naar Rotterdam
gooit hij bijna al die nevenfuncties overboord. Daarmee zeg je impliciet: ik had
er veel te veel. Dat is dan toch een smet op je carriere.'

De Graaf van D66 en Van der Steenhoven van GroenLinks denken daar anders over.
Opstelten is zo 'integer'. Van der Steenhoven: 'Hij heeft maar een passie en dat
is werken.' De Graaf: 'Besturen is zijn ziel en zaligheid. In dat licht moet je
al die bijbanen zien.'

Opstelten zelf: 'Nevenfuncties zijn belangrijk, maar moeten je functioneren als
burgemeester versterken. Dat was zo in Utrecht. In Rotterdam begin ik met een
schone lijst, zoals ik dat steeds heb gedaan.'

Na zes jaar Utrecht kent hij 'Als ik boven op de Dom sta' nog niet uit zijn
hoofd. Hij droeg de tekst bij zich, op een spiekbriefje. Ivo Opstelten: gek op
schepen, havens en de mannen die er werken. 'Ze zijn spijkerhard, open, kort van
stof. Dat trekt me. Toen ik met mijn verleden van Delfzijl in Utrecht kwam, zei
ik: u moet weten, er bestaan gemeenten en havengemeenten. Zeiden ze: wij hebben
een havendienst. Toen zei ik: daar leg ik mijn eerste bezoek af.'

FOTO WIM RUIGROK - DE VOLKSKRANT

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              101 of 109 DOCUMENTS

                                 de Volkskrant

                               February 13, 1999

De politiek was geen keuze voor het leven

BYLINE: MIKE ACKERMANS

SECTION: VOORKANT; Pg. 17

LENGTH: 1758 words


Hans Wijers, ex-minister van Economische Zaken, keert vijf maanden na zijn
aftreden terug naar zijn oude werkgever, een adviesbureau voor grote bedrijven.
Geen statusrijke positie aan de top van het grootbedrijf voor de glamourboy van
het vorige paarse kabinet. Wijers, voor het eerst, over zijn ministerschap en
het minister-af zijn.

door Mike Ackermans

'IN NOVEMBER moest ik weer eens in de Tweede Kamer zijn. Vroeger kon ik gelijk
doorlopen bij de ingang, maar nu moet ik me natuurlijk even

melden. 'Wie bent u?', vroeg de mevrouw achter de balie. 'Als u een afspraak
heeft moet u even wachten.' Ik zei nog dat ik de weg kende, maar dat hielp niet.
Die mevrouw had geen idee. Prachtig om te

merken hoe snel de scherpte van het beeld van de bekende Nederlander afneemt bij
de burger.

'Ze kennen je kop wel ergens van, maar weten niet meer precies waarvan. En dus
gaan ze je associeren met hun eigen omgeving. In een parkeergarage zei iemand
tegen me: 'He, ik ken jou, jij werkt toch ook bij de spoorwegen?'

'Ik vond die eerste maanden na het einde, in augustus, heerlijk. Het was geen
afkicken, de auto met chauffeur voor de deur en andere privileges heb ik heel
weinig gemist. Maar het was wel lekker om weer

eens het leven van de gewone burger mee te maken. Om gewoon op een doordeweekse
dag met je fiets door Utrecht te rijden.'

Hans Wijers werkt in de Gooise bossen, in een oude villa. Het is het kantoor van
bedrijfsadviseur Boston Consulting Group. Hij zit niet in

een luxe bestuursverdieping in een kantorencomplex van een of andere
multinational. Sinds zijn aftreden speculeerden de media over zijn volgende
functie. Voor een succesvol bewindsman, die dagelijks met het bedrijfsleven van
doen had, zou het toch niet moeilijk moeten zijn zo een plek in een raad van
bestuur te vinden.

Zoals vaak bij ministers van Economische Zaken, hoorde je de nauwelijks verholen
suggestie dat hij tijdens zijn ministerschap zijn

gouden toekomst al voor elkaar had gekregen.

'Ik heb, anders dan veel mensen veronderstelden, mijn volgende baan niet tijdens
mijn ministerschap geregeld. Sommigen dachten en schreven toen dat ik een plaats
zou krijgen aan de top van KPN. Dat was dus niet zo, ik vond dat dat niet kon.
Ik heb nooit aan carriereplanning gedaan. Dat is volstrekt zinloos. Ik kan niet
zeggen

dat ik me nou vreselijk heb ingespannen om minister van Economische Zaken te
worden. Ik heb altijd dingen gedaan die ik interessant vind,

waarbij ik met inspirerende mensen kan samenwerken van wie ik nog wat

kan leren. En dat ook nog op een economisch attractieve manier. In die zin ben
ik een gelukkig mens.

'Zo rond december begon het te kietelen. Iedereen dacht dat ik naar een raad van
bestuur van een grote onderneming zou gaan. Dat had ook best wel kunnen
gebeuren. Ik heb onder meer contact gehad met het Spaanse telecombedrijf
Telefonica. Het is een prachtig concern, zeer internationaal. Maar uiteindelijk
heb ik toch besloten het niet te doen. Het is in de eerste plaats heel moeilijk
om twee carrieres in een gezin gelijktijdig te verplaatsen. Daarnaast heb ik de
afgelopen tijd erg gezocht naar evenwichten. Tijdens een ministerschap is de
wijze waarop je leeft een fact of life, daar heb je weinig invloed op.

'Ik vind het heerlijk om te reizen, om internationaal bezig te zijn. Maar waar
eindigt het? Wil je vijf dagen per week in het vliegtuig zitten? Er zijn
grenzen, ook omdat er andere zaken in het leven zijn.

Je wilt toch ook deel uitmaken van een bepaalde gemeenschap. Je moet ergens je
wortels hebben. Hoe vaak wil je de mensen om je heen zien?

'Er waren functies die ik had kunnen krijgen die misschien meer status hebben,
meer power dan de rol die ik nu ga vervullen. Ik ga niet veinzen dat ik niet
gevoelig ben voor bepaalde ijdelheden. Ik zou ook bepaalde managementfuncties
heel aantrekkelijk hebben gevonden. Maar de functies die ik uiteindelijk kon
krijgen, vond ik inhoudelijk weer minder interessant.

'Ik had absoluut niet verwacht dat ik weer terug zou gaan naar de consultancy.
Maar het heeft zoveel interessante kanten. De kern van de Boston Consulting
Group is het ontwikkelen van nieuwe strategieen voor bedrijven. Wat zijn de
drijvende factoren die het concurrentievermogen van bedrijven bepalen? Daar heb
ik me de afgelopen vier jaar in wezen ook iedere dag mee bezig gehouden.'

Vier jaar het publieke belang dienen, en dan weer terug. Hij neemt wel erg
makkelijk afstand van de politiek. Het maakt van het ministerschap uiteindelijk
niet meer dan een vierjarig uitstapje, een

korte onderbreking van een succesvolle loopbaan in het bedrijfsleven.

'Ik ken die verwijten. Zo van: hij heeft er eigenlijk geen zin meer in, laat
zijn partij in de steek en zoekt daarna op kosten van de belastingbetaler rustig
naar iets leukers. Ik vind dat een verwerpelijke redenering. Ik heb positief
gereageerd toen ik werd gevraagd het publieke belang te dienen. Als de
consequentie van zo'n stap vervolgens een levenslange verplichting is, dan wordt
de kans dat burgers dit doen alleen maar kleiner.

'Het is goed dat mensen uit het bedrijfsleven deze functies regelmatig
vervullen. Het moet kunnen om dat een aantal jaren te doen

en dan te zeggen: ik heb een nuttige bijdrage geleverd, maar geef mij

de kans om terug te gaan en andere dingen te doen die net zo van belang zijn. Er
zijn meer dan genoeg professionele politici die het de rest van hun leven willen
doen.

'Je kunt moeilijk beweren dat ik me heb verrijkt of zoiets ten koste van de
belastingbetaler. Ik herinner er nog maar even aan dat ik als minister in
inkomen een forse klap naar beneden maakte - al is het potsierlijk om daarover
te klagen, want een minister verdient best goed. Ik ben absoluut niet makkelijk
geweest, ik heb me vier jaar uit

de naad gewerkt. Met veel genoegen overigens. Dus als me nou nog een keer een
verwijt wordt gemaakt, denk ik: u kunt de pot op.'

Partijleider Hans van Mierlo zag echter uitgerekend in Wijers de man om de lijst
te trekken bij de verkiezingen in 1998. Hij was de populairste D66-minister, een
frisse verschijning die bovendien iets had gepresteerd. En ofschoon Wijers de
boot afhield, bleef menigeen binnen D66 hopen dat hij van mening zou veranderen.
De druk op hem werd stevig opgevoerd.

'Toen Van Mierlo me vroeg om minister te worden, zei ik: dat doe ik. Maar voor
vier jaar. Mijn missie is een goede minister van Economische Zaken te worden.
Geen andere verplichtingen, dit is geen keuze voor het leven. Ik heb er wel mee
geworsteld toen de partij de loyaliteitsvraag op tafel legde. Uiteindelijk
spelen andere zaken. Als minister deed ik dingen die me lagen, het was een rol
die me paste, met een vereiste expertise die ik in hoge mate bezat. Dat is goed
gelopen. Daarom wilde men mij in een andere rol zien, namelijk die van
partijleider.

'Ik weet zeker dat ik in een dergelijke rol waar mijn expertise niet ligt - en
dat heeft ook te maken met affiniteit - veel minder succesvol zou zijn geweest.
Het is een fictie dat ik als partijleider

een vergelijkbaar succes zou hebben behaald als Van Mierlo of indertijd Jan
Terlouw. Ik geloof daar zelf niet in. Daarnaast heeft een partijleiderschap, met
alles wat daarbij komt kijken, nogal ingrijpende gevolgen voor je prive-leven.
Daarvoor wilde ik niet kiezen.

'Ik heb veel vertrouwen in Thom de Graaf. Je moet iemand, die zo snel

aan de leiding van de partij is gekomen, wel de tijd gunnen. Ook al zouden de
komende Statenverkiezingen geen denderend succes worden, dan is dat geen enkele
indicatie over de kracht van De Graaf. De echte vuurproef komt bij de volgende
verkiezingen voor de Tweede Kamer.'

Recente peilingen tonen geen opgaande lijn voor D66. De partij is minder
zichtbaar, en is voor Paars II niet van doorslaggevend belang.

Dat roept voor D66'ers angstdromen op van de zware terugval die de partij
decennia geleden onder Terlouw doormaakte na een onzichtbare rol in een kabinet.
Wijers denkt niet dat zijn partij nog verder hoeft weg te zakken, maar dan moet
er wel wat gebeuren.

'Tussen de vijftien of twintig zetels is volgens mij altijd haalbaar voor D66.
Maar dan moet heel helder voor het voetlicht worden gebracht waar de partij voor
staat. Ik ben niet zo opgewonden over die toevoeging 'sociaal-liberaal', die op
het congres is bedacht. Het is net zoiets als een telefoonnummer. Het zegt mij,
en de gemiddelde burger, niets. De essentie van D66 is een zekere vorm van
radicalisme. Niet ideologisch, maar in de daadkracht van het bestuur.

'Pragmatisch radicalisme' noem ik het: als je eenmaal heb bedacht wat er moet
gebeuren, voer je het ook voortvarend uit. Dat bestuurlijk radicalisme was ook
de essentie van het eerste paarse kabinet.

'Ik heb meegemaakt dat veel PvdA'ers het in eerste instantie vaak met

mij eens waren, maar vervolgens schrokken van de consequenties van hun nieuwe
inzicht. Om er dan een jus van nuances overheen te gooien waardoor je er niet
vier, maar wel tien jaar over doet om het gewenste resultaat te bereiken. Ook de
VVD had daar wel last van.'

Wijers wil niet te veel terugkijken. Hij laat zich niet verleiden tot

uitspraken over oud-collega's, rapportcijfers over de nieuwe regeringsploeg of
de huidige partijleiding. Hij vindt oprecht dat hij

het goed heeft gedaan, 'maar ik kan best mijn prestaties relativeren'. Om echt
iets te bereiken was het te kort, maar langer aanblijven? Geen sprake van.

'De dingen die ik heb beloofd bij mijn aantreden zijn voor 95 procent

gerealiseerd. Dat heb ik aan het einde allemaal nog eens laten uitzoeken, en het
klopt gewoon. Waarmee ik niet wil zeggen dat daarmee ook de samenleving vooruit
is geholpen; dat is een typische Haagse redenatie waarvoor je moet oppassen. Je
kunt in vier jaar niet

zoveel veranderen, in de maatschappij duurt het allemaal veel langer.

'Vier jaar minister is te kort. De laatste maanden vond ik buitengewoon
frustrerend. Want in toenemende mate werd gezegd: moeten

we dit of dat niet over de verkiezingen heen tillen. Dus je hebt niet

eens vier jaar, maar minder. Maar ik worstel geen seconde met de vraag of ik
daarom niet beter acht jaar had kunnen blijven zitten. Ik

miste de inspiratie om nog eens met hele nieuwe dingen te komen. In de
voorzienbare toekomst keer ik niet terug naar de politiek. Maar wellicht als ik
tien of vijftien jaar ouder ben, nieuwe energie en inzichten heb, en de
mogelijkheid doet zich voor, dan weet ik het nog

niet.'

FOTO TESSA POSTHUMA DE BOER

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              102 of 109 DOCUMENTS

                                 de Volkskrant

                                February 5, 1999

Schae in L.A. te vermoeiend om naar te kijken

BYLINE: PLEUNI WOLTERS

SECTION: Media; Pg. 16

LENGTH: 470 words


Schae in L.A., RTL 4, 22.00 uur.

Niet ejaculeren, dat is de kunst. Wel: de borst volzuigen met zuurstof en stapje
voor stapje de opwinding laten komen. Rustig uitblazen, de ogen sluiten. Dan
verandert de gewone man in een multi-orgasmic bedpartner.

Sterren in L.A. hebben de zegeningen van Tantraseks ontdekt, en therapeute
Godess Dagny een gat in de markt. Ze heeft zich gespecialiseerd in de oosterse
filosofie en organiseert cursussen waar beroemdheden als Sting en Woody
Harrelson zich de technieken van Tantraseks eigen maken. Met een hemelse blik en
grote rode mond legt ze voor de camera de basisregels nog eens uit. 'In tien
stappen van erectie naar ejaculatie.'

Maar Godess krijgt geen tijd om alle stappen toe te lichten. Na een fragment
waarin ze naakt een zuchtende man in kleermakerszit omhelst, dient de volgende
gast zich al weer aan.

Het is Suze Randall, een naaktfotografe van middelbare leeftijd die met een
erotische Internet-site en reportages voor mannenbladen als Playboy en Hustler
goud geld verdient. We zien haar in actie: hurkend en kruipend probeert ze
vanuit een gunstige hoek haar model op de foto te zetten. Na de shooting praat
ze nog wat na. 'Ik word oud. Ik zou eens iets met liefdadigheid moeten doen, in
plaats van dat ik in mijn studio naar neukende mensen kijk. Maar ja, het is zo'n
leuk gezicht.'

Dat is het concept van de show Shae in L.A.: kort en bondig 'hoogtepunten' uit
Hollywood in beeld brengen. Het programma is van Nederlandse makelij en wordt
gepresenteerd door Schae Harrison, beter bekend als de opvallende secretaresse
van Sally Spectra in The Bold & the Beautiful. Ooit was zij te gast in de
inmiddels geflopte Late Night Show van Peter Jan Rens, waar ze ongegeneerd een
haring at en een joint rookte. Daar waren de programmamakers van RTL zo van
onder de indruk, dat ze Shae een eigen show aanboden.

Ze doet inmiddels haar best. In de vier vorige uitzendingen bekeek ze vanuit een
helikopter de huizen van sterren, bezocht een hip winkelcentrum en interviewde
bekende Nederlandse Hollywood-bewoners als Angela Visser. In de uitzending van
vanavond loopt ze een nachtje met de recruten van een politie-academie mee en
praat ze met (weer) een Nederlands model, de naaktfotografe en de
Tantra-lerares.

De programmamakers hebben wat al te duidelijk geprobeerd om de zappende kijker
voor te zijn. In moordend tempo volgen de items elkaar op. Werd daar nou een
agent in zijn buik geschoten? Nee, een naaktmodel spreidt alweer haar benen.

De snelle afwisseling van deze Hollywood-highlights maakt de show niet
interessant of boeiend. Schae in L.A. is eerder een vermoeiend programma, dat
ondanks de inspanningen van RTL toch naar de afstandsbediening doet grijpen.

Schae Harisson neemt een modderbad.

Televisie ; Omroep ; Media

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              103 of 109 DOCUMENTS

                                 de Volkskrant

                                February 4, 1999

Gelukkige herinneringen aan een avontuurlijke oorlog in Libanon

BYLINE: PETER VAN BUEREN

SECTION: FILM; Pg. 15

LENGTH: 812 words


Omdat iedereen alles van voetbal en film weet, kan ook voor film een van de
wetten van voetbalfilosoof Johan Cruijff gelden: elk nadeel heeft zijn voordeel.
Immers, wanneer een filmer iets wil vertellen van wat aan de hand is in zijn
land, heeft een regisseur het gemakkelijker wanneer er in zijn land veel drama
is. Uit een gelukkig

Van onze verslaggever Peter van Bueren

ROTTERDAM

land valt weinig te melden, maar als de omstandigheden bar en boos zijn, liggen
de drama's voor het opscheppen.

Andersom heeft elk voordeel zijn nadeel, en misschien komt het daardoor wel dat
films uit een vredig land als Nederland weinig te zeggen hebben, zeker op een
festival als dat van Rotterdam, met zijn tientallen aangrijpende filmische
getuigenissen.

In de laatste categorie valt het debuut van Ziad Doueiri, die werd geboren in
Libanon en op zijn twintigste verhuisde naar de Verenigde Staten. Daar werkte
hij als assistent-cameraman voor onder meer Reservoir Dogs en Pulp Fiction. Ziad
Doueiri was thuis al steeds met een filmcamera in de weer, bij Tarantino leerde
hij genoeg bij om zelf een film te maken: West Beyrouth, een verwerking van
jeugdervaringen.

In 1975, toen Ziad Doueiri 12 jaar was, brak in Libanon de burgeroorlog uit. Op
school wordt nog het Franse volkslied gezongen, en Tarek Noueiri krijgt
billenkoek als hij een nationale hymne aanheft. Er is voor straf al snel geen
plaats meer, wanneer de veiligheid op straat afneemt. Pal voor de school worden
passagiers van een bus doodgeschoten, geweld breekt uit op elke hoek van de
straat, de moslims van West-Beiroet komen andere wijken niet meer binnen, zoals
het leven van christenen niet meer veilig is wanneer zij zich juist in
West-Beiroet vertonen.

In die snel uit elkaar vallende stad volgt de film twee moslimbroers,

van wie de een met een super 8-camera alles opneemt wat hij ziet, en een
christenmeisje. Kinderen in de oorlog: vaak vertoond. Maar zijn ervaringen heeft
Ziad Doueiri gebruikt om ook een sterke film te maken. Misschien ook wel om zijn
eigen geheugen op te frissen, want achteraf meldt hij dat naar zijn herinnering
die oorlog een niet echt

ongelukkige tijd was.

Dat heb je wel meer met oorlogsherinneringen: iedereen was een, er was veel
huiselijke gezelligheid, gevaar en avontuur, net een jongensboek. Deze optiek
zit ook in West Beyrouth, die ook levendige informatie verschaft hoe het er in
die stad aan toeging. Twintig jaar

geleden nog maar, snel vergeten en door deze film weer even geactualiseserd.

Aan de kop van de publieksenquete op het festival staat, net voor Festen, al
enkele dagen My Name is Joe van Ken Loach, die vandaag nog

een keer te zien is. Het zijn vaak kleine, aandoenlijke en sympathieke films die
in Rotterdam het hoogst scoren bij het publiek.

Aandoenlijk zijn bijna alle films van Loach, de Engelse regisseur die

het blijft opnemen voor de gewone man. De ene keer slaagt hij er beter in dan de
andere om zijn betrokkenheid te tonen in een film die

ook goed van zichzelf is.

My Name is Joe is een betere Ken Loach-film. Loach heeft er al menige

prijs voor gekregen, en in zijn dankwoord wijst hij er steevast op dat er nog
veel moet worden gedaan voor de kanslozen in de maatschappij. Veel van zulke
kanslozen wonen in de arme buurten van Glasgow. De film is het portret van de
werkloze Joe, die net van de drank af is, valt voor een sociaal werkster en zelf
ook sociaal werk doet als trainer van een erbarmelijk slecht voetbalteam van
medewerklozen.

De onweerstaanbaar natuurlijke hoofdrolspeler Peter Mullan won de acteursprijs
in Cannes en presenteert in Rotterdam ook zijn regiedebuut Orphans, een
krankzinnige geschiedenis van Schotten die het spoor bijster raken. Mullan lijkt
Joe zelf, zoals hij hier rondloopt met zijn bijna onverstaanbare Schotse accent
en een flesje bier als zijn beste kameraad. Een ding moet je bij Mullan niet
doen, zelfs al is het Rotterdam: hem herinneren aan de Europacupfinale waarin
Feyenoord zijn Celtic met 2-1 versloeg. Dan ontploft hij en wordt wordt Peter
weer even helemaal Joe.

Vandaag ook nog die fantastische State of Dogs, een voornamelijk
Belgisch-Mongolische coproductie, met een zeldzaam uitgangspunt. In Mongolie
denken de mensen dat een hond na zijn dood als mens terugkeert op aarde.

De zwerfhond Baasar wordt neergeschoten door de plaatselijke hondendoder, een
van de drukste baantjes in de hoofdstad Ulaanbaatar,

want er lijken daar wel net zo veel honden als mensen te wonen. Tot zijn lijk
geheel is vergaan, zwerft de ziel van de hond nog rond, en in die periode vraagt
Baasar zich af of hij wel een mens wil worden.

Ruimte genoeg voor allerlei prachtige beelden van Mongolie, poezie en

volksmythen. Het originele gegeven en de schitterende vorm maken State of Dogs
tot een film die zich nergens mee laat vergelijken.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              104 of 109 DOCUMENTS

                                 de Volkskrant

                                January 30, 1999

Het Bijlmerrampverhaal bevat nog veel hiaten

BYLINE: MARC VAN DEN BROEK; MILJA DE ZWART

SECTION: FORUM; Pg. 18

LENGTH: 627 words


Een week Bijlmerramp-enquete heeft een paar primeurs opgeleverd, maar het
verhaal kwam niet uit de verf. De commissieleden ondervragen zoals hun is
geleerd: kordaat en goed. Wat maakt dat toehoorders soms moeten gissen.

Van onze verslaggevers

Marc van den Broek Milja de Zwart

DEN HAAG

'Het verhaal', zo doopte de Commissie-Vliegramp Bijlmermeer onder leiding van
CDA-Kamerlid T. Meijer het thema van de eerste van zes enqueteweken. De vijf
commissieleden draaiden zich de afgelopen dagen warm in de verhoren met twaalf
ooggetuigen. Maar het verhaal kwam niet uit de verf.

Illustratief was de snibbige dialoog tussen fotograaf L. Bertholet en
D66-commissielid M. Augusteijn. 'U neemt nu wel heel grote stappen. Dit kan
verwarrend zijn voor de mensen die er alles van willen weten', waarschuwde
Bertholet.

Zijn zoon maakte enkele uren voor de crash foto's van de rampjumbo van El Al.
Daarop zou te zien zijn dat er al iets mis was met de motoren. Bertholets relaas
werd onbegrijpelijk toen Augusteijn hem 'omwille van de tijd' onderbrak. 'U
stelt de ene verkeerde vraag na de andere', mokte hij naderhand.

Op de vraagstelling van de commissieleden valt niet veel aan te merken.
Kamerleden laten zich er doorgaans makkelijk toe verleiden hun kennis te
etaleren, maar de rechercheur die de commissieleden heeft getraind in
verhoortechnieken heeft ze dat goed afgeleerd.

De commissieleden stellen korte vragen en schromen niet een getuige af te kappen
als die te breedsprakig wordt. Juist daardoor gaat het verhaal weleens teloor
voor het publiek, dat niet beschikt over de voorkennis van de commissie die met
alle getuigen voorgesprekken voerde. Soms roert een getuige een intrigerend
onderwerp aan, waarover publiekelijk niet wordt doorgevraagd.

De eerste verhoorweek heeft al een paar primeurs in de geschiedenis van de
parlementaire enquete opgeleverd. Vrijdagochtend vertaalde een tolk de
getuigenis van A. Akaijeboh uit Ivoorkust, die tijdens de crash in de flat was
van haar schoonzus, vlakbij het inslagpunt.

Kort daarna liet huisarts N. Makdoembaks zich bijstaan door een advocaat. Af en
toe onderbrak de dokter zijn verhoor om ruggenspraak te houden met zijn
raadsman. Dit tafereel zal de komende week vaker te zien zijn, als werknemers
van El Al worden gehoord.

Nieuw is het gebruik van beeldmateriaal. Helaas voor de publieke tribune zijn de
moderne overheadprojecter en de laserpen nog taboe in de antieke Eerste Kamer.
De griffier van de commissie loopt heen en weer met foto's van mannen in witte
pakken of zwarte dozen. Getuigen moeten opstaan om exacte locaties aan te wijzen
op een plattegrond.

De eerste week van de Bijlmerramp-enquete is bovendien bijzonder, omdat er niet
alleen mensen uit hoofde van hun functie werden gehoord. Ook gewone burgers, van
wie sommigen grossierden in complottheorieen, kwamen aan bod.

Volgens commissievoorzitter T. Meijer moeten alle 89 theorieen die de commissie
heeft geturfd aan bod komen. 'We zijn verplicht alles te onderzoeken. Als je een
complottheorie vergeet, dan blijft die je achtervolgen. Wat de commissie
betreft, blijft er straks maar een waarheid over en dat is de waarheid.'

Uit angst een getuige belachelijk te maken, was de commissie soms te mild.
Bijlmerbewoner A. Bos kon woensdag geruchten uit de tweede of derde hand spuien
zonder zijn bronnen te noemen. Als de enquetecommissie had gewild, dan had ze
hem daartoe kunnen dwingen.

Volgens de Enquetewet kunnen weigerachtige getuigen staande het verhoor in
gijzeling worden genomen, totdat zij man en paard hebben genoemd. Maar dat zou
een unicum in de enquetehistorie hebben opgeleverd waaraan de commissie
kennelijk geen behoefte heeft.

Luchtvaartongevallen ; Rampen en Ongevallen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              105 of 109 DOCUMENTS

                                 de Volkskrant

                                January 22, 1999

Meeleven met mannetje Wu Jia Zhang Ke (28) moet het hebben van het
huiskamercircuit

BYLINE: JAN VAN DER PUTTEN

SECTION: ECONOMIE; Pg. 15

LENGTH: 1993 words


'Xiao Wu', het debuut van regisseur Jia Zhang Ke, is in het buitenland overladen
met prijzen, maar wordt in geen enkele Chinese bioscoop vertoond. Jia had geen
zin zijn film voor te leggen aan de censuur. Hij wilde onversluierd laten zien
'hoe hard het leven in de provincie is.'

'ALLES IN China draait tegenwoordig om geld. Vroeger, voor de economische
hervormingen, waren er andere waarden. De mensen vertrouwden elkaar. Ze kwamen
hun beloften na. Maar de relatie tussen de mensen is veranderd. Alles is veel
minder geworden. Daarover gaat mijn film.'

Taal van een ontgoochelde oude filmmaker? Jia Zhang Ke heeft niets ontgoochelds,
hij is 28 jaar en heeft een babyface. En op buitenlandse filmfestivals wint hij
de ene prijs na de andere. Xiao Wu (Kleine Wu) komt nu naar Rotterdam, en zijn
maker waarschijnlijk ook.

Jia is met zijn film al in Duitsland, Iran, Zweden, Zuid-Korea en Canada
geweest. Maar in China zelf is hij bij het grote publiek een onbekende, want
zijn veelgeprezen eersteling is in geen enkele bioscoop vertoond. Xiao Wu is dan
ook geen normale Chinese film.

Normale Chinese films, wat zijn dat? Afgezien van de politieke propagandafilms
zijn dat commerciele komedies, actiefilms of draken waarin verhaaltjes uit
Amerikaanse soaps in een Chinees sausje zijn gedoopt. Sommige zijn zo kitscherig
dat ze grappig worden. De nieuwste Chinese film Tot we elkaar ontmoeten leverde
op de eerste dag een miljoen yuan (250 duizend gulden) op, bijna evenveel als de
topper van 1998, de Chinese versie van Titanic.

Officieel importeert China jaarlijks een twaalftal films, meestal
Hollywood-successen, maar de werkelijkheid komt neer op een veelvoud van dat
aantal - mede dankzij de al of niet legale videohandel. Wie goedkoop een
piratenfilm wil hebben, hoeft zich maar te laten aanklampen. Even later krijgt
hij in een morsig kamertje de laatste westerse films voor zich uitgestald.
Vorige week kondigden de autoriteiten aan dat ze die piratenhandel zouden
vernietigen. Ze zullen er een zware dobber aan hebben.

De eerste film van Jia Zhang Ke behoort tot geen enkele van de gangbare genres.
Hij gaat over gewone mensen. Bovendien is hij gemaakt met geld uit Hongkong, dat
zich ondanks de hereniging met het moederland nog altijd flink onttrekt aan het
centrale gezag. Jia heeft zich de moeite bespaard de Chinese censuur permissie
te vragen. Het gevolg is dat Xiao Wu in China alleen is vertoond in de
huiskamers van zijn vrienden. Maar onderhand hebben bijna alle belangrijke
Chinese kunstenaars hem gezien. Jia heeft veel lovende reacties van hen
gekregen.

Aan vertoning in filmhuizen valt niet te denken, want die zijn er in China niet.
Het enige wat erop lijkt, mag geen naam hebben: een gehuurde zaal in een hotel
in Peking waar een Amerikaan een keer in de week een film vertoont, die alleen
maar voor buitenlanders toegankelijk is. En zelfs als er een alternatief circuit
zou zijn, dan zou ook daar geen plaats zijn voor films die niet het officiele
fiat hebben.

Het mannetje Wu is een zakkenroller in een stadje aan de Gele Rivier. Hij is het
prototype voor talloze Chinezen die met de wetten een loopje nemen, maar
tegelijk gehecht blijven aan oude sociale regels. Als Xiao Wu aan het eind van
de film in de boeien wordt geslagen, ziet de toeschouwer hem niet meer als een
gewone dief. Hij voelt zich haast zelf een Kleine Wu.

Van de autoriteiten heeft regisseur Jia officieel nog steeds niets gehoord. Maar
hij weet wel dat ze zijn film te realistisch vinden. 'Xiao Wu laat zien hoe hard
het leven in de provincie is. Via Wu's relaties met zijn familie, zijn vrienden
en zijn vriendin wil ik laten zien hoeveel de mensen zijn kwijtgeraakt.' Is dat
geen harde kritiek? 'Nee, het is een objectieve, eerlijke waarneming.'

Toch is een bepaald soort realistische film in China niet taboe, integendeel.
Kijk maar naar het programma-aanbod van afgelopen week. De 145 bioscopen van
Groot-Peking worden gedomineerd door vier films: een actiefilm uit Hollywood en
drie Chinese producties. Dat waren een liefdesfilm, een komedie en een
tragikomedie die het geweldig doet: Mei shi tou zhe le. Dat betekent: 'Zelfs als
het leven hard is, kun je lol hebben.'

Lol is er volop, zowel op het scherm als in het gezellige bioscoopje vlak bij
het in aanbouw zijnde Oriental Plaza, dat het grootste zaken- en winkelcomplex
van Azie moet worden. Het kaartje is niet goedkoop: 30 yuan, ruim zeven gulden.
In andere zalen in het gebouw draaien Chinese actiefilms voor 20 of 15 yuan. Je
kunt zelfs voor 5 yuan naar de film, als je bereid bent van elk comfort af te
zien.

In het biedermeier-zaaltje hangen beroemde scenes uit Chinese en westerse films
ingelijst aan de muur. Tussen de ruime fauteuils en tweepersoonszitbanken zijn
houten tafeltjes ingebouwd waarop je je consumptie kunt zetten. Die koop je
voordat de film begint, want er is geen pauze. En goddank is er ook geen
voorfilm en geen reclame.

De zaal is vol, goedlachs en niet kritisch. In de film worstelt een volkse
familie met een schreeuwend gebrek aan ruimte. In een huisje van twee kamertjes
zitten ze op elkaars lip. Als de oudste zoon trouwt, bouwt hij er terwille van
zijn privacy op een binnenplaatsje een derde kamertje bij. De boom op de
binnenplaats die nu dwars door het echtelijk bed loopt, gaf deze succesfilm van
regisseur Yang Yazhou zijn buitenlandse titel: A Tree in House.

Het huishouden draait om de populaire acteur Feng Gong. De grappen van deze
antiheld en zijn onuitputtelijke vermogen de problemen de baas te worden, dragen
een optimistische boodschap uit: als je maar een positieve instelling hebt en
doorzet, komt alles in orde. En inderdaad, het gezin krijgt een driekamerwoning
in een moderne flat. Sla na het uitgaan van de bioscoop de hoek om, en je komt
in net zo'n gribus terecht als in de film.

Net zoals de media op last van de overheid minstens zeventig procent van hun
ruimte aan positief nieuws moeten besteden, zo moeten ook films over het lastige
leven van de gewone man bij voorkeur een stichtend eind hebben. Bijvoorbeeld die
tv-serie over een ontslagen arbeidster van een textielfabriek.

De miljoenen mensen die op straat zijn gezet door de sluiting van failliete
staatsbedrijven, weten nu dat het leven niet ophoudt. Integendeel, zo'n ontslag
is een prachtkans om na te denken en opnieuw te beginnen, zoals de
hoofdrolspeelster in de serie. Die ging niet de straat op om te protesteren,
maar dacht na en begon zegevierend een nieuw bestaan als hotelmanager.

De rozengeur die opstijgt uit de treurigheid ontbreekt in Xiao Wu. Regisseur Jia
heeft zijn realisme niet van een vreemde. Hij komt uit een arme familie in het
stadje Fenyan in de provincie Shanxi. Voor zijn film is hij teruggegaan naar
Fenyan, waar hij uitsluitend op locatie heeft gefilmd. 'Xiao Wu', zegt hij,
'gaat over het leven van gewone mensen, en is ook bedoeld voor gewone mensen. De
film heeft veel weg van een documentaire. Ik heb geen beroepsacteurs gebruikt.
Mijn oude buren en vrienden treden erin op. Ze spreken het dialect van Shanxi.
De hoofdrolspeler is een oude studievriend van me.'

Hoe breekt een jonge Chinese cineast door? Jia vertelt dat hij tijdens zijn
studie aan de filmacademie twee video's heeft gemaakt. 'Een ervan viel op in
Hongkong. Daar zijn zeven particuliere productiemaatschappijen die geld steken
in de Chinese film. Een van die bedrijven heeft me geld gegeven om een speelfilm
te maken.'

Drie maanden voordat Jia van de academie kwam, begon hij - op 16 millimeter - te
draaien. De hele productie heeft niet meer dan 400 duizend yuan gekost,
honderdduizend gulden. Jia is nu bezig aan zijn tweede film, Platform, die voor
de zomer klaar moet zijn. De kosten komen opnieuw voornamelijk voor rekening van
Hongkong, maar ze vallen bijna acht keer zo hoog uit als die voor Xiao Wu.

Ook Platform speelt in Jia's geboorteplaats. En ook deze film, opnieuw zonder
beroepsacteurs en met een sterk documentair karakter, gaat over gewone mensen:
een rondreizende zang- en dansgroep die optrad vanaf het eind van de jaren
zeventig tot het begin van de jaren negentig. Jia: 'Via die personen probeer ik
de veranderingen in die tijd uit te drukken. Voor de jaren tachtig hadden de
mensen geen eigen leven, geen eigen ideeen. De regering vertelde hoe ze moesten
leven en wat ze moesten denken.'

De Chinese film, vindt Jia, is hard achteruitgegaan, zowel kwantitatief als
kwalitatief. Dat komt volgens hem door de concurrentie van de tv, de Aziatische
financiele crisis en de censuur. 'In de jaren tachtig werden er gemiddeld 250
films per jaar geproduceerd, allemaal op staatskosten. In 1997 waren het er nog
geen dertig, waarvan maar vijf of zes betaald door de staat. Particuliere
financiers zijn niet toeschietelijk, want ze zijn bang dat ze hun geld
kwijtraken als de film niet door de censuur komt.'

Oudere meesters als Chen Kaige en Zhang Yimou hebben niets meer te zeggen, vindt
Gia, 'omdat ze niets meer van zichzelf in hun films leggen'. Van het leger
regisseurs zijn er maar zo'n vijftig actief. Jia: 'Vaak worden ze betaald door
de regering, maar ze doen niets, behalve kritiek geven. Toen ik een westerse
prijs kreeg, zei een van hen dat ik er alleen maar op uit was het Westen te
behagen.'

China heeft een stuk of twintig onafhankelijke filmmakers. Wie vindt Jia de
beste? 'Ning Ying. Ze staat op een eenzame plaats bovenaan. Ik bewonder haar
films, vooral Zhao le (For Fun). Zij schildert de gewone mensen, net als ik,
maar dan in de stad. Ze vindt haar eigen weg om door de censuur te komen.'

Ning Ying (1959), geboren en getogen Pekinese, toont in haar films het leven in
Peking. 'Ik wil mijn camera gebruiken', zegt ze, 'om te laten zien hoe de mensen
in dit systeem leven. Ik wil de realiteit vastleggen voordat ze verdwijnt. Toen
ik in 1987 terugkwam van mijn filmstudie in Italie, merkte ik dat er geen enkele
film was die vertelde wat er hier aan de gang was.'

Ning Ying heeft tot nu toe drie speelfilms gemaakt, waarvan er twee met groot
succes ook in het buitenland zijn vertoond. Ze heeft drie nieuwe projecten. De
financiering van een ervan is bijna rond.

'Ik hou ervan', zegt ze, 'om in een minimaal verhaal een maximale boodschap te
leggen.' Zoals in Minjing gushi ('Verhaal van een wijkagent', in het buitenland
vertoond onder de titel On the Beat), over een miserabele politieman die op
hondenjacht moet en merkt dat de bureaucratie het aflegt tegen de nieuwe sociale
werkelijkheid.

Over het censuursysteem, dat China heeft overgenomen van de Sovjet-Unie, kan
Ning Ying lang praten. Ze moet minstens twee censuurorganen zien te passeren: de
studio en het staatsfilmbureau. En dat niet een, maar drie keer: als het
scenario klaar is, na de ruwe montage, en ten slotte als de film af is. Voor
sommige projecten moet ze, ook driemaal, het fiat krijgen van het ministerie van
radio, tv en film, van een regeringsorgaan voor coproducties of van een
specifieke instantie, zoals voor On the Beat de politie.

'Je weet nooit hoe een film bij de censuur zal vallen. De regels veranderen
constant. De censoren komen altijd met veel kritiek, vooral als de film gaat
over het huidige China. Het verleden geeft minder problemen. In mijn werk gaat
de helft van mijn energie naar de film, de andere helft naar de censuur. Veel
cineasten beginnen er niet eens aan. Ze zeggen dat ze vanwege de censuur geen
goede film kunnen maken. Dat is niet altijd waar. Ik probeer binnen de censuur
vrijheid te vinden. Ik kan er niet omheen, anders kunnen mijn films in China
niet vertoond worden.'

Maar Ning Ying heeft een nieuwe vorm van censuur ontdekt: die van de markt. Het
staatsmonopolie op de filmdistributie bestaat sinds kort niet meer, maar de
verwarde vrije markt dreigt films van een bepaald soort te verstikken. Het
betere soort.

Bioscoop in Peking (boven). Regisseur Jia Zhang Ke tussen zijn in het buitenland
gewonnen prijzen.FOTO'S DOMINIQUE LANDAU

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              106 of 109 DOCUMENTS

                                 de Volkskrant

                                January 21, 1999

'Rode stad' krijgt liberale Ollie B. Bommel

SECTION: BINNENLAND; Pg. 8

LENGTH: 479 words


Burgemeester wilde hij worden, daarover was al tijdens zijn studententijd geen
twijfel mogelijk. Ivo Opstelten (VVD) verruilt zijn ambtsketen van Utrecht voor
die van Rotterdam. Van uitblazen in de Domstad is niets terechtgekomen.

EEN 'HEER VAN STAND' wordt hij genoemd, de Ollie B. Bommel onder de
burgemeesters. Als Bommel kan hij uiterst formeel maar ook oh zo
kwajongensachtig zijn. Toegankelijk voor de gewone burger, strak in het leiden
van vergaderingen, daadkrachtig en razendsnel in het vinden van oplossingen. Hij
spreekt bekakt, maar wel de taal van de mensen, zeggen ze over hem in de VVD.

Er kleeft nauwelijks een smetje aan de goedlachse man met het imposante figuur.
Toen hij in 1992 in Utrecht werd benoemd, wist hij zeker dat het zijn laatste
post als burgemeester zou zijn. 'De kroon op mijn werk', verkondigde hij. Maar
iedereen in zijn omgeving wist beter. Zes jaar later lonkte Rotterdam en duwde
de VVD. Opstelten gaf zich snel gewonnen.

Hij is Rotterdammer van geboorte. Zijn vader was bankier, zijn moeder een telg
uit een Rotterdamse koopmansfamilie. Ze hoorden bij de liberale kerk van de
remonstranten, ook wel de kerk van de Rotterdamse bankiers en havenbaronnen
genoemd. Jaren later ging hij terug. Eerst als voorzitter van de Nationale
Havenraad, nu dus als burgemeester.

Ooit was hij jong en opstandig. Zijn ouders stuurden de lastige puber Ivo naar
een bevriende dominee in Emmen om hem in het gareel te krijgen. In het jaar dat
veel leeftijdsgenoten voor Provo kozen en D66 werd opgericht, meldde de Leidse
rechtenstudent Opstelten zich bij de VVD, de partij van zijn vader. Burgemeester
wilde hij worden, daarover was geen twijfel mogelijk.

Lang hoefde hij niet te wachten. Toen hij 28 jaar oud was, diende het Drentse
Dalen zich aan. Hij was destijds de jongste burgemeester van het land. Onrustig,
actief en voortvarend. Altijd bereid hogerop te komen, want na Dalen trok hij
naar Doorn en vervolgens op verzoek van toenmalig partijleider Wiegel naar
Delfzijl.

In 1987 kwam even de klad in zijn opmars naar grotere gemeenten. Binnenlandse
Zaken wist hem te strikken. Hij werd directeur-generaal openbare orde en
veiligheid en kreeg de taak het politiebestel te reorganiseren. Inmiddels had
ook de partij hem ontdekt, want na zijn verhuizing naar Den Haag werd hij
gekozen tot vice-voorzitter van de VVD. Hij werd de man achter voorzitter
Ginjaar.

In Utrecht wilde hij uitblazen. 'Verdere ambities heb ik niet', zei hij. Hij zal
glunderen als hij aan die uitspraak wordt herinnerd en in VVD-kring is hij niet
de enige nu de slag om de tweede stad van het land door de liberalen is
gewonnen. Hij mag er oud worden, zeggen ze in VVD-kring. Naar het voorbeeld van
Oud, wordt bedoeld, zijn legendarische liberale voorganger die de 'rode stad' in
de oorlogsjaren bestuurde.

Ivo Opstelten FOTO MARTIJN BEEKMAN

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              107 of 109 DOCUMENTS

                                 de Volkskrant

                                January 12, 1999

Markt en zorg

SECTION: KUNST; Pg. 12

LENGTH: 456 words


WIE zoet is krijgt lekkers, zegt het Sinterklaasliedje, en iedereen vindt het
prachtig. Wie geld heeft krijgt voorrang, zegt directeur Hamel van het
Academisch Ziekenhuis in Groningen, en dat valt veel minder goed.

Het plan brengt de tweedeling in de gezondheidszorg weer dichterbij; rijken
kunnen straks alles kopen, inclusief voorrang, en de ziekenfondsverzekerde heeft
het nakijken aan de staart van de wachtlijst. Maar wie daarop wijst is een
moraalridder die geen zakelijke discussie aandurft over de commercialisering in
de gezondheidszorg, zegt Hamel. Want die tweedeling komt er toch.

Hamel is niet de eerste die pleit voor uitzonderingen in de gezondheidszorg.
Vorig jaar waren het werkgevers en werknemers die het kabinet vroegen de
gezondheidszorg beter af te stemmen op de noden van het bedrijfsleven. Zieke
werknemers zouden sneller voor behandeling in aanmerking moeten komen dan
anderen.

In de Groningse variant is 'zieke werknemers' vervangen door 'welgestelden'. Wie
fors wil betalen, moet in gewone ziekenhuizen en bij de thuiszorg voorrang
kunnen krijgen, buiten de wachtlijsten om. Het geld dat daarmee wordt verdiend,
kan worden gebruikt door de instellingen zelf. Rijke patienten gaan anders naar
het buitenland, waar medische zorg wel te koop is, en dat leidt tot verschraling
van de zorg hier. Dus is het beter deze rijken buiten de wachtlijsten om te
behandelen. Dan blijft het geld in eigen land, aldus een pragmatische Hamel.

In politiek Den Haag krijgt Hamel de handen niet op elkaar voor zijn idee en dat
is te begrijpen. Niemand wil in Nederland een gezondheidszorg naar Angelsaksisch
model, waar een rijke particuliere poot bestaat naast een arme publieke
gezondheidszorg voor de gewone man.

Zolang de gezondheidszorg met gemeenschapsgeld wordt gefinancierd, moet iedereen
gelijke toegang hebben tot de voorzieningen. De enige overweging die telt bij
een voorrangsbehandeling is een medische. Wie dat loslaat, geeft zich over aan
een systeem dat er uiteindelijk toe leidt dat wie betaalt, ook bepaalt wie de
zorg krijgt en op welk moment. De solidariteitsgedachte waarop de zorg nu
stoelt, wordt dan losgelaten.

Maar zelfs met dat schrikbeeld in het achterhoofd, is het wat al te gemakkelijk
om alleen maar afwijzend te reageren. De praktijk van alledag is al een stap
verder. Mensen kopen ook nu al prive-thuiszorg. De politiek is daarvoor
medeverantwoordelijk, want onder Paars I is de verzorgingsstaat steeds meer
veranderd in een verzekeringsstaat, terwijl de wachtlijsten niet korter werden.

Zolang Den Haag daar niets aan doet, blijft de markt naar wegen zoeken om de
wachtlijst te omzeilen, of we dat nu wenselijk vinden of niet.

Gezondheidszorg ; Gezondheid

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              108 of 109 DOCUMENTS

                                 de Volkskrant

                                January 5, 1999

Sihanouk wil verantwoording afleggen voor Rode Khmers

BYLINE: REUTERS

SECTION: ECONOMIE; Pg. 2

LENGTH: 492 words


Koning Norodom Sihanouk van Cambodja is bereid verantwoording af te leggen voor
welk tribunaal dan ook dat in het leven zou worden geroepen om de Rode Khmers te
berechten. De koning wil daartoe afzien van zijn constitutionele
onschendbaarheid.

Reuters

PHNOM PENH

'Ik verklaar bij voorbaat dat ik een eventuele veroordeling van mijn persoon
door dat tribunaal zou aanvaarden en de mij opgelegde gevangenisstraf zou
uitzitten', aldus een verklaring die de koning maandag liet uitgeven in zijn
woonplaats Peking.

Sihanouk heeft meer dan eens zijn lot verbonden met dat van de Rode Khmers. Hij
deed dat voor het eerst in 1970 toen hij door de pro-Amerikaanse generaal Lon
Nol was afgezet als staatshoofd en regeringsleider omdat hij weigerde de
neutraliteit van Cambodja in de Vietnamoorlog op te geven.

Toen de Rode Khmers in 1975 het Lon-Nolbewind verdreven, werd Sihanouk opnieuw
staatshoofd. Hij stond echter onder curatele van de Rode Khmers, die hem onder
huisarrest hielden en een groot aantal van zijn naaste familieleden vermoordden.
Binnen een jaar nam hij de wijk naar Peking.

Nadat de Rode Khmers in 1979 door Vietnam waren verdreven, ging Sihanouk opnieuw
een bondgenootschap met hen aan, ditmaal met als doel de Vietnamese bezetters
uit Cambodja te verdrijven. Uiteindelijk trokken de Vietnamezen zich in 1989
terug, omdat de Sovjet-Unie niet langer in staat was hen geldelijk en militair
te ondersteunen.

In 1996 was Pol Pots zwager Ieng Sary de eerste Rode-Khmerleider die de
verzetsstrijd staakte. In ruil daarvoor kregen hij en zijn manschappen het
feitelijke bestuur over het gebied dat ze in handen hadden: de grensplaats
Pailin en wijde omgeving. Bovendien kreeg Ieng Sary op aandringen van de
toenmalige co-premiers Hun Sen en Ranariddh gratie van koning Sihanouk.

De kwestie van een berechting van de Rode Khmers - hetzij door Cambodjaanse
rechters, hetzij door een internationaal tribunaal - is opnieuw actueel geworden
sinds de Rode Khmer-leiders Khieu Samphan en Nuon Chea op 26 december uit de
jungle zijn opgedoken met de mededeling dat ze voortaan als 'gewone burgers'
willen verder leven. Ze zijn daarop gastvrij onthaald in Phnom Penh door premier
Hun Sen. Die zei dat hun berechting niet in het belang was van de nationale
verzoening, maar ook dat het een zaak was waarover niet de regering maar de
rechters moesten beslissen.

Khieu Samphan en Nuon Chea zijn inmiddels terug in Pailin. Ieng Sary's zoon Ieng
Vuth, de vice-gouverneur van Pailin, zei maandag dat het tweetal op grond van
het huidige regeringsbeleid in Pailin zou mogen blijven, maar vrij zou zijn om
door heel Cambodja te reizen.

'Ze willen rondreizen als gewone mensen, om te zien hoe de mensen op hen
reageren', zei Ieng Vuth. 'Over het algemeen worden ze verwelkomd door iedereen
die ze tegenkomen. Er is niets van aan dat ze worden uitgescholden en
vervloekt.'

Rechtspraak ; Justitie ; Recht ; Politiek en staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                              109 of 109 DOCUMENTS

                                 de Volkskrant

                                January 2, 1999

Over elke tophonderd valt te twisten

BYLINE: ROLF BOS

SECTION: SPORT KATERN; Pg. 27

LENGTH: 594 words


De sportgeschiedenis laat zich deels aflezen in de tophonderd die de Amerikaanse
sportzender ESPN heeft laten samenstellen. Op de volgorde van de gekozenen valt
veel aan te merken, en natuurlijk worden er genoeg bekende sporters ook niet
genoemd. Want waar zijn Emil Zatopek, Fanny Blankers-Koen en Johan Cruijff?

WAYNE GRETZKY is de grootste sportman die de afgelopen eeuw in de Verenigde
Staten actief is geweest. Niet Carl Lewis, Babe Ruth, Bob Beamon, Jesse Owens of
Cassius Clay hebben de meeste indruk gemaakt op de Amerikaanse sportliefhebber,
maar de ijshockeyer uit Canada (!) die altijd nummer '99' draagt, werd in een
enquete van sportzender ESPN als nummer een gekozen.

De eeuw is nog niet afgesloten, maar ESPN stelde al een lijst samen van 101
grote sporters, die de afgelopen eeuw actief waren. De Amerikanen noemen het een
all-time-list, die de gehele globe omspant, maar ze beperkten zich wel tot
vrijwel louter Amerikaanse sportmannen (vrouwen komen er sowieso bekaaid af).

Alleen de namen van de Italiaanse autocoureur Mario Andretti (79) en tennisster
Martina Navratilova vallen op door hun buitenlandse afkomst. Navratilova is
Tsjechische van huisuit, maar ze verwief halverwege haar carriere het
Amerikaanse staatsburgerschap. De meervoudige Wimbledon-kampioene reikte tot de
51ste plaats.

Dat is twintig plaatsen hoger dan O.J. Simpson, die als football-speler op de
lijst werd opgenomen, maar die een groot deel van zijn status te danken heeft
aan zijn carriere op het witte doek en in de rechtszaal.

Met zijn 71ste plaats staat O.J. Simpson net iets hoger dan John McEnroe (78),
maar weer lager dan de 69ste plaats van Jimmy Connors. En Pete Sampras? Het
Amerikaanse tennisfenomeen staat op de 44ste plaats, hetgeen te maken zal hebben
met zijn saai imago.

De namen van Emil Zatopek, Abebe Bikila, Fanny Blankers-Koen, Pele, Johan
Cruijff, Miguel Indurain of Bernard Hinault komen niet voor op de ESPN-lijst.
Voetballers en wielrenners ontbreken zelfs helemaal, deze sporten bestaan
kennelijk niet voor Amerikanen.

Zelfs Greg Lemond, de Amerikaanse winnaar van de Tour de France, is niet
opgenomen op de lijst. Vreemd genoeg staat Eric Heiden (groot schaatser, iets
mindere wielrenner) weer wel in de tophonderd. De viervoudig olympisch kampioen
bezet de 74ste plaats, een plaats lager dan collega Bonnie Blair, die blijkbaar
op het olympisch ijs net iets meer indruk heeft gemaakt.

De lijst biedt een aardige zicht op de sportieve interesses van Joe Six-pack, de
Amerikaanse Jan Modaal. Hij houdt van American Football, basketball en hockey
(ijshockey dus). Atleten staan wel op de lijst; Jesse Owens (2) en Jim Thorpe
(5) kregen voorrang boven de olympische gouddelver Carl Lewis (14).

Hij noemde zichzelf de grootste, maar het Amerikaanse publiek verwees hem naar
een derde plaats: bokser Mohammed Ali. Dat is altijd nog een paar treedjes hoger
dan basketballer Michael Jordan, die een achtste stek veroverde. Andere
legendarische namen op de lijst: Babe Ruth (6), Joe DiMaggio (13), Jackie
Robinson (24), Sugar Ray Robinson (37), Rocky Marciano (43), Jack Dempsey (83)
en Bob Beamon ('slechts' 93ste).

De toptwintig van ESPN: 1. Gretzky, Wayne (ijshockey); 2. Owens, Jesse
(atletiek), 3. Ali, Muhammad (boksen); 4. Mays, Willie (honkbal); 5. Thorpe, Jim
(atletiek) 6. Ruth, Babe (honkbal), 7. Sanders, Barry (football); 8. Jordan,
Michael (basketbal); 9. Rice, Jerry (football); 10. Payton, Walter (football).

Wayne GretzkyFOTO HANS HEUS - DE VOLKSKRANT

Ijshockey ; Wintersport ; Sport

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.
