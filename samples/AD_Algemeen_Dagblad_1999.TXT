
                               1 of 79 DOCUMENTS

                                Algemeen Dagblad

                               December 31, 1999

Apparaatjes van de eeuw

BYLINE: DOOR KATJA MEERTENS

SECTION: In het nieuws-Enter; Pg. 7

LENGTH: 1031 words


    Alle maatschappelijke veranderingen komen voort uit de technologische
ontwikkeling, zei schrijver W.F. Hermans ooit. Zonder tv, computer, stofzuiger
en mobiele telefoon waren we heel anders de 21ste eeuw ingegaan. Deze eeuw zijn
talloze apparaten uitgevonden waar we tegenwoordig niet meer buiten kunnen. Een
overzicht.

    Huishoudelijke apparaten

    WE KUNNEN het ons nauwelijks voorstellen, maar het enige apparaat in de
keuken van voor 1900 was een kolenkachel, die behalve kookplaat ook verwarming
van het huis was. De huisvrouw deed alles met de hand: koken, wassen en
schoonmaken. De ontwikkeling van huishoudelijke apparaten is belangrijk geweest
voor de emancipatie van de vrouw. De apparaten namen haar veel werk uit handen,
waardoor zij tijd kreeg zich te ontplooien en buiten de deur te werken. In 1901
werd de stofzuiger met benzinemotor uitgevonden, die behalve voor een schoon
huis ook voor een vermindering van ziekten zorgde. De eerste elektrische
wasmachines kwamen in 1907. En hoewel de vaatwasser in Nederland pas sinds een
jaar of tien gemeengoed is, stamt de eerste motor-bestuurde afwasmachine al uit
1911. Toch duurde het tot de jaren 50 dat deze apparaten de huishoudens
bereikten. Pas toen waren ze betaalbaar en gebruikersvriendelijk. Tegenwoordig
is een beetje moderne keuken ingericht met afzuigkap, combimagnetron,
inductiekookplaat, waterkoker, koffiezetapparaat, staafmixer, keukenmachine en
koel-vriescombinatie.

    Communicatie

    TERWIJL ZIJN teamgenoten met de kleinste gsm'etjes bellen, loopt Willem
(Thomas Acda) van de televisieserie All Stars met een accu met telefoonhoorn het
voetbalveld op. In de serie is de telefoon van Willem de running gag, maar voor
1991 - toen de zaktelefoon zijn intrede deed - was je een trendsetter met zo'n
doos. De autotelefoon, eveneens met een kabeltje, kennen we sinds 1980.

    De aanleiding tot het uitvinden van een mobiele telefoon was de populariteit
van de walkie-talkies in de tweede wereldoorlog. In 1946 bracht AT&T de eerste
commerciele publieke radiotelefoonservice in St. Louis in de VS. Velen vinden de
gsm het irritantste apparaat van de eeuw; de 6,5 miljoen mobiele bellers in
Nederland zouden de rust in menig openbare gelegenheid verstoren. Maar in landen
waar nog geen vast telefoonnet is, is de mobiele telefoon een uitkomst. Het
mobiele netwerk is veel goedkoper dan het vaste en daarom kunnen de inwoners van
ontwikkelingslanden bereikbaar zijn.

    De fax, in de jaren 80 een zeer succesvol communicatieapparaat, behoort
volgens futurologen tot een uitstervend ras. Documenten worden in de volgende
eeuw per e-mail verzonden. Misschien wel met de WAP, de mobiele telefoon die kan
internetten en e-mailen.

    Personal computer

    VOOR VELEN is de personal computer het apparaat van de eeuw. In meer dan de
helft van de Nederlandse huishoudens staat er een. We werken ermee, we spelen
ermee, we doen onze boekhouding erop en we kunnen ermee communiceren via het
world wide web of e-mail. Vooral het besturingssysteem Windows van Microsoft
heeft ervoor gezorgd dat zelfs Jan met de pet met een pc kan werken. Windows is
echter een kloon (ofwel afgekeken) van Apple Macintosh, die in 1984 gekleurde
pictogrammen introduceerde. Daarvoor (vanaf 1975) was er de IBM-pc, die
weliswaar betaalbaar was, maar waarvoor de computergebruiker commando's uit het
hoofd moest leren als DIR, MKDIR en FORMAT; iets anders begrepen
besturingssystemen zoals MS-DOS niet.

    De pc vindt zijn roots in de ENIAC, de eerste elektrische rekenmachine
(1946). Deze immens grote computer met een geheugen dat vele malen kleiner was
dan de tegenwoordige laptop, besloeg een oppervlak van 165 vierkante meter en
had een gewicht van 3 ton. Ruim 50 jaar na de ENIAC is menig borstzak gevuld met
een handcomputer (palmtop) die veel meer kan.

    Radio en televisie

    BIJZONDER VEEL invloed op het dagelijks leven hebben televisie en - in
mindere mate - radio. De Nederlander besteedt 43 procent van zijn vrije tijd aan
tv kijken. De eerste tv werd gemaakt in 1920, toen fotocellen en
elektronenbuizen zover waren ontwikkeld dat experimenten van enige betekenis
mogelijk waren, zoals in Engeland met een Nipkowschijf, een spiraal van kleine
gaatjes, dat lijn voor lijn een object aftast. De kleurentelevisie werd in de
Verenigde Staten ontwikkeld (1951) en was 20 jaar later gemeengoed.

    Tegenwoordig kunnen we met behulp van een videocamera zelf televisie maken
en afspelen met de videorecorder.

    Hoewel de radio in 1896 in Rusland het eerste levenslicht zag, noemen we dit
apparaat toch in het overzicht van apparaten van de eeuw. Radiotelegrafie werd
in Nederland in 1903 voor het eerst toegepast. Dankzij de techniek van de radio,
kon onder meer de tv en de draadloze telefoon worden uitgevonden.

    Muziekdragers

    HET LIJKT alsof de muziekdragers en -speler eens in de zoveel tijd
veranderen, maar eigenlijk valt dat best mee. Ruim 15 jaar geleden deden de cd
en de cd-speler hun intrede, die de platenspeler inmiddels vrijwel hebben
vervangen. Maar tot die tijd - vanaf 1878 - deden we het met de platenspeler en
de elpee, al dan niet van vinyl gemaakt. De verandering van het medium heeft
alles te maken met de ontwikkeling van analoge- naar digitale opslag. Op de cd
zijn geluid- en beeldsignalen digitaal vastgelegd in een spiraalvormig spoor van
microscopisch kleine putjes. De dvd, die we de laatste jaren steeds meer zien,
kent hetzelfde principe als de cd, maar heeft een groter opslagvermogen.
Daardoor wordt de dvd voornamelijk voor videobeelden gebruikt. Door de digitale
opslag kunnen we muziek ook als een computerbestand (mp3) opslaan. Met de
cd-brander is het mogelijk cd's te kopieren, eerder kon dat alleen met een
cassetterecorder.

    Ruim 15 jaar geleden deed de cd-speler zijn intrede.

    Een televisie uit de jaren vijftig

    Een van de eerste elektronische wasmachines van deze eeuw, gemaakt door de
Hurley Machine Corp. in 1907.

    De ENIAC (1946) was de eerste elektrische rekenmachine.

    De fax behoort tot een uitstervend ras.

    Instrumenten en apparaten ; Consumentenelektronica ; Tijd ; Algemeen ;
Wetenschap en Techniek ; Technische Wetenschappen ; Instrumenten en Apparaten

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               2 of 79 DOCUMENTS

                                Algemeen Dagblad

                               December 24, 1999

Leve de verleden tijd bij Erve Kots

BYLINE: DOOR XANDRA VAN BAARLE

SECTION: Toerisme; Pg. 5

LENGTH: 883 words


    FURBIES EN gameboys, swingende kerstmannen en Barbies met een eigen
gsm'etje. Dat dit soort spullen te koop is en het kerstfeest van talloze kleine
en grote mensen moet opvrolijken, ben je compleet vergeten als je een voet zet
op het erf van boerderij Kots in Lievelde.

    Op de grens van heuvelrug de Lievelder Esch en een stuk zompig land in de
Achterhoek staat een rommelige groep eeuwenoude bouwwerken onder bejaarde eiken
en elzen. Boerderijen, allerlei soorten schuren, een aardappelhut, een
brouwerij, een bakhuis en een huusken voor de kleine en de grote boodschap.
Landbouwwerktuigen en karren uit een ver verleden lijken alleen maar even
verlaten te zijn door de knechten. Uit het los hoes vliegt een vogeltje naar
buiten en in de wei erachter stapt een lekker stevig boerenpaard nieuwsgierig
naar het hek.

    Op een bordje op de deur van de Saksische herberg staat dat vandaag
erwtensoep, pilleweggen en griesmeelpudding met warme kersensaus worden
aanbevolen. Binnen brandt de open haard. De grote kerstboom is slechts versierd
met figuurtjes van raffia en de kerstgroep eronder is van ongekleurd aardewerk.
Op de vloer van kiezelstenen staan ronde driepoottafels. Die wiebelen tenminste
niet op deze verre van gladde ondergrond. Ik wel. En dan is er koffie in zo'n
lekkere ouderwetse kom waaraan je je handen kunt warmen. Gut, die hadden wij
vroeger ook. En meteen betrap ik me erop dat ik niet echt de tijd neem om me te
onthaasten, want ik vraag me nu al af of ik weer in de bewoonde wereld ben voor
de winkels sluiten. Misschien zijn die kommen nog te koop. Of weer te koop.
Alles komt terug. Behalve hier, in museumboerderij Erve Kots. Hier is alles
gewoon gebleven.

    'Om de mensen dankbaarheid te leren jegens de voorouders, die de hitte van
de dag gedragen hebben.' Voor boer Bernard Weenink was dit de reden om 63 jaar
geleden een museum te maken van de boerderij die hij uit een familie-erfenis had
gekocht. 'Vroeger woonden hier de gebroeders Kots', vertelt zijn zoon Gerardus
Weenink die de dagelijkse beslommeringen van Erve Kots inmiddels weer heeft
overgedragen aan zijn zoon. 'De twee broers hebben een hele prestatie geleverd:
ze zijn hun leven lang vrijgezel gebleven. Ik ben toen zo achter de ploeg
weggehaald om voor het museum te gaan werken. En dat doe ik nog steeds. Het is
wel minder geworden en ik kan nu beter met de fiets overweg dan met de benen
maar mijn hart ligt hier. In het museum van mijn vader. Hij zei altijd: Bewaar
alles zoals het is, dan groeit het museum vanzelf.'

    We gaan op pad. Hij wijst het los hoes aan, een eeuwenoud Nederduits
halle-huis waarvan de gebinten en balken met houten pennen zijn bevestigd. Geen
spijker kom je hier tegen. 'Die boerderijen kon je verplaatsen en daarom vielen
ze in oude rechtsnormen onder roerende zaken. Ook deze is een paar keer
verplaatst. Dit los hoes, dat oorspronkelijk uit Haaksbergen komt, heeft zelfs
nog een tijdje in Rotterdam gestaan, op het tentoonstellingsterrein van Ahoy.
Mijn vader gaf daar toen demonstraties houtsnijden. In de jaren 50 was dat.'

    De echte boerderij Kots staat achter de Saksische herberg. Alles is bewaard
zoals het was. De lemen vloer op de deel waar nog een echte bruidswagen staat,
de schuddegaffel en de schotvork, de keitjesvloer in de keuken, de tafel die 's
avonds werd opgeklapt zodat de poes er niet op kon gaan liggen, de goed gevulde
linnenkast, de koekenpan boven het vuur - niet gekocht bij Blokker maar gemaakt
door de smid - de oelenwanne, de boterkamer en de weefkamer. Er staat zelfs nog
een loopwagen. 'Kinderen moesten zo snel mogelijk leren lopen', vertelt Weenink.
'Kreeg je wel kromme beentjes van, maar gelukkig droegen de vrouwen in die tijd
lange rokken......'

    Verrassing na verrassing. Van de mutsendozen in de endskamer tot de
indrukwekkende Zuid-Afrikaanse voortrekkerswagen in de grote karrenschuur. Een
houtzagerij, een smederij met hoefstal en een schoen- en zadelmakerij, waar een
leren corset met puntige b-cups een soort kap blijkt te zijn om ondeugende
stieren te blinddoeken. En dan denk je dat je alles gezien hebt en dan doet
Weenink weer een deur open. 'Hier staat de rosoliemolen', zegt hij. 'Zal ik hem
even laten draaien?' Krakend zetten de gigantisch grote houten tandraderen zich
in beweging. Wat een machtig gezicht. Weenink: 'Die molen is hier later gekomen
want de gewone man mocht geen molen exploiteren. Dat mochten alleen de
landsheren. De wind kwam immers over hun land aanwaaien. Dat deze molen door een
paard werd aangedreven, maakte niks uit.'

    Om de smaak van vroeger wat langer vast te houden, vraag ik in de herberg
een echte Kots-pannenkoek met hasse en zelfgebrouwen Boksebier. Het meisje tikt
mijn bestelling in op een computertje. Dat had ze nou niet moeten doen.

    Erve Kots - herberg, museum en brouwerij - is het hele jaar geopend. Elke
maandag en op Eerste Kerstdag gesloten. Het museum is van 10 tot 17 uur geopend.
Een kaartje kost [f]6, 65+ f 4 en kinderen [f]2. De herberg is tot 20 uur
geopend en verder op afspraak. Adres: Eimersweg 4 in Lievelde (bij Groenlo aan
de N 18 tussen Doetinchem en Enschede). Tel: 0544 - 371691.

    Erve Kots: herinnering na herinnering uit het boerenleven van vroeger. Foto
Xandra van Baarle

    Toerisme ; Recreatie en Vrijetijdsbesteding ; Reizen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               3 of 79 DOCUMENTS

                                Algemeen Dagblad

                               December 20, 1999

Het huwelijk blijft taai en onoverwinnelijk

BYLINE: DOOR DR. KEES DE HOOG *

SECTION: Keerpunt; Pg. 9

LENGTH: 1943 words


    HET MONOGAME huwelijk, een verbintenis tussen een man en een vrouw, was
bekend bij de oude Chinezen en de traditionele Japanners. De joden en de Grieken
kenden het. Het was ook geliefd bij de gegoede Romeinse burgerij en onder de
aanzienlijken van de Germaanse stammen. Eeuwenlang ging het daarbij niet om
liefde, maar om geld, grond en bezit.

    Het huwelijk was er voor de bezittende klasse; de bezitlozen trouwden niet.
De vrije Romeinse burgers trouwden om de bruidsschat van de vrouw en de erfenis
te beschermen. Het huwelijk moest het voortbestaan van de heersende klasse
zekerstellen. De oude Germanen hadden ruwere zeden dan de Romeinen. Zij kenden
behalve het koophuwelijk (de man kocht een vrouw van haar familie) het
roofhuwelijk. Bij gebrek aan geld stal een man een vrouw van een vijandige stam.

    Liefde binnen het huwelijk was toeval, werd zelfs als een gevaar beschouwd.
De wijsgeer en redenaar Seneca waarschuwt het verliefde echtpaar: 'Echtgenoten
mogen alleen vrijen om kinderen te krijgen en mogen elkaar niet te veel strelen;
je moet je vrouw niet als een maitresse behandelen.' Overspel met een slavin was
toegestaan, maar niet met een getrouwde vrouw van stand. Epictetus zegt
hierover: 'Overspel is roof, want de vrouw van je naaste schaken is net zo
onkies als je aan tafel te goed doen aan de portie vlees die je buurman is
toebedeeld.' De Romeinen geven wenken voor een huwelijksmoraal. De vroege
christenen borduren hierop voort. De daad moet bovenal gericht zijn op het
krijgen van kinderen.

    In het eerste millennium groeit de macht van de kerk van Rome. Zij strijdt
tegen seksualiteit buiten het huwelijk en sensualiteit binnen het huwelijk. De
kerk verbiedt polygamie, incest en overspel. De kerk stelt strenge regels op
voor echtscheiding. De waarschuwingen, geboden en verboden hebben succes. Door
te trouwen komt er een eind aan het zondig bestaan van de vrijgezel.

    Het huwelijk verspreidt zich onder burgers en boeren. Het is niet meer bij
uitstek een aangelegenheid van de bezittende bovenlaag. Bestaanszekerheid blijft
wel het fundament voor het middeleeuwse huwelijk. Opvallend is dat de kerk en de
wereldlijke machthebbers zich aanvankelijk niet bemoeien met de eigenlijke
huwelijkssluiting. Een wettig huwelijk is een zaak van de wederzijdse familie.
De familie moet instemmen met het huwelijk, de bruidsgift moet geregeld zijn en
men moet met elkaar naar bed zijn gegaan. Als hieraan was voldaan, kon het
bruiloftsfeest, dat soms dagen duurde, beginnen.

    De huwelijksinzegening is in het eerste millennium een onbekend
verschijnsel. Dat verandert in het tweede millennium. De kerk verklaart in de
12de eeuw het huwelijk tot heilig sacrament. Vanaf die tijd kondigt de pastoor
in de kerk het huwelijk af. Trouwen voor het altaar is nog niet verplicht. Deze
verplichting wordt neergelegd in het huwelijksdecreet (1563) van het Concilie
van Trente. Een huwelijk wordt door de kerk niet meer erkend als er geen
priester en twee of drie getuigen aan te pas zijn gekomen. In Nederland zorgt de
Reformatie ervoor dat de staat zich met het huwelijk gaat bemoeien. Het
kerkelijk huwelijk wordt door de gereformeerde staatskerk gehandhaafd, maar voor
gewetensbezwaarden kan een huwelijk ook voor het gerecht of door een magistraat
worden gesloten. Het burgerlijk huwelijk is een feit.

    Geleidelijk gaat de liefde een rol spelen. Allereerst de liefde voor
kinderen, daarna voor de partner. Erasmus (1467-1536) schrijft een
voorlichtingsboek over het huwelijk. Hij verzet zich tegen de gearrangeerde
huwelijken en wijst op de noodzaak kinderen liefdevol op te voeden.

    De Reformatie draagt bij aan een nieuwe huwelijksmoraal. In de ogen van de
protestanten was het huwelijk geen sacrament, maar wel van God gegeven. Aan
gehuwden konden daarom hoge eisen worden gesteld. Eisen van kuisheid, trouw en
plichtsbetrachting, maar ook wederzijdse hulp, troost en vriendschap. Zelfs de
seksualiteit binnen het huwelijk werd door de hervormers als onderdeel van Gods
schepping acceptabel geacht, zij het met mate. De gearrangeerde huwelijken, de
bruidsschat en het familiebelang blijven bij de hoge adel en de schatrijken in
zwang. Het huwelijkspatroon van de gewone man verandert geleidelijk. In de
Gouden Eeuw gaan mensen op eigen initiatief trouwen. De ouders verlenen
instemming. Een absolute voorwaarde blijft de bestaanszekerheid. Daarom wordt er
op late leeftijd getrouwd. Eerst moet er werk zijn, dan een uitzet, daarna pas
is het tijd voor het huwelijk.

    Het huwelijk blijft een graadmeter voor de stand van de economie. In slechte
tijden is 20 procent van de bevolking ongehuwd, in goede tijden vijf procent. De
moralisten verdwijnen niet. Jacob Cats (1577-1660) hamert op de voorhuwelijkse
kuisheid van de vrouw. Na haar huwelijk mag zij haar man niets weigeren. Dan
offert zij 'aan de deugd een vers, een jeugdig lijf, in geen bedrog gevonden,
gaaf, zuiver, onbesmet, fris, nuchter en ongeschonden'. Ook de man wordt door
vadertje Cats van tips voorzien. Als hij buiten de deur moet slapen, houdt hij
zich verre van 'vreemde lusten'.

    In de 18de eeuw geven nieuwe ideeen, de Verlichting en de Romantiek, de
liefde ruim baan. Het zakelijk huwelijk verdwijnt niet, maar de romantische
liefde wordt belangrijker. Het blijkt uit literatuur, schilderijen,
liefdesbrieven en gerechtelijke stukken. De weg naar het moderne huwelijk gaat
met horten en stoten. In het begin van de Industriele Revolutie zijn de
arbeiders er slecht aan toe. Zij verpauperen, de onwettige geboorten nemen toe.
Voor hen is het begeerde huwelijk onbereikbaar. De gegoede burgerij gaat zich er
mee bemoeien. Dominees en andere moralisten discussieren over de
'huwelijksquestie'. Er verschijnen pamfletten over de zedeloosheid van de
arbeidersklasse. Verpaupering en onzedelijkheid moeten worden bestreden. De
tijden veranderen. De economie groeit, de eerste sociale wetten verschijnen. Het
huwelijk wordt aan het eind van de 19de eeuw, ook voor arbeiders, een bereikbaar
ideaal. De romantische liefde wordt voor onze overgrootouders het belangrijkste
motief om een huwelijk te sluiten. Liefde maakt veel goed, maar er moet wel
zekerheid zijn. Het kerkelijk gemengde huwelijk is voor velen een gruwel.
Katholieken en protestanten huldigen het motto 'Twee geloven op een kussen, daar
slaapt de duivel tussen'.

    Trouwen binnen de eigen stand is een maatschappelijke verplichting. De
sancties van de familie zijn niet mis. Bij overtreding dreigt onterving en
uitstoting. In de eerste helft van de eeuw is men tevreden met de idealen van
het 'romantisch' burgerlijk huwelijk. Het is de veilige haven, waarin trouw,
rust, huiselijk geluk en liefde gevonden worden. Het zijn de jaren 50 toen geluk
nog heel gewoon was.

    Maar onder de oppervlakte smeult een vuur. De roerige jaren 60 breken aan.
De ontkerkelijking neemt toe. Het woord van de gezagsdrager is niet langer wet.
De verzorgingsstaat is een feit. De babyboomers krijgen de gelegenheid en nemen
de vrijheid om, ook met de liefde, te experimenteren. De pil zorgt er voor dat
het kindertal geregeld kan worden. De gedwongen huwelijken nemen af. De
toenmalige moralisten, zoals Trimbos, Van Emden Boas en vooral Mary
Zeldenrust-Noordanus, verklaren dat voorechtelijk geslachtsverkeer is
toegestaan. Studenten en andere jongeren, en zij niet alleen, grijpen hun kans.
De huisarts schrijft de pil voor aan minderjarigen, al hebben zij geen
toestemming van hun ouders. De NVSH bloeit. Communes en woongroepen schieten als
paddestoelen uit de grond. Joop van Tijn neemt in een tv-programma het woord
'neuken' in de mond. Abortus en echtscheiding worden kwesties. Dolle Mina wijst
op de vrijheid in eigen buik. Man, vrouw en maatschappij ijveren voor de
emancipatie van de vrouw. De seksuele revolutie lijkt een feit, maar het
huwelijk en de 'oude' waarden verdwijnen niet. Integendeel. In 1965 vindt 80
procent van de bevolking dat een avontuurtje van een getrouwde man
onaanvaardbaar is. Ruim 70 procent vindt dat meisjes maagd moeten blijven tot
het huwelijk.

    Uit de volkstelling van 1971 blijkt dat meer dan driekwart van de
huishoudens uit gehuwden bestaat. De gegevens van het Centraal Bureau voor de
Statistiek (CBS) tonen aan dat de huwelijksleeftijd is gedaald. De
revolutionairen predikten met de mond het einde van het huwelijk, maar trouwen
deden ze bijna allemaal. Voor het huwelijk waren de jaren 60 een rimpeling in de
geschiedenis. Het instituut huwelijk bleef ongeschonden. Niet de babyboomers
maar hun kinderen zorgen voor daadwerkelijke verandering in het
huwelijkspatroon.

    In de tolerante samenleving van de jaren 80, begin jaren 90 geven veel
jongeren er de voorkeur aan om een tijd samen te wonen als voorbereiding op het
huwelijk. Zij leven er niet op los. Ongehuwd samenwonen is toegestaan, mits er
liefde en trouw in het spel zijn. Het 'hokken' geldt als een serieuze
voorbereiding op het stadhuishuwelijk. Er wordt gescheiden als de partner niet
voldoet. Er wordt getrouwd als men zeker is van de ander, als de studie voltooid
is, als de carriere van man en vrouw lijkt te gaan lukken en als er een, zeer
gewild, kind op komst is. Het trouwen gebeurt door deze tussenfase op iets
hogere leeftijd, soms in stilte en zonder poespas.

    Toch houden velen vast aan de oude romantische rituelen. terwijl er nieuwe
rituelen worden beproefd. De bruid in het wit, maar een spijkerbroek mag ook. De
koets is helemaal terug. De verhuurder van antieke trouwauto's en de fotograaf
doen goede zaken. De kerk is tolerant.

    De pastoor en de dominee wijzen het gemengde paar niet meer de deur.
Gezamenlijk leiden zij de dienst. Alleen bij prinselijke huwelijken wordt nog
een protest gehoord. De kerk heeft zijn deuren geopend voor de bevestiging van
het homohuwelijk. De staat heeft het mogelijk gemaakt dat door het
samenlevingscontract homo's en lesbo's vrijwel dezelfde rechten hebben als
echtparen.

    Toch constateert het CBS een daling van het aantal huwelijkssluitingen. In
de jaren 70 trouwde 90 procent van de bevolking. Nu is dit percentage gedaald
tot 80. Er wordt rekening gehouden met een verdere daling. Volgens de
statistieken lijkt het er op of het instituut huwelijk zijn langste tijd heeft
gehad. Maar het CBS constateert ook dat het ongehuwd samenwonen voor vele oudere
jongeren geen proefperiode meer is, maar een nieuwe burgerlijke staat. Een
burgerlijke staat die in niets verschilt van het stadhuishuwelijk. Trouw,
kameraadschap, geborgenheid, romantiek, liefde en kinderen zijn bij de langdurig
samenwonenden paren net zo belangrijk als bij de echtparen.

    Over de toekomst kunnen we duidelijk zijn. De jongeren van tegenwoordig
antwoorden op vrijwel elke vraag over hun leven dat ze willen gaan trouwen of
willen gaan samenwonen en kinderen willen. Het huwelijk zal ook in 21ste eeuw
taai en onoverwinnelijk zijn.

    De vondst van het afgelopen millennium is het huwelijk. Van oorsprong een
economisch contract, vervolgens een gewijde verbintenis, tegenwoordig vooral de
bezegeling van de romantische liefde. In een korte serie belicht Keerpunt de
ideele en materiele kanten. In deel 1 beschrijft de Wageningse socioloog dr.
Kees de Hoog waarom trouwen zo populair is geworden en gebleven.

    * De auteur is gezinssocioloog. Hij is verbonden aan de sectie Huishoud- en
Consumentenstudies van de Wageningse Universiteit.

    Het Provo-huwelijk van Sarah en Rob Stolk, jaren 60: De revolutionairen
predikten met de mond het einde van het huwelijk, maar trouwen deden ze bijna
allemaal. Voor het huwelijk waren de jaren 60 een rimpeling in de geschiedenis.
Foto ANP

    Samenlevingsvormen en relaties ; Maatschappij ; Sociaal Cultureel

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               4 of 79 DOCUMENTS

                                Algemeen Dagblad

                               December 14, 1999

De wereld van het kleine geld ; Filmmaker Frans Bromet richt microscoop op
'Gemeenschap & Goederen'

BYLINE: DOOR ALBERT KOK

SECTION: Media; Pg. 24

LENGTH: 739 words

DATELINE: Hilversum


    Toen Frans Bromet ooit een programmaserie besloot te maken over conflicten
ging hij niet op zoek naar internationale brandhaarden of politiek gekonkel op
grote schaal, maar zocht hij gewone burgers op die met hun buren overhoop lagen
over ogenschijnlijk futiliteiten als de hoogte van de heg in de achtertuin. De
filmmaker legt de wereld liever onder een microscoop dan dat hij de dingen door
een verrekijker bekijkt.

    Het spreekt daarom vanzelf dat Bromet voor zijn nieuwe documentairereeks
over de betekenis van geld niet op bezoek gaat bij grote financiele
instellingen. Gemeenschap & Goederen (vanaf donderdag wekelijks te zien bij de
VPRO op Nederland 3) gaat 21 afleveringen lang telkens over twee mensen die
zowel een financiele als persoonlijke relatie met elkaar hebben. Dat kunnen
tweeverdieners zijn, maar ook studenten die een huis delen of een vader en zoon
die samen op de winkel passen.

    'Het is een onderwerp dat weinig aandacht krijgt en dat is ten onrechte',
meent Bromet. 'De meeste mensen zijn immers dag en nacht bezig met geld dat ze
samen verdienen en uitgeven.'

    De serie over de wereld van het kleine geld draait evenals de Buren-reeks om
de conflicten die op de loer liggen zodra twee mensen van smaak verschillen. In
de eerste aflevering maken we kennis met Ingrid Blans en Tjibbe Knol. Ze zijn
sinds 1984 getrouwd en hebben een besteedbaar inkomen van bij elkaar ruim 9000
gulden per maand. In financieel opzicht hebben ze, zoals Ingrid het uitdrukt,
'de ruimte om aardig voor elkaar te zijn'; de een koopt bijvoorbeeld wel eens
een mooie trui voor de ander.

    Maar Bromet laat het daar niet bij zitten. Op de van hem bekende terloopse
manier begint hij in dat huwelijk te stoken. Ingrid blijkt maandelijks voor
gemiddeld 2000 gulden aan beeldende kunst te kopen. Met als gevolg dat er ergens
op zolder een slordige 200 doeken onder het stof liggen. Vervelend voor Tjibbe,
die het zich nu niet kan veroorloven om zijn bescheiden zeilboot voor een groter
schip in te ruilen. En dat is niet eerlijk, oppert Bromet, te meer daar Tjibbe
meer geld binnen brengt dan zijn vrouw. 'Die kunstwerken komen toch maar tegen
de muur te staan', zegt hij als hij probeert Tjibbe uit te lokken om zich eens
ferm uit te spreken over de maniakale verzamelwoede van Ingrid. 'Wie weet
hoeveel plezier jij zou beleven aan een kajuitboot!'

    Net als bij Buren neemt Bromet de mensen die hij interviewt zoveel mogelijk
apart. 'Als je hen niet uit elkaar trekt', geeft hij als reden, 'loop je het
risico dat ze hun uitspraken op elkaar gaan aanpassen.' Hij legt uit dat
partners in een relatie toch meestal de neiging hebben om de buitenwacht ervan
te overtuigen dat ze als verstandige volwassenen goed met elkaar omgaan. Bromet:
'Zeker op televisie geven mensen hun priveleven niet gemakkelijk prijs. Als je
dan toch wat meer te weten wilt komen, moet je de vragen wel eens wat scherper
stellen dan redelijk is.'

    Een bijkomend probleem van Gemeenschap & Goederen was dat Nederlanders
doorgaans nogal geheimzinnig doen over hun inkomen. 'Veel gegadigden haakten af
toen ze hoorden dat ze moesten vertellen wat ze precies verdienen', zo heeft
Bromet ondervonden. 'Het voorbereidende werk was heel moeilijk.' Omdat oproepen
in dagbladen onvoldoende gegadigden opleverden, moesten de filmmaker en zijn
productieteam op straat argeloze voorbijgangers proberen te strikken.

    Het is bij de documentaires van Bromet lastig vast te stellen in hoeverre
hij zijn huiswerk heeft gedaan. Vaak lijkt het alsof hij op goed geluk prikt,
maar bijna steeds treft hij uiteindelijk doel. 'Op het moment dat ik met de
camera bij die mensen op de stoep sta, ben ik van de problemen die er spelen al
behoorlijk op de hoogte. Nou ja: dat zou ik kunnen zijn. Want de informatie die
mijn medewerkers in voorgesprekken hebben vergaard, probeer ik zo veel mogelijk
te vergeten zodra ik bij die mensen binnen ben. Waarom? Omdat ik een slechte
acteur ben. Ik kan domweg niet spelen dat ik nieuwsgierig ben.'

    Tot slot: Hoe gaan ze in huize Bromet met hun geld om? 'Wij hebben een
gezamenlijke pot waar we naar believen geld instoppen en uithalen', laat hij
weten. 'Eigenlijk doen we maar wat. Eerlijk gezegd denk ik dat ik zelf een heel
saai onderwerp zou zijn voor deze reeks.'

    Frans Bromet: 'Zeker op televisie geven mensen hun priveleven niet
gemakkelijk prijs.' Foto Kippa

    Filmindustrie ; Kunst en Cultuur ; Kunst ; Films

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               5 of 79 DOCUMENTS

                                Algemeen Dagblad

                               December 11, 1999

Cowboy in de luchtvaart

BYLINE: DOOR HANS BOTMAN

SECTION: Binnenland; Pg. 5

LENGTH: 1051 words


    VERVELING is een woord dat Stelios Haji-Ioannou, de eigenaar van de
luchtvaartmaatschappij EasyJet, niet kent. Vijf jaar geleden had de Griek het
wel gezien bij de rederij in Athene, waar hij een divisie leidde. Van de
directeur, niet toevallig zijn vader, kreeg hij 15 miljoen gulden mee. Met de
boodschap dat hij naam moest maken, hoe dan ook.

    Enkele maanden reisde Stelios, zoals hij het liefst genoemd wil worden, door
de Verenigde Staten. Daar raakte hij geobsedeerd door de goedkope
vliegmaatschappijen die als paddestoelen uit de grond schoten. En plotseling
begon het hem te dagen: de Europese markt was klaar voor een prijsvechter in de
lucht. EasyJet was geboren.

    Stelios begon voorzichtig, met een lijndienst van de thuisbasis in Luton bij
Londen naar Schotland. Voor 29 pond, zo'n 95 gulden, voor een enkeltje. Niet te
vergelijken met de prijs, die het machtige British Airways vroeg. Het waren
slechts speldenprikken. Pas een jaar later, toen de dienstregeling zich als een
vlek over Europa uitspreidde, reageerde BA. Topman Bob Ayling wilde de
maatschappij opkopen. Stelios legde het bod hooghartig naast zich neer, bestelde
meer vliegtuigen, Boeings 737. Hij zorgde ook voor meer routes en het gevolg is
bekend: BA begon min of meer in paniek zelf met een goedkope maatschappij, Go.

    Tijdens de feestelijke eerste vlucht van Go zaten Stelios en enkele
medewerkers van EasyJet, die tickets wisten te bemachtigen, in de bekende oranje
outfit op de eerste rijen. Ze kaapten daarmee alle publiciteit weg. 'Een beetje
plagen', zegt Stelios over die actie. 'BA noemt zich 'the world's favourite
airline', dus wij komen dan met 'the web's favourite airline.' Dit jaar hebben
we voor het eerst winst gemaakt, al is het niet veel, zo'n 7 miljoen gulden. Go
draait daarentegen met verlies, 70 miljoen in het eerste jaar. Maar Go wordt
door BA in stand gehouden. Het is oneerlijke concurrentie en daarom zijn we een
rechtszaak begonnen.'

    Als hem onrecht wordt aangedaan, laat Stelios het duidelijk weten. De
maatschappij besloot deze maand de opening van de vernieuwde terminal op Luton
Airport (afzichtig volgens EasyJet) niet bij te wonen. De nieuwe eigenaar van
het vliegveld, Barclays Bank, wil de vliegtuigmaatschappijen gedeeltelijk laten
opdraaien voor de uit de hand gelopen kosten. EasyJet, de belangrijkste klant op
Luton, protesteert luidruchtig daartegen, want uiteindelijk is het de klant die
meer moet betalen. De maatschappij dreigt zelfs een andere thuisbasis te kiezen.

    Ook met Swissair ligt EasyJet in de clinch. Volgens Stelios gebruikte de
Zwitserse maatschappij politieke sluipwegen om hem te verhinderen een lijndienst
op te zetten tussen Geneve en Barcelona. 'We hebben een nieuwe maatschappij
opgericht, EasyJet Tours, waardoor we charters op hetzelfde traject vliegen. De
mensen moeten nu alleen noodgedwongen een retour kopen en een nacht
overblijven.'

    Het liefst zou Stelios niet afwijken van zijn belangrijkste principe: een
doorzichtige prijsvoering met lage tarieven voor een enkeltje. 'In Zwitserland
kregen we door deze zaak enorm veel publiciteit. Het is ook een beetje David
tegen Goliath. Op deze manier de underdog spelen is niet erg, je hebt
concurrenten nodig, tegen wie je moet knokken. Onze doelgroep, mensen die niet
veel geld voor een ticket willen of kunnen betalen, vinden het mooi. De gewone
man moet ook kunnen vliegen. Het was me al snel duidelijk, vliegtuigpassagiers
zijn onder te verdelen in twee groepen: zij die zelf hun ticket betalen, en zij
die op kosten van de baas vliegen. Die eerste groep interesseert me vooral.'

    Openheid is een belangrijk instrument voor Stelios. Elke maandag leidt hij
de vergadering met zijn managers, die alles kunnen zeggen wat ze willen, al zijn
het de merkwaardigste ideeen. Het liefst recruteert hij zijn personeel (behalve
de piloten) niet uit de luchtvaartwereld. Zo nam hij enkele maanden geleden nog
een Nederlander aan voor een belangrijke positie, die afkomstig was uit de
aardappelindustrie.

    Stelios kijkt inmiddels ook verder dan de vliegtuigen. In Amsterdam opent
begin volgend jaar het grootste internetcafe van de wereld (650 terminals) en er
liggen plannen klaar voor Rotterdam. 'Het liefst zou ik dergelijke cafe's
beginnen in elke plaats die we aandoen', zegt Stelios. 'In Londen zijn de
internetcafe's een doorslaand succes. Interessant is uiteraard dat de klanten
on-line tickets bij ons kunnen boeken.'

    Trots meldt hij dat inmiddels de helft van de boekingen, zo'n 50.000 tot
60.000, wekelijks via het internet binnenlopen. De toegestuurde brief kan worden
omgeruild voor een instapkaart.

    Een ander project, dat ook begin volgend jaar van start gaat, is
EasyRentacar. Hiermee wil Stelios de aanval openen op de gevestigde namen als
Hertz en Avis. Ook in Amsterdam komt een kantoor. 'Voor zo'n 30 gulden per dag
bieden we een kleine wagen aan in onze huiskleur, oranje dus. We gaan in de
buurt van Schiphol zitten en mikken daarmee niet alleen op de
vliegtuigpassagiers.'

    De Griek speelt ook met de gedachten een hotelketen op te zetten, misschien
iets te doen in de bankwereld en een warenhuis op te richten op het internet.
'Het komende jaar wordt voor ons belangrijk met veel nieuwe projecten en nieuwe
vliegtuigen. Daarop wil me eerst richten.'

    Het liefst zou EasyJet meer goedkope vluchten vanaf Schiphol naar diverse
Europese bestemmingen willen verzorgen. 'Het is moeilijk om slottijden te
krijgen. Het moet operationeel allemaal mogelijk zijn. Vandaar ook dat de
verbinding tussen Amsterdam en Nice helaas moest worden opgeheven. Er ontstonden
vertragingen en dan kun je beter stoppen. Maar wellicht is dat tijdelijk, met
een grotere vloot hebben we meer mogelijkheden.'

    Intercontinentale vluchten ziet Stelios niet zitten. 'Dat is een moeilijke
business, niet te vergelijken met een Europees netwerk. Ik laat dat graag aan
KLM en British Airways over. Het is interessant om te zien hoe deze twee
maatschappijen op ons reageren. KLMuk komt nu ook met een goedkope variant,
Buzz. Ze gebruiken te dure vliegtuigen (BAe 146) en de naam Buzz is op het
internet al vergeven. Ik weet niet hoor, maar denken ze daar wel na?'

    Stelios, directeur van EasyJet: 'Met een grotere vloot hebben we meer
mogelijkheden.'

    Luchtvaart ; Verkeer en Vervoer

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               6 of 79 DOCUMENTS

                                Algemeen Dagblad

                                December 7, 1999

Schoonveegactie (6)

BYLINE: E. GUTTENBERG, OUD-BEIJERLAND.

SECTION: Trefpunt; Pg. 11

LENGTH: 75 words


    Een rechter acht de privacy van de pistooldrager hoger dan de veiligheid (op
straat) van de gewone burger. Hierbij geeft deze rechter blijk van minachting
voor die veiligheid, ons publiek domein. Dit doet het vertrouwen van het volk in
het rechtssysteem verder afnemen. Dat is toch al aan het afbrokkelen. Indien
deze gedoog-rechter handelt volgens de wet, dan moet men de wet wijzigen. De wet
is voor voor de burgers en niet andersom.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               7 of 79 DOCUMENTS

                                Algemeen Dagblad

                                December 6, 1999

'Als een bloem die openbloeit' ; Belgen dromen weg bij 'sprookjeshuwelijk van de
eeuw'

BYLINE: VAN EEN ONZER VERSLAGGEVERS

SECTION: Show en Zo; Pg. 2

LENGTH: 1060 words

DATELINE: Brussel


    Prinses Mathilde wordt door haar huwelijk met prins Filip in een wellicht
niet al te verre toekomst koningin van alle Belgen; de eerste van eigen bodem,
zelfs. Haar toekomstige koninkrijk beleefde in elk geval zaterdag al een feest
zoals het sinds 1959, het huwelijk van Albert en Paola, niet meer had
meegemaakt.

    Het was een feest vol saluutschoten en straaljagers die met gierende motoren
de Belgische vlag in het luchtruim trokken. Met paarden ook. Muziekkorpsen,
vooral. Maar ook met een niet zo talrijke, maar wel geestdriftig juichende
menigte. Zelfs Filip leek, in zijn gala-uniform van de luchtmacht, iets meer
ontdooid dan bij de verloving begin november.

    De kroonprins nam zijn bruid zowaar enkele keren in een soort liefdevolle
houdgreep, maar bewaarde toch - met de tv-camera's voortdurend op zich gericht -
zijn aangeboren afstandelijkheid. De innige kus ('bisou, bisou') waarom het
publiek vooral in het Frans smeekte toen het bruidspaar op het bordes van het
Stadhuis en later op dat van het paleis in Laken verscheen, bleef daarom uit.

    Acht brave zoenen op elkaars wang, verdeeld over de hele dag, moesten
volstaan. Maar het volk kreeg wat het vroeg toen een lachende Mathilde de
lippenstift van Filips wang veegde. En zelfs de prins, eventjes maar, een lach
niet kon onderdrukken.

    De prins en prinses waren beiden uiterst gespannen toen ze in de gothische
zaal van het stadhuis gelaten aanhoorden hoe de schepen van de burgerlijke
stand, Marceline van Baerlem, hen in drie talen de trouwformules voorlas. Om de
spanning te breken legde Filip zijn arm in de schoot van Mathilde, maar meer als
iemand die bloed geeft. Ook Mathilde keek ernstig.

    De avond daarvoor had ze tegenover een vriendin bekend dat ze 'een zware
druk op haar schouders' voelde. Of was het toch het gewicht van haar door
modehuis Natan ontworpen bruidsjapon van witte zijdecrepe met mantel en onhandig
lange sleep, zoals een mode-expert veronderstelde?

    In elk geval herwon de beroemdste inwoonster van Villers-la-Bonne-Eau al
snel haar eeuwige glimlach toen het enthousiaste publiek langs de 1800 meter
lange route haar toejuichte. 'Is ze niet het mooiste wat Belgie de laatste
maanden heeft voortgebracht?', zei een toeschouwer. 'Het is vandaag de dag van
de echte Belgen', meende een ander. 'Gelukkig zit ze in een grote auto' doelde
iemand op de vijf meter lange sleep en het nauwelijks te torsen bruidsboeket.
Een pronte Limburgse op de Grote Markt formuleerde het nog kleurrijker: 'Zij is
als een bloem die openbloeit.'

    In tegenstelling tot het verlovingsfeest in het paleis te Laken, waar vooral
gewone burgers te gast waren, deelden nu de hoge internationale adel en vele
binnen- en buitenlandse prominenten in het geluk van het prinselijk paar. Zij
genoten van prachtige muziek van vooral Bach en Belgische componisten, een
ongedwongen lunch en twee sfeervolle recepties. Koningin Beatrix en de Belgische
premier Verhofstadt nuttigden hun zeekreeftjes, reebiefstuk en chocoladetaart
onder een geanimeerd gesprek. Volgens Verhofstadt 'vooral over de nieuwe wind
die door Belgie waait.'

    Voor veel toeschouwers was het vorsten-kijken geblazen toen de ene na de
andere hoogheid zich naar de Sint-Michielskathedraal repte. Vooral de Britse
prins Charles mocht rekenen op een warm applaus. De 'president' van Europa,
Romano Prodi, bleek al even onbekend als de presidente van het Europees
Parlement, Nicole Fontaine. Zij viel desondanks op door haar ongewone combinatie
van bontjas met zomerhoedje. Koningin Beatrix en Willem-Alexander arriveerden
maar net op tijd. 'Ze wonen het dichtstbij, maar komen het laatst', kritiseerde
de Vlaamse tv.

    Omdat Belgie op de golven van het Mathilde-effect koningsgezinder is dan
ooit en de autoriteiten al lang blij zijn dat Dutroux en de dioxine even weg
zijn uit de publieke belangstelling, liet het hof in een ongekende bui van
openheid overal camera's toe. De ordemacht van 2000 man had geen kind aan de
70.000 kijklustigen. Gerekend was op 200.000 toeschouwers. Burgemeester De
Donnea weet de onverwachte lage opkomst aan de slechte weersvoorspellingen. In
plaats van natte sneeuw, regen en rukwinden was er zon. Maar ook de integrale
uitzending van de ceremonie op alle tv-zenders hield veel Belgen weg uit
Brussel.

    Indrukwekkend was vooral de door zoveel gekroonde hoofden bijgewoonde mis,
waarin kardinaal Danneels de prins en prinses tamelijk vrijmoedig duidelijk
maakte wat er van hen wordt verwacht: 'Telkens wanneer man en vrouw tot elkaar
komen om zich aan elkaar te binden, is alles voor een ogenblik weer mogelijk, te
beginnen zelfs met de komst van een nieuwe kleine mens', aldus de aartsbisschop,
die verder de hoop uitsprak 'dat kinderen het sieraad worden van hun gezin.'
Opvallend was hoe koning Albert instemmend knikte.

    In zijn homilie legde de aartsbisschop er de nadruk op dat het niet alle
dagen feest kan zijn: 'Er is veel pijn tussen man en vrouw, veel onmacht en
zelfs schuld.' Het jonge paar dankte met een gebed: 'Maak ons beiden tot een
instrument van Uw vrede. Laat ons liefde en verdraagzaamheid brengen waar haat
heerst. Laat ons vergeving brengen waar beledigd werd, eendracht waar tweedracht
is gezaaid.'

    Toen de kardinaal bad voor de zes jaar geleden overleden koning Boudewijn en
de grootmoeder en zus van Mathilde, die twee jaar geleden bij een auto-ongeluk
om het leven kwamen, hadden de met een enorme verenhoed getooide koningin
Fabiola, Mathilde en haar ouders moeite hun tranen te bedwingen. Filip keek
strak voor zich uit.

    De feestdag werd afgesloten met een receptie voor 2500 prominenten in het
paleis in Laken. Toen toeschouwers aan de ingang ex-Navobaas Willy Claes en de
oud-voorzitter van de Waalse socialisten Guy Spitaels ontdekten, steeg een
afkeurend gemompel op. Beiden werden door het Hof van Cassatie wegens corruptie
in het Agusta/Dassault-smeergeldschandaal tot voorwaardelijke celstraffen
veroordeeld. 'Als zij daarbinnen mogen feestvieren, hadden ze ons ook wel mogen
uitnodigen', riep iemand.

    Koningin Beatrix bekijkt met een goedkeurende glimlach de opvallende hoed
van koningin Fabiola.

    Foto's Reuters

    Van een innige kus was geen sprake. Bruid en bruidegom volstonden met acht
brave kussen op elkaars wang, verdeeld over de hele dag.

    Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               8 of 79 DOCUMENTS

                                Algemeen Dagblad

                                December 3, 1999

Post moet sneller

BYLINE: DOOR STEPHAN KOOLE

SECTION: Voorpagina; Pg. 1

LENGTH: 405 words

DATELINE: Den Haag


    Bijna alle brieven moeten binnen een dag na het posten aankomen. Die eis
stelt de Tweede Kamer aan de PTT. Nu ligt, volgens Kamerleden, het percentage
brieven en kaarten dat binnen een dag wordt bezorgd rond 90 procent. Dat moet
naar 95, vindt een Kamermeerderheid van D66, VVD en CDA.

    Volgende week debatteert de Kamer over de verzelfstandiging van de PTT.
Daartegen bestaat geen bezwaar. De PTT mag zelfs haar monopolie op het bezorgen
van brieven tot een gewicht van 100 gram houden. Maar dan eist de Kamer wel
snelle bezorging.

    D66-Kamerlid Bakker constateert de laatste jaren een 'ernstig
kwaliteitsverlies' bij de bezorging van de post aan particulieren. Volgens hem
geeft de PTT voorrang aan het zakelijk verkeer omdat daar meer te verdienen
valt. Bakker: 'Ze moeten de postbezorging echt verbeteren. Als oorzaak noemt de
PTT automatiseringsproblemen, maar die moeten nu wel eens zijn opgelost.'

    D66 zal volgende week een motie indienen waarin het kabinet wordt gevraagd
de eis van snelle postbezorging op te nemen in het reglement voor de PTT. Het
CDA zal dat verzoek zeker steunen, zegt Kamerlid Leers. 'We moeten eisen stellen
aan de PTT en 95 procent van de post op tijd bezorgen lijkt me niet meer dan
redelijk. Het aantal klachten neemt de laatste tijd toe. De kwaliteit moet
substantieel omhoog.'

    Ook VVD-Kamerlid Voute noemt een betere postbezorging 'buitengewoon
belangrijk'. 'Ik zou het liefst 98 procent op tijd bezorgd zien, maar dat is
misschien te veel gevraagd. De PTT wordt geprivatiseerd en dat doen we ook omdat
concurrentie moet leiden tot een beter product. Nu wordt de dienstverlening
steeds slechter en dat kan absoluut niet door de beugel.'

    Het liberale Kamerlid merkt op dat de Kamerleden ook veel problemen hebben
met de PTT omdat de weekendpost niet op zaterdag wordt bezorgd. Voor
parlementariers bestaan speciale oranje postzakken voor de bezorging van stukken
in het weekeinde. Volgens Voute komt die regelmatig te laat aan: 'Het is
dramatisch slecht en dat betekent soms dat je debatten niet goed kunt
voorbereiden.'

    Maar ook gewone burgers klagen steeds meer, zegt de Consumentenbond. 'Het is
een reeel probleem', aldus woordvoerder Van Kouwen. 'De toename van het aantal
klachten is voor ons reden een onderzoek naar de postbezorging te beginnen.'
Wanneer de resulaten daarvan klaar zijn, is nog niet bekend.

    Posterijen ; Infrastructuur ; Telecommunicatie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               9 of 79 DOCUMENTS

                                Algemeen Dagblad

                                December 2, 1999

Activisten melden zich in Seattle

SECTION: Uitgaanskrant; Pg. 29

LENGTH: 285 words


    NA EEN reeks gezapige jaren is het activisme plotseling herrezen, in de
straten van Seattle. De ideologische strijd is hervat, de Wereld
Handelsorganisatie (WTO) is het mikpunt. Wat meer bezieling en discussie dan de
afgelopen jaren boden, is een verademing. Bovendien zijn best vraagtekens te
zetten bij economische verschijnselen als extreme zelfverrijking en opvattingen
over het belang van de markt. Maar de WTO is een verkeerde keuze voor het
aanvatten van zo'n debat. Het ingooien van winkelruiten en brandstichten ter
opluistering komt daarbij helemaal niet van pas.

    De WTO probeert sinds 1995, met vallen en opstaan, de handel te bevorderen
door landen te bewegen belastingen op importen te verminderen en beperkingen op
de omvang van de invoer te schrappen. Verruiming van de handel heeft de wereld
voornamelijk voordeel opgeleverd. Landen gaven elkaar de beschikking over nieuwe
producten en vaardigheden. Handel heeft voor hogere inkomens gezorgd en betere
voeding. De concurrentie wordt erdoor bevordert, wat de kwaliteit van producten
weer ten goede komt en de prijzen verlaagt. Het is een grove vertekening van de
realiteit om de WTO af te schilderen als een samenzwering van grote concerns,
die het hebben gemunt op de gewone man en vrouw, hun inkomen en
arbeidsomstandigheden.

    Het belang van de sessie in Seattle is betrekkelijk. Daar wordt slechts
moeizaam gepoogd een agenda op te stellen voor besprekingen over het slechten
van handelsbarrieres, die de komende drie tot acht jaar worden gehouden.
Opzienbarende, laat staan angstaanjagende, besluiten vallen er niet.

    Demonstraties ; Handel ; Economie ; Bedrijfstakken ; Politiek en Staat ;
Binnenlandse Politieke Onrust

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               10 of 79 DOCUMENTS

                                Algemeen Dagblad

                                December 1, 1999

Schoonveegactie (2)

BYLINE: G. CLEMENS, TERNEUZEN.

SECTION: Trefpunt; Pg. 11

LENGTH: 220 words


    De vraag of volgens de huidige wetgeving de politie al of niet iedereen die
een wijk in- of uitgaat op wapens mag fouilleren, is volgens mij helemaal niet
de kern van de zaak. Elke rechtspraak, elke wetgeving is een afweging van
tegenstrijdige belangen. In het strafrecht gaat het enerzijds om het belang van
de burger dat zijn lijf en goederen beschermd worden tegen misdadigers en tuig
van de richel, en anderszijds om het belang dat er geen onschuldigen worden
gestraft of onnodig lastiggevallen.

    Aangezien geen enkel mensenwerk volmaakt is, kunnen niet altijd allebei die
belangen voor de volle 100 procent worden ontzien; het beste waar men op kan
hopen is een evenwicht waarmee zo veel mogelijk mensen gelukkig zijn.
Tegenwoordig bestaat echter bij veel mensen de overtuiging dat het evenwicht
verstoord is, in die zin dat de gewone burger niet meer veilig is, terwijl de
boef door allerlei wetten en juridische scherpslijperijen de dans ontspringt.

    In die situatie kan, dunkt mij, de Coornhertliga niet volstaan met hameren
op naleving - door de politie - van de bestaande wetgeving; veeleer moet men
zich afvragen of, gezien de maatschappelijke onvrede, de belangen van
samenleving en verdachten niet opnieuw moeten worden afgewogen, en de wetgeving
aangepast als dat nodig blijkt.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               11 of 79 DOCUMENTS

                                Algemeen Dagblad

                               November 25, 1999

Decemberzegels van 'gewone Nederlanders'

SECTION: Voorpagina; Pg. 1

LENGTH: 80 words


    De laatste Decemberzegels van dit millennium zijn ontworpen door 'gewone
Nederlanders'. De jongste ontwerper is vijf jaar oud. Uit duizenden inzendingen
werden de 20 zegels van 55 cent geselecteerd, die in een gezamenlijke oplage van
200 miljoen stuks worden gedrukt. De ontwerpen zijn door professionele
vormgevers omgewerkt tot postzegels. Die kunnen worden gebruikt voor het met
korting versturen van kerstkaarten.

    Posterijen ; Infrastructuur ; Telecommunicatie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               12 of 79 DOCUMENTS

                                Algemeen Dagblad

                               November 19, 1999

De aanraakbare premier

BYLINE: DOOR ANGELA BEKKERS

SECTION: Economie; Pg. 11

LENGTH: 453 words

DATELINE: Rotterdam


    In vergelijking met andere Europese regeringsleiders beweegt Kok zich vrij
en onbeschermd in de residentie. Het CDA werpt vragen op over de minimale
veiligheidsmaatregelen waarmee premier Kok en leden van de regering worden
omringd, nadat milieuactivisten eergisteren het Torentje van Kok hadden
beklommen.

    'Je kunt als gewone burger met geen mogelijkheid in de buurt van de
bondskanselarij, het kantoor van bondskanselier Schroder, komen', zegt G. de
Koning van de Duitse ambassade in Den Haag. 'De bondskanselier heeft altijd
lijfwachten om zich heen. Enkele ministers hebben dat trouwens ook. Het is wel
heel bijzonder hoe gemoedelijk het in Nederland gaat.'

    Een schets van die gemoedelijkheid: Kok gaat in zijn eentje op de fiets naar
een verkiezingsbijeenkomst in Amsterdam. De premier wordt innig aan de borst
gedrukt door een dame in een tehuis voor Surinaamse ouderen. Geen mysterieuze
kleerkasten in driedelig pak, met een oordopje, die er omheen drentelen.

    Iedere Hagenaar kan de premier, vaak geflankeerd door een enkele ambtenaar
of voorlichter, in de buurt van de parlementsgebouwen tegen het lijf lopen.
Alleen in crisissituaties, zoals tijdens de Kosovo-oorlog, krijgen Kok en andere
'gevoelige' ministers zoals De Grave (Defensie) en Van Aartsen (Buitenlandse
Zaken) extra persoonsbeveiliging.

    'In Zweden was de situatie hetzelfde, totdat premier Palme in 1986 werd
doodgeschoten. Daarna zijn de veiligheidsmaatregelen aanzienlijk verscherpt. Nu
gaat de premier nooit ergens heen zonder lijfwachten, ook al zijn het
prive-bezoeken', zegt een woordvoerder van de Zweedse ambassade.

    Landen als Israel, Verenigde Staten en Frankrijk sturen een legertje
bodyguards mee als de premier of staatshoofd ergens op bezoek gaat. Meer dan
eens is gebleken dat dat geen overbodige luxe is.

    Dichter bij huis, in Belgie, is de beveiliging van kabinetsleden strenger
dan in Nederland, zij het discreet. De premier en de ministers van Justitie en
Binnenlandse Zaken worden vergezeld door onopvallende lijfwachten. Oud-premier
Dehaene legde elke dag het stukje tussen zijn ministerie en zijn ambtswoning,
het Park van Brussel, te voet af. Hoewel voor de wandelende Brusselaren niet
zichtbaar, werd hij altijd op afstand gevolgd door veiligheidsagenten.

    In Denemarken echter is de situatie grotendeels te vergelijken met die in
Nederland. 'Deense politici lopen gewoon zonder bescherming op straat', aldus W.
Jensen van de ambassade. 'Ik geloof trouwens niet dat demonstranten de
regeringsgebouwen zouden kunnen beklimmen, zoals dat hier gebeurde. In
Denemarken wordt er uberhaupt niet zo fel gedemonstreerd.'

    Bewaking en beveiliging ; Politiek en Staat ; Openbaar Bestuur ; Politie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               13 of 79 DOCUMENTS

                                Algemeen Dagblad

                               November 18, 1999

Aandelenlease vecht zich terug in de markt

BYLINE: DOOR MARTIN VOORN

SECTION: economie; Pg. 11

LENGTH: 795 words

DATELINE: Rotterdam


    Financiele markten hebben de gewoonte rijke mensen nog rijker te maken. Rijk
zoekt - en vindt meestal - wegen om met geld (veel) meer geld te maken, zo werkt
de markt nu eenmaal. Maar aandelenlease heeft in Nederland ook de 'gewone man'
een beetje rijk gemaakt. Het nieuwe belastingplan lijkt echter een einde te
maken aan de pret. De aftrek valt straks weg. Maar de financiele instellingen
broeden op plannen om de klant binnenboord te houden.

    De veruit grootste aandelenleaseclub van Nederland, Legio Lease, gaf laatst
een opmerkelijk kijkje in de keuken. LL heeft zo'n 250.000 klanten, die de
laatste jaren voor [f]4,5 miljard aandelen hebben geleased en daarop [f]3,5
miljard koerswinst hebben behaald. Met dank aan fiscus, die geld lenen tot nu
toe subsidieert.

    Voor het leasen van aandelen is geen eigen geld nodig. Dat is voor gewone
mensen dus een kans om te profiteren van de hausse op de aandelenmarkten. En dat
hebben ze gedaan. Het ligt des te meer voor de hand dat gewone mensen in de
aandelenlease zijn gestapt, omdat mensen met eigen geld met effectenkrediet
goedkoper kunnen lenen dan de 12,1 procent rente die Legio Lease berekent.

    Die hoge rente vormde geen beletsel, vooral vanwege de fiscale
aftrekbaarheid. Onder het motto 'Draai staatssecretaris Vermeend een poot uit'
werd aandelenlease ongekend populair. Hoewel Legio Lease dat nu bestrijdt, was
de aftrek van de rente in de campagnes het belangrijkste verkoopargument. Maar
Vermeend heeft, daartoe uitgedaagd, teruggeslagen: de (vooruitbetaalde) rente is
slechts tot 2001 aftrekbaar als consumptieve rente en vanaf 2001 helemaal niet
meer. Ai, Tom Poes, verzin een list! Dat heeft Legio Lease nu gedaan. Met het
Legio I.B.* Plan kan de belegger ook rente terugkrijgen, niet van de fiscus,
maar van Legio Lease zelf. Het is zelfs mogelijk na 5 jaar de [f]4000 aan
vooruitbetaalde rente volledig terug te krijgen, mits de AEX-index 10 procent
per jaar stijgt. Dat is denkbaar, want de afgelopen 5 jaar steeg de index met
gemiddeld 23,4 procent. Legio Lease houdt er ook rekening mee dat de rente moet
worden terugbetaald, aldus directeur Erik Nijssen.

    Maar hoe flikt Legio Lease dat dan? Het zijn daar ook geen filantropen. Waar
tot voor kort gewoon 12,1 procent rente werd geincasseerd, zou dat straks wel
eens 0 kunnen zijn, of in elk geval aanzienlijk minder dan 12. Dat gebeurt met
een optieconstructie; als de AEX-index stijgt, profiteert LL daarvan, gebeurt
dat niet dan hoeft ook de rente niet te worden terugbetaald. 'We lopen geen
risico,' zegt algemeen directeur Rik Verdel.

    Legio Lease meldt dat de omzet in 1999, ondanks de beperkingen die Vermeend
aankondigde, slechts iets is gedaald ten opzichte van 1998. Dat betekent dat
Legio Lease het goed heeft gedaan, want de particuliere belegger kocht 30
procent minder aandelen dan in het bijzonder goede jaar 1998.

    De concurrentie reageert terughoudend zoniet ijzig op het Legio Lease plan.
Aegon is Schots zuinig met het geven van informatie. 'De aankoopwaarde van de
leaseproducten bedraagt [f]1,8 miljard,' zegt woordvoerder Steven Gelder. En
daar blijft het bij. Bestuursvoorzitter Kees Storm wilde onlangs ook niet verder
gaan dan dat het belastingplan voor de 21ste eeuw Aegon dwingt tot nadenken en
tot het aanbieden van nieuwe producten.

    GroeiVermogen van Fortis Investments wil helemaal geen cijfers geven over de
producten. 'We hebben er geen enkele behoefte aan dat te melden,' zegt directeur
Jan de Pooter. GroeiVermogen claimt wel nummer 2 op de markt te zijn, dat wil
dus zeggen dat voor meer dan [f]1,8 miljard (Aegon) aandelenleaseproducten zijn
verkocht.

    GroeiVermogen van Fortis wil wel zijn nieuwe product etaleren: de Bas-X
Certificaten. 'Voor het eerst in haar bestaan introduceert GroeiVermogen een
product dat niet is gebaseerd op het leasen van effecten.' 'Het product zou een
antwoord kunnen zijn op het Legio Lease I.B.* Plan,' zegt De Pooter.

    De Bas-X werkt zo: Voor C=56,50 koopt de belegger een certificaat. Hij
belegt in de Dow JonesEUROSTOXX 50-index, die bestaat uit 50 belangrijke
beursgenoteerde ondernemingen in het eurogebied. Het certificaat keert na 6 jaar
in elk geval C=50 uit. Het maximale verlies is dus 13%. De maximale winst is
uiteraard afhankelijk van de prestatie van die 50 aandelen in 6 jaar.

    De Pooter wil toch nog iets zeggen over Legio Lease: 'Ze zijn heel creatief.
En in een opgaande markt is het een leuk verhaal. Het is algemeen bekend dat
Legio Lease een hoge rente berekent. Het rentebestanddeeld is dan wel degelijk
belangrijk, temeer daar Legio Lease het neerwaartse risico niet heeft afgedekt.
In een neergaande markt is de belegger dan dus dubbel de klos.'

    Effectenhandel ; Economie ; Financien ; Financiele Markten

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               14 of 79 DOCUMENTS

                                Algemeen Dagblad

                                November 3, 1999

Digitaal visitekaartje voor koningin

BYLINE: VAN ONZE KUNSTREDACTIE

SECTION: Kunst; Pg. 25

LENGTH: 291 words

DATELINE: Rotterdam


    Visitekaartjes heeft ze waarschijnlijk niet nodig, maar het kaartje dat
koningin Beatrix gisteren in Groningen in ontvangst nam, is wel bijzonder.
Speciaal voor haar ontwierp mediakunstenaar Ad de Bont een digitaal
visitekaartje. Het is een cd-rom in de vorm van een bankpasje.

    Het kaartje is volgens De Bont een 'vierkante mini-cd-rom' die in elke
computer past. De Bont koos als thema voor het koninklijke kaartje de strijd
tegen het water, 'omdat het zo typisch Nederlands is, maar ook omdat die te
vergelijken is met de strijd die de kunstenaar elke keer weer levert om tot een
product te komen'. Die twee kenmerken horen bij de koningin, vindt De Bont. 'Ze
vertegenwoordigt Nederland en draagt bovendien de kunst een warm hart toe.'

    De basis voor de cd-rom vormt het sonnet Zeeslag van de Groningse dichter
Driek van Wissen. 'Als de cd-rom opstart krijg je een wit scherm waarop niets te
zien is. Door de muis te bewegen verschijnen er blokjes videofilmpjes, waartegen
de tekst van twee regels van het sonnet leesbaar worden.' Na een paar seconden
spoelt een vloed de blokjes weg en is er weer een wit scherm te zien. 'Waarna
alles weer opnieuw begint.' Een sonnet bestaat uit 14 regels, dus bestaat dit
visitekaartje uit zeven schermen waarop telkens twee versregels zichtbaar
worden.

    De koningin krijgt 1500 exemplaren van haar visitekaartje. Veel persoonlijke
gegevens staan er niet op; alleen het adres van haar website: www.
koninklijkhuis.nl. Het kaartje zal ook niet in de losse verkoop verkrijgbaar
zijn, maar De Bont sluit niet uit dat hij andere ontwerpen gaat maken die gewone
Nederlanders kunnen kopen en uitdelen.

    Nieuwe media ; Wetenschap en Techniek ; Technische Wetenschappen ;
Instrumenten en Apparaten

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               15 of 79 DOCUMENTS

                                Algemeen Dagblad

                                November 1, 1999

De wereld zit vol wonderen ; De wetenschap moet haar grenzen kennen

BYLINE: DOOR CAREL BRENDEL

SECTION: Keerpunt; Pg. 9

LENGTH: 1640 words


    HOE JE EEN spijker in de muur moet slaan? Ik zou het echt niet weten. Wat
een elektron is? Geen idee. Het kan me niet schelen hoe een auto werkt... als-ie
maar rijdt als ik er benzine in gooi.

    Over dergelijke uitspraken kan de Rotterdamse ingenieur en oud-hoogleraar
Jan Davidse zich nog altijd verbazen. Het valt hem op dat mensen soms zelfs
trots zijn op hun totale onbegrip van techniek en natuurwetenschap. Tot de
algemene ontwikkeling van 'ons soort mensen' hoort kennis van kunst en cultuur,
van geschiedenis en aardrijkskunde, maar niet de werking van een stopcontact.
'Je staat voor gek als je Moskou niet op de landkaart kunt aanwijzen, maar je
kunt rustig overal verkondigen dat je niets weet van elektriciteit.'

    Prof.dr.ir. Jan Davidse werkte rond 1960 in het Natuurkundig Laboratorium
van Philips mee aan de ontwikkeling van de kleurentelevisie. Vervolgens was hij
ruim 30 jaar hoogleraar in de elektronica aan de Technische Universiteit Delft.
Van dichtbij was hij getuige van de triomf der techniek, die het dagelijks leven
van de moderne mens een stuk gemakkelijker heeft gemaakt. Tegelijk moest hij
ervaren dat er een grote afstand is gebleven tussen de 'techneuten' en de rest
van de samenleving.

    Om dat gat te dichten heeft Davidse het boekje Het is vol wonderen om u heen
geschreven, de bundeling van zijn gedachten over techniek, cultuur en religie
(Uitg. Meinema, Zoetermeer; [f]23,50). Bezorgd is Davidse vooral over de kloof
tussen godsdienst en techniek. Het christendom heeft in zijn ogen geen goed
antwoord gevonden op 'het primaat van de ratio', de allesoverheersende rol van
wetenschap en techniek.

    'De theologie liet zich bedwelmen door de macht van het rationele denken en
liet na zich te bezinnen op de religieuze dimensie van het technisch handelen',
schrijft Davidse in zijn voorwoord. 'Als gelovig technicus die tientallen jaren
werkzaam is geweest in een vakgebied dat in korte tijd de wereld ingrijpend
veranderde, kan ik met deze stand van zaken geen vrede hebben. Techniek is
creatieve dienst aan de mensheid en de ontplooiing van creativiteit is een
goddelijke opdracht.'

    Een fraai beginsel, maar zo werd het in de dagelijkse praktijk nooit gezien.
Techniek en religie hebben door de eeuwen heen weinig boodschap aan elkaar
gehad. Ambachtslieden genoten in vroeger tijden geen hoog aanzien. Ze zaten
verscholen in de derde stand, ver achter de krijgers van de adel en de denkers
van de geestelijkheid. Deze monniken waren vooral alpha's, om het huidige jargon
te gebruiken. Davidse: 'De wetenschap is begonnen als een verbale oefening,
waarbij de taal het belangrijkste uitdrukkingsmiddel was. Ze liep aan de leiband
van de theologie, want als je die losliet was je immers een ketter.'

    Vanaf 1500 verschenen echter de beta's op het toneel. Of, zoals Davidse het
omschrijft in zijn boek: 'In het tijdperk van de Renaissance begon de
natuurwetenschap zich los te maken van de door de theologie gedicteerde
grondslagen van de beschouwing der natuur.' De wetenschappelijke methode van het
waarnemen en gevolgtrekken leidde tot ongekende natuurkundige ontdekkingen en
die legden weer de basis voor allerlei succesvolle technische vindingen.

    Met de verklaring voor onbegrepen natuurverschijnselen kwam echter ook het
christelijk geloof op de tocht te staan. Davidse: 'Het gewone volk had daar
eerst nog geen boodschap aan. De Verlichting in de 18de eeuw, met haar gedachte
aan de maakbaarheid van alles, was een zaak van een kleine elite. Maar het
succes van de techniek in de afgelopen eeuwen heeft deze gedachte ook onder
brede groepen verbreid. Mensen zien dat een rationele aanpak werkt.' Anders
omschreven: 'Dit succes heeft een bedwelmende werking die kan leiden tot
verblinding voor wat het verstand te boven gaat.'

    De voormalige vakman uit Delft kent echter de grenzen van de wetenschap. 'De
techniek werkt alleen in een bepaald domein. Met experimenteren en concluderen
krijg je zicht op een stuk van de werkelijkheid. In het spirituele vlak is deze
methode echter niet bruikbaar.'

    In plaats van de grens tussen het wetenschappelijke en het religieuze
terrein af te palen, heeft de kerk volgens Davidse een 'vruchteloos verzet'
gevoerd tegen de ontdekkingen van de natuurwetenschap. 'De kerken hebben zich
eindeloos verweerd tegen de evolutietheorie, die zich natuurlijk nooit laat
bewijzen via een natuurkundig experiment. Ze hielden star vast aan hun
uitgangspunten zonder een serieuze discussie aan te gaan. Met als gevolg dat
grote groepen gelovigen afhaakten. De kerk betrok onhoudbare stellingen, terwijl
de techniek zichtbaar succes had.'

    Vervolgens, toen de leegloop steeds grotere vormen aannam, zo betoogt
Davidse, begonnen sommige kerken aan 'een vlucht naar voren'. 'In de moderne
tijd proberen de theologen voorop te lopen. Alle verhalen uit de bijbel moeten
we niet meer letterlijk nemen, maar metaforisch interpreteren, waarmee de
boodschap wordt ontkracht. De buitenwacht heeft daar trouwens geen boodschap aan
en de gelovigen blijven in verwarring achter.' De vraag is dan wel wat een
serieuze wetenschapper wel of niet letterlijk neemt. Toch niet de stelling dat
de wereld in zeven dagen is geschapen? Davidse: 'Als het gaat om een ver
verleden, schrijft men in de bijbel verhalen die symbolisch zijn bedoeld. Het
scheppingsverhaal is heel lang na de schepping geschreven. Het frame ervan past
bij het wereldbeeld van die tijd. Maar als een auteur schrijft over
gebeurtenissen die slechts enkele jaren daarvoor hebben plaatsgevonden -
genezingswonderen, Jezus die over het water kon lopen - dan bedoelt hij dat ze
waar zijn gebeurd. Ik heb moeite met de uitleg dat je ze ook dan als een
metafoor, een symbolisch verhaal moet lezen. Wat blijft er over als je alles
vrijblijvend gaat interpreteren? Je bereikt alleen dat heel veel mensen in de
war raken. Je kunt toch niet alle wonderen wegrationaliseren.' Deze verwarring
treft vooral de middenmoot, de gevestigde katholieke en protestantse
kerkgenootschappen. 'De fundamentalistische stroming heeft er veel minder last
van. Die richting heeft altijd zijn aanhangers. Zij biedt veiligheid en
geborgenheid: zo is het, en verder moet je je nergens mee bemoeien. Daarnaast
zie je de opkomst van het blijmoedige geloof, waar men ook al geneigd is zich op
te sluiten in eigen kring. Mijn zorg geldt de grote middengroep, die altijd
doordrenkt was met het religieuze gedachtegoed. Deze mensen zijn van essentieel
belang voor het doordringen van de christelijke boodschap. Juist deze groep is
in staat tot de dialoog met de seculiere wereld en kan invloed uitoefenen op de
maatschappelijke ontwikkelingen. Ik ben bang dat deze uitstraling sterk verzwakt
raakt door de enorme verwarring en interne strijd.' Ook onze moderne tijd heeft
zijn wonderen, is een andere stelling van prof. Davidse. 'Mysterieus zijn de
dingen die we niet kunnen inkaderen. Zo zal iemand uit de oudheid onze
tv-toestellen, gsm'etjes en centrale verwarming als regelrechte wonderen
beschouwen. Daar zal hij zich eerder over verbazen dan over het veranderen van
water in wijn, wat wij zo wonderlijk vinden. Wat een wonder is, hangt dus af van
de ontwikkeling van de kennis. Het spirituele en het materiele raken elkaar
voortdurend. Het kan bijvoorbeeld best zo zijn dat aura's ooit tot het domein
van de natuurwetenschap zullen behoren. Het kan ook pure fantasie zijn. Ik heb
daar geen keihard oordeel over. In onze tijd zie je toch ook mensen op
spijkerbedden liggen en door vuur lopen. Ergens is er dus toch die wisselwerking
van geest en materie.'

    Davidse verzet zich dan ook tegen de opvatting dat alles in de wereld
materie is. 'Een Stephen Hawking die beweert er achter te kunnen komen of God
bestaat? Dat vind ik echt onzin. Als ik me verdiep in de oorsprong van het
heelal, dan overheerst bij mij de verwondering. Het is toch wonderlijk hoe de
natuur in elkaar zit en wat je er allemaal mee kunt doen. Echt waar, de wereld
zit vol wonderen.'

    Is de wetenschap zelf voor sommigen niet een geloof geworden?

    'Er heerst inderdaad een soort geloof dat de wetenschap alles kan, maar de
gelovige zal dit niet als religie duiden. Veel mensen verwachten ook van alles
van de wetenschap. Ik vind dat de wetenschap haar plaats en grenzen moet kennen.
Ze heeft de opdracht om bezig te zijn met de schepping, om mee te werken aan
Gods werk.'

    Valt daar ook de televisie onder, die ondanks de optimistische verwachtingen
uit de begintijd is uitgegroeid tot verspreider van een ongekende hoeveelheid
pulp?

    De elektronicaprof ontpopt zich als een selectief kijker. Op het eerste
gezicht ontbreekt 'zijn' uitvinding in huize-Davidse, maar desgevraagd beschikt
hij over twee toestellen: een discreet in het wandmeubel en een ander op de
werkkamer: 'Inderdaad, er is ontzettend veel rotzooi op de tv. Maar ik schaam me
er niet voor dat ik er aan heb meegewerkt. De tv doet ook goeie dingen; heeft
bijvoorbeeld bejaarden doen opleven en in contact met de wereld gebracht. Het
einde van de Vietnam-oorlog is bespoedigd door de tv-beelden die heel de wereld
overgingen. En het aanbod van slechte dingen is niet kwader dan we al hadden
voor de uitvinding van de televisie. Dankzij de boekdrukkunst drukken we bijbels
en prachtige literaire werken, maar ook de grootste rommel. De filmindustrie kan
schitterende films produceren maar ook de meest vunzige porno en geweld. Alles
kan ten goede en ten kwade worden aangewend. Wat niet wegneemt dat een
fundamentele discussie over het gebruik van die technische vindingen hard nodig
is. Te vaak nog loopt deze discussie achter de feiten aan.'

    Prof.dr.ir. Jan Davidse: 'De wetenschap heeft de opdracht om bezig te zijn
met de schepping, om mee te werken aan Gods werk.' Foto Jacqueline de Haas

    Wetenschap en techniek ; Christendom ; Levensbeschouwing ; Religie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               16 of 79 DOCUMENTS

                                Algemeen Dagblad

                                October 25, 1999

'Gewone' Nederlanders op stoel van rechter

BYLINE: VAN EEN ONZER VERSLAGGEVERS

SECTION: Media; Pg. 22

LENGTH: 294 words

DATELINE: Hilversum


    Moet een jongen die zonder enige reden iemand neersteekt voor lange tijd de
gevangenis in of moet hij hulp en begeleiding krijgen? Moet een bejaarde
drugskoerier in verband met zijn leeftijd milder worden gestraft? Vanaf 10
november mogen 'gewone' Nederlanders op de stoel van de rechter plaatsnemen en
zich in het nieuwe televisieprogramma De Jury over de strafmaat uitspreken.

    Nederland kent, anders dan veel andere landen, geen juryrechtspraak. Een
veel gehoorde klacht van Nederlanders is dat niet lang en zwaar genoeg wordt
gestraft, hoewel men vaak niet alle feiten en omstandigheden van een strafzaak
kent. Daaruit kunnen de dilemma's blijken waarmee rechters te maken krijgen als
ze een rechtvaardige straf moeten bepalen.

    In De Jury laat de NCRV elke week vijf Nederlanders zich over de strafmaat
uitspreken.

    Uitgangspunt vormt een echte strafzaak die zich in het recente verleden
heeft afgespeeld. Daarbij is vast komen te staan dat de dader schuldig is. De
jury discussieert over de hoogte en het soort van de straf.

    De feiten en omstandigheden worden de juryleden gefaseerd aangereikt. Met
behulp van een reconstructie van het misdrijf, het requisitor van de officier
van justitie en het pleidooi van de advocaat moeten ze zich een oordeel vormen.
Aan het slot van het programma horen de juryleden en de kijkers wat het vonnis
van de rechter indertijd is geweest.

    De Jury wordt gepresenteerd door juriste Mariska Hulscher.

    Voormalig hoofdofficier van justitie in Maastricht mr Willem Overbosch
treedt telkens als aanklager op. De advocaat van de echte dader voert ook het
televisiepleidooi.

    De NCRV zendt De Jury in zeven afleveringen vanaf 10 november op
woensdagavond op Nederland 1 uit.

    Televisie ; Media ; Omroep

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               17 of 79 DOCUMENTS

                                Algemeen Dagblad

                                October 11, 1999

'Ook het Europa van Prodi is niet schoon' ; Klokkenluider Van Buitenen is te
optimistisch geweest

BYLINE: DOOR ONZE CORRESPONDENT FRANS BOOGAARD

SECTION: Binnenland; Pg. 3

LENGTH: 923 words

DATELINE: Brussel


    Het begon met een personeelsadvertentie in het Algemeen Dagblad. Tien jaar
later is Paul van Buitenen (42) met voorsprong de bekendste Europees ambtenaar.
In maart bracht hij met zijn onthullingen over fraude de Commissie ten val.
Vandaag verschijnt daarover zijn boek Strijd voor Europa.

    Hij had er zo veel van verwacht. De komst van de nieuwe Europese Commissie,
half september, zou meteen ook een nieuwe cultuur inluiden. Een cultuur van
openheid en zuiverheid, waarin voor misbruik, wanbeheer en vriendjespolitiek
geen plaats meer zou zijn. En wellicht weer wel voor hem, als aanbrenger van
veel wat krom was bij de vorige Commissie.

    Minder dan een maand later moet Van Buitenen vaststellen dat hij veel te
optimistisch is geweest. Terwijl om hem heen nog steeds mensen worden benoemd
met een dubieus verleden, kijkt hij vanuit een onooglijk kantoortje aan de
Brusselse Guimardstraat letterlijk en figuurlijk uit op een blinde muur. 'Ook
Commissievoorzitter Prodi maakt niet schoon. Bij de nieuwe directeuren-generaal
zitten nu alweer mensen die eerder in aanmerking zouden komen voor een
tuchtprocedure dan voor zo'n hoge baan. En dat zeg ik niet omdat tegen mij net
een tuchtprocedure is afgesloten. Ik had zo graag gezien dat er echt iets was
veranderd', zucht Van Buitenen.

    Veel gewone burgers verlangen dat, getuige de massale steun die de voormalig
financieel controleur ontvangt uit lidstaten als Nederland, Belgie, Duitsland en
Oostenrijk. Van Buitenen is hun held. Een rapport van 34 pagina's dat hij begin
december naar de Groene fractie in het Europees Parlement stuurde, maakte van de
anonieme B-ambtenaar ('een ambtenaartje', zou secretaris-generaal Trojan later
zeggen) op slag een beroemdheid, een ridder op het witte paard die onvervaard
ten strijde trekt tegen misbruik en onrecht. In plaats van straf heeft hij een
promotie verdiend, vindt een briefschrijver in het Algemeen Dagblad: 'Het is nu
alsof de maffia een pientere politieagent berispt.'

    Van Buitenen: 'Als ik kijk wat wildvreemde mensen over mij zeggen of
schrijven, dan word ik daar wel eens stil van. Juist die reacties van gewone
mensen vind ik ontzettend sympathiek. Maar ik besef dat het gaat om lof die meer
is gestoeld op sentimenten dan op kennis. Dat kan dus heel snel omslaan, zeker
als de tegenpartij een beetje clever te werk gaat.' Grinnikend: 'Wat dat betreft
heb ik ontzettend geluk gehad. De Commissie heeft echt alles gedaan om mij
populair en zichzelf onmogelijk te maken.'

    Daarin lijkt voorlopig weinig verandering te komen. In plaats van de
uitgestoken hand van Van Buitenen aan te nemen, en een desnoods sterk
relativerend voorwoord in diens vandaag verschijnende boek te schrijven, verkoos
Prodi zijn kritische ambtenaar tot letterlijk de laatste uren met e-mailtjes te
bestoken om alsnog teksten afgezwakt te krijgen. 'Een gemiste kans', zegt Van
Buitenen. 'De uitnodiging aan Prodi was oprecht, ik ben er echt van overtuigd
dat hij het vertrouwen van veel mensen had kunnen terugwinnen als hij mijn boek
had willen inleiden. In plaats daarvan zet de Commissie ambtenaren tegen mij op,
door hen juridische ondersteuning aan te bieden als zou blijken dat ik hen in
hun eer en goede naam zou hebben aangetast.'

    Van Buitenen denkt overigens dat dat risico klein is: 'Natuurlijk staat er
hier en daar een opmerking over deze of gene in, dat kan moeilijk anders, maar
ik heb nogal eens met pseudoniemen gewerkt. Alleen wie goed tussen de regels
door leest, komt misschien nog iets nieuws tegen.'

    De gelegenheidsauteur zegt er veeleer op uit te zijn geweest de lezers een
kijkje in de Europese keuken te geven. 'Daarom vertel ik hoe ik zelf Europees
ambtenaar ben geworden, hoe je daarvoor moet lobbyen, en aan welke ongeschreven
regels je je dient te houden. Ik heb dat zelf ook allemaal moeten leren. Zo vond
ik het normaal als Commissie-ambtenaar rekening te houden met besluiten van het
Parlement. Maar je eigen diensthoofd kijkt dan of hij sneeuw ziet branden.'

    Van Buitenen is inmiddels een veelgevraagd spreker op allerlei bijeenkomsten
over Europa. Zeker in de campagnes voor de verkiezingen van 10 en 13 juni werd
hard aan hem getrokken. 'Sommigen zeggen dat de lage opkomst mijn schuld is,
maar dat lijkt me onzin. Ik denk zelfs dat mijn openlijke keuze voor GroenLinks
die partij een extra zetel heeft opgeleverd. Ik vraag me nu af of ik lid moet
blijven; niet uit rancune, maar omdat ik er intussen wel achter ben dat geen
enkele partij de waarheid in pacht heeft, en dat er bij bijna alle partijen wel
goeie mensen zitten.'

    Zeker de Nederlandse Europarlementariers trekken nogal eens partij voor Van
Buitenen. Blokland (SGP/GPV/RPF) zamelde handtekeningen in, Van den Berg (PvdA),
Maij-Weggen (CDA), Van der Laan (D66) en Lagendijk (GroenLinks) steken
regelmatig hun nek voor hem uit. 'Faxjes naar de pers sturen en voor de camera
gaan staan is gemakkelijk, maar er zijn er maar weinig die echt iets voor mij
doen', vindt Van Buitenen. Het steekt hem nogal dat het Parlement hem - 'gewoon
op mijn eigen niveau en in mijn eigen specialiteit, ik vraag niks extra's' -
geen baan aanbiedt. De Nederlandse Europarlementariers krijgen daarvoor in hun
eigen fracties blijkbaar niet genoeg steun. Van Buitenen, lachend, maar met een
ondertoon van cynisme: 'Wellicht zijn te veel Europarlementariers bang dat ik
ook bij hen de boeken eens goed ga nalopen.'

    Klokkenluider Paul van Buitenen (42). Foto Peter-Vincent Schuld

    Internationale organisaties ; Politiek en Staat ; Recht ; Volkenrecht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               18 of 79 DOCUMENTS

                                Algemeen Dagblad

                                October 11, 1999

De verlokking van het Nederengels ; 'I do not want to mow the grass before
somebody else'

BYLINE: DOOR CAREL BRENDEL

SECTION: Keerpunt; Pg. 9

LENGTH: 1316 words


    ANYWHERE, ANYTIME, all over the world. Met deze slagzin probeert de
Amerikaanse meubelketen Seats and Sofas klanten naar haar vestigingen in
Nederland te lokken. Het bedrijf afficheert zichzelf als a giant take-away, en
ook als world brand leader en world stock leader.

    Het is de vraag hoeveel ontvangers van de reclamefolders beseffen dat het
bedrijf geen wereldleider is op het gebied van branden en stokken. Op het
hoofdkwartier in Sliedrecht is dat echter geen punt van overweging. 'De
Amerikaanse uitstraling hoort bij het concept van Seats and Sofas', vertelt
advertising assistent C. van Halem. Zij kan zich niet voorstellen dat grote
groepen consumenten niet begrijpen wat het bedrijf te melden heeft. 'De Engelse
taal is vrij bekend bij de meeste Nederlanders. Misschien niet iedereen begrijpt
onze slagzinnen, maar het merendeel beslist wel. We kunnen ons natuurlijk
Stoelen en Banken noemen, maar dat klinkt voor geen meter.'

    Het Engels is het Latijn van onze dagen, de belangrijkste omgangstaal van de
wereld, hoewel er grote gebieden zijn waar je beter met Frans, Spaans, Russisch
of Chinees uit de voeten komt. Veel reclamemakers gaan daarom uit van de
veronderstelling dat de gemiddelde Nederlandse burger het Engels goed beheerst.
Onderzoekers van de Katholieke Universiteit Nijmegen stelden in 1996 vast dat
deze taal voorkomt in ongeveer een derde van de reclamespots op de Nederlandse
televisie. Engels, zo kregen ze te horen van de reclamebureaus, geeft aan een
product een internationaal tintje. Daarnaast wordt in veel gevallen nagelaten om
een Engelse slogan in het Nederlands te vertalen, omdat dit geld kost en
'iedereen toch wel Engels begrijpt'. Voor bepaalde begrippen zou trouwens een
passend Nederlands woord ontbreken. 'Bovendien denken ze dat Engels goed is voor
het imago van een product', schreven de onderzoekers in het tijdschrift Onze
Taal. 'Het zou worden geassocieerd met een jonge flitsende, internationale
levensstijl.'

    Uit een vervolgonderzoek bleek het met de waardering voor de Engels getinte
reclames mee te vallen. In veel gevallen begrijpen consumenten niet wat de
reclamemaker nu eigenlijk wil zeggen. Slagzinnen worden verhaspeld en vaak zelfs
verkeerd vertaald. Slechts in een derde van de gevallen komt de boodschap
volledig over, aldus de Nijmeegse wetenschappers.

    Dat laatste hoeft niet te verbazen. Nederlanders kloppen zichzelf graag op
de borst vanwege hun veronderstelde talenkennis. Bij nader inzien echter valt
deze kennis zwaar tegen, ook onder hooggeplaatste en goed opgeleide landgenoten.
Over milieuminister Irene Vorrink ging het verhaal, dat zij zich ooit aan een
Franse collega voorstelde als ministre du milieu. Dat veroorzaakte een kleine
schrikreactie aan Franse zijde, aangezien milieu daar synoniem is voor
onderwereld. Oud-Kamervoorzitter Piet Bukman ontmoette op een internationaal
galadiner de vrouw van de vroegere Duitse ambassadeur Von der Gablentz. 'Es
freut mich Ihnen zu mieten', aldus de voormalige minister van landbouw, die het
Duitse woord voor huren verwarde met het Engelse woord voor ontmoeten . 'Kaufen
ist auch gut', reageerde de ambassadeursvrouw snedig. Onze Taal maakte een
aardige bloemlezing van de wartaal die ministers en topambtenaren uitsloegen
tijdens het Nederlandse voorzitterschap van de Europese Unie. Zo verbaasden ze
na een harde werkdag hun Britse partners met de opmerking we have worked hardly
(we hebben nauwelijks gewerkt). Klassiek zijn ook de letterlijke maar
onbegrijpelijke vertalingen van Hollandse zegswijzen: 'I do not want to mow the
grass before somebody else.' Als Engels een tweede taal is die de meeste mensen
niet goed beheersen, dan moet er toch een dieper liggende reden zijn voor de
hardnekkige aanwezigheid ervan in de Nederlandse samenleving. Is het inderdaad,
zoals de reclamemakers aangeven, de drang van bedrijven om hun producten een
jeugdig en internationaal imago aan te meten? Is het een kritiekloos volgen van
veronderstelde trends? Of is de Engelse ziekte vooral een symptoom van
geestelijke luiheid? Immers, het bedenken van creatieve Nederlandse teksten kost
meer inspanning dan het klakkeloos overnemen van Britse of Amerikaanse kreten.
Of, nog een andere mogelijkheid, willen de sprekers van het Nederengels vooral
interessant en belangrijk doen? Zoals de bourgeoisie uit de 19de eeuw onder
elkaar Frans sprak om zich te verheffen boven het gewone volk.

    Wie de personeelsadvertenties in de Nederlandse kranten doorneemt, moet wel
tot die laatste conclusie komen. Een beetje boekhouder heet tegenwoordig
controller. De verkoopleider is omgedoopt tot sales & promotion manager. De
vroegere leerling is via het Franse stagiaire opgeklommen tot een Angelsaksische
trainee. Verder bestaat er een grote vraag naar developers en naar junior &
senior consultants, al dan niet corporate of executive.

    Een aardig voorbeeld van de opmars van het koeterengels is de pagina All
about CRM, waarop PCM Landelijke Dagbladen advertenties groepeert uit de sector
van de automatisering. CRM stond ooit voor het ministerie van cultuur, recreatie
en maatschappelijk werk. Tegenwoordig gaat het om customer relationship
management. 'De afgelopen vijf jaar had iedereen het nog over relatiebeheer',
vertelt Sandra Hepping van PP & Partners, de samenstellers van de pagina. 'Dat
was een goede Nederlandse term, maar de trend is nu om het CRM te noemen. Dat
verkoopt beter. Waarom de bedrijven zoveel Engels in hun advertenties stoppen?
In de automatisering gaat alles in het Engels. Aan de mensen die deze pagina
lezen, hoef ik niet uit te leggen wat er bedoeld wordt. Als alle Engelse termen
in het Nederlands zouden worden omgezet, zou de gewone leek er nog niets van
begrijpen. Die leek weet trouwens ook niet wat relatiebeheer inhoudt.'

    Overigens is het overnemen van buitenlandse woorden een normaal verschijnsel
in elke taal. De Fransen kennen le polder en l'apartheid en voor de Britten is
the blitzkrieg geen vreemd begrip. Redacteur Kees van der Zwan van Onze Taal
schat dat 30 tot 40 procent van het Nederlands uit leenwoorden bestaat,
afkomstig uit het Grieks, Latijn, Frans, Duits, Engels en vele andere talen. Als
Nederlanders tijdens schaatstochten op zijn Fries klunen en thuis Italiaanse
spaghetti eten, waarom zouden ze dan niet mogen werken aan een Amerikaanse
computer?

    Van der Zwan: 'Er zijn tien goede redenen voor het gebruik van Engelse
woorden. Vaak drukken ze iets uit, waarvoor in het Nederlands nog geen goede
term bestaat. Soms kun je iets kort en krachtig zeggen. Een loser is toch wat
anders dan een verliezer. Wij denken dat het Nederlands niet verloren hoeft te
gaan door het overnemen van Engelse woorden. Je kunt je alleen afvragen of de
doelgroepen het nog begrijpen als er te kwistig met Engels wordt gestrooid.'

    Minder te spreken is de verdediger van onze taal over de opmars van het
Engels op universiteiten en in de directiekamers van Nederlandse concerns. 'Als
interne memo's van bedrijven uitsluitend in het Engels worden gesteld, dan is
dat geen vrolijkmakende ontwikkeling. We betreuren het als het Nederlands binnen
ons land een tweederangstaal zou worden.'

    Soms lijkt dat nu al het geval. Bijvoorbeeld als de Nederlandse posterijen
een zegel uitbrengen met het opschrift I&hearts;stamps. Of als de
jongerenorganisatie van het CNV een werkgelegenheidsproject begint onder de naam
Employment Supporter. Tegenover deze weg-met-ons-mentaliteit staan de geslaagde
pogingen om Engelse termen te vernederlandsen. Van der Zwan kent genoeg
voorbeelden.

    'In de jaren 50 waren offside, freekick en penalty algemeen. Deze woorden
zijn steeds meer verdrongen door buitenspel, vrije trap en strafschop. En in de
computerwereld hebben we het over toetsenbord, beeldscherm en tekstverwerker.'

    Illustratie Wiebren van der Veer

    Taalgebruik ; Kunst en Cultuur ; Kunst ; Taal- en Letterkunde ; Taalkunde

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               19 of 79 DOCUMENTS

                                Algemeen Dagblad

                                October 9, 1999

Stilte te huur bij de baron ; Logeren op Landgoed Zelle

BYLINE: DOOR PAUL ELDERING

SECTION: Toerisme; Pg. 3

LENGTH: 1729 words


    Meneer de baron met hoge hoed en jachtgeweer komt niet persoonlijk langs. De
statige barones nodigt de gasten evenmin op de thee. Achter de vergulde poort
liggen geen keurig gerangschikte vakantiehuisjes. En dat willen ze in Zelle dus
ook al niet, wel serene rust in de vrije natuur.

    'JA, SOMS KOMT het zelfs voor dat gasten gillend weglopen, omdat ze niet
meer tegen de stilte kunnen. Of omdat ze bang zijn voor de natuur. Of omdat ze
zichzelf niet goed kunnen vermaken. Dat spijt ons dan zeer, maar ik weiger om
een bingo-landgoed te worden.' Baron Gijs van Dorth tot Medler exploiteert samen
met zijn vrouw Bets en familie het Recreatie-Landgoed Zelle bij het plaatsje
Hengelo midden in de Achterhoek. Gijsbert en Elisabeth zou misschien beter
klinken, want bezoekers hebben nu eenmaal gelijk een adellijk beeld van zo'n
chique, eeuwenoud geslacht. Maar daar beginnen de baron en barones niet aan. En
hun kinderen al helemaal niet. 'We zijn gewone Achterhoekers die keihard moeten
werken om van het toerisme te kunnen leven.'

    Voorlopig hebben ze wel zo'n 350 ha grond in hun bezit, waarop naast het 18e
eeuwse Huize Zelle her en der verspreid 12 verbouwde pachtboerderijtjes (vroeger
veelal daglonerswoningen) en Finse bungalows staan, samen goed voor 80
slaapplaatsen. Gijs van Dorth noemt zich 'een vernieuwende landgoedeigenaar',
die niet vasthoudt aan achterhaalde tradities ('een groot hek erom heen'), maar
actief wil inspelen op de wensen en behoeften van de hedendaagse recreant. 'Die
wil niet alleen dat landgoederen opengesteld worden - wat voor ons ook nog eens
aantrekkelijke belastingvoordelen oplevert - maar bovendien dat hij er zijn geld
kan achterlaten. En daar zeg ik dan echt geen nee op.'

    Vandaar dat op Zelle alles kan. Het huren van de huisjes, maar bijvoorbeeld
ook lakenpakketten, picnickmanden, fietsen, haardhout, boodschappen- en
schoonmaak-service. Op voormalige akkerlanden is tevens een natuurbad en een 9
holes golfbaan aangelegd (18 holes is al gepland, zodra er extra land vrijkomt).
Inmiddels is de familie Van Dorth hier voor 80 procent afhankelijk van het
toerisme geworden. 'Kleinschalig boeren is haast niet meer te doen in Nederland.
We hebben nog wel een gemengd agrarisch bedrijf, maar eigenlijk omdat dat er nu
eenmaal bijhoort. Onze gasten verwachten koeien en maisvelden. Rendabel is het
echter nauwelijks. Wel doen we veel aan landschaps- en wildbeheer', aldus de
baron.

    Ik rij

    achter Arnhem de Achterhoek ('Onverwacht Nederland') in en via Hummelo steek
ik door naar Hengelo. Vandaar pak ik de weg richting Ruurlo. Het
coulissenlandschap (met veel 'doorkijkjes') ligt er popperig bij in het frisse
najaarszonnetje. Dit is dus het land van aardappeleters en van paarden. En niet
te vergeten van Normaal, zoals een affiche trots aankondigt. Ook wel het land
van de Superboeren, zoals de voetballers van De Graafschap in 'hoofdstad'
Doetinchem liefkozend worden genoemd.

    Het beboste terrein van Landgoed Zelle strekt zich naar mijn gevoel oneindig
uit. Er is geen touw aan vast te knopen waar de grenzen zijn, laat staan dat je
het idee krijgt van een overzichtelijk bungalowpark. Alle accommodaties liggen
volkomen vrij midden in de natuur. Geen buren. Hekken zijn nergens te bekennen.
Het is heel stil. Ik kan me vaag voorstellen dat stadsmensen in een dergelijk
isolement soms angstig worden van nachtelijk geritsel of zelfs van hun eigen
woorden. Maar mooi is het wel. Het lijkt me daarom logisch dat de familie Van
Dorth Zelle het motto 'Beleef het Buitenleven' heeft meegegeven.

    'Eerst hadden we de receptie in Huize Zelle, maar dat had zo'n verwarrende
invloed op onze gasten - sommigen namen binnen eerbiedig hun hoofddeksel af -
dat we die maar hebben verplaatst naar de golfclub. Blijkbaar denken mensen dat
de landheer compleet met Labradors, hoge hoed en jachtgeweer van tijd tot tijd
persoonlijk langskomt om een praatje te maken. En dat de statige barones hen
regelmatig op de thee uitnodigt. Het is grappig om tegelijk te constateren dat
velen achter een vergulde poort in de achtertuin keurig gerangschikte
vakantiehuisjes verwachten. Nou, die indrukken gaan dus in Zelle gelukkig niet
op', zeggen Gijs en Bets van Dorth lachend.

    Zo kunnen zij ook smakelijk vertellen over die rare westerlingen, die hen
opgewonden aanklampen met het verhaal dat ze zowaar een 'hert' rond hun
boerderij hebben gezien. 'Het blijkt dan een simpele ree te zijn, die hier veel
voorkomt. Er is wild in overvloed. Kortom, de meeste gasten komen vol nieuwe
ervaringen uit Zelle, maar ze moeten wel van rust en ruimte houden. En van
wandelen en fietsen. Of paardrijden. Dat doe je bij ons namelijk het liefst.'
Het landgoed grenst onder meer direct aan het Pieterpad en aan de Acht Kastelen
route. Maar de echte lange-afstandlopers hebben volgens hen geen oog voor de
prachtige omgeving in Zelle. 'Doorgaans kijken die stug voor zich uit op weg
naar de volgende kilometer. Jammer genoeg verteren die dan ook niets bij ons.'

    Het baronnen-echtpaar typeert hun vakantiehuizen als 'stoer en landelijk',
vooral bestemd voor sportief ingestelde bezoekers. De oude boerderijen zijn
authentiek, maar simpel ingericht en inderdaad minder geschikt voor exclusieve
fijnproevers, hoewel tv, telefoon en open haard niet ontbreken. 'We gaan echter
geen luxe bubbelbaden inbouwen. Zelle is beslist geen beauty-farm en dat willen
we niet worden ook. De accommodaties zijn schoon, maar men moet niet gek
opkijken als er soms eens een bosbewoner op bezoek komt. Je bent tenslotte
buiten', meent Van Dorth.

    Zijn vader is al in de jaren '50 begonnen met het geschikt maken van het
landgoed voor vakantiegangers, nadat de dagloners en pachters geleidelijk
vertrokken wegens gebrek aan werk en een trek naar de dorpen. Hun huizen kwamen
leeg te staan, maar de familie Van Dorth tot Medler wil het hele bezit voor het
nageslacht bewaren. Toeristische verhuur is daarvoor de meest aangewezen manier.
Maar hoe onderscheid je je nou van de enorme concurrentie in de bungalowsector?
Van Dorth: 'We zijn aangesloten bij de vereniging van Gastvrije Landgoederen
LKC, die zich al afzet tegen de massaliteit van de Center Parken en Gran
Dorado's. Daarnaast investeren wij veel om te kunnen voldoen aan de steeds
hogere eisen van de consument, waarbij het allemaal ook nog betaalbaar moet
blijven. In de toekomst zullen we beter moeten samenwerken met gelijkgerichte
bedrijven, zowel in de Achterhoek als elders, om meer bezoekers te trekken. Dat
is noodzakelijk om de kosten de baas te blijven.'

    Van Dorth vindt Zelle geen openluchtmuseum, maar hij is bereid om bepaalde
tradities in ere te houden als de klant daar om vraagt en het functioneel is.
'Voor alles willen we het unieke karakter vasthouden. Verder moet men zich toch
heus zelf bezighouden en dat is hier geen enkel probleem als je graag in de
ongerepte natuur bent', vindt hij. Daar komt nog iets bij, besef ik als ik een
twee uur durende wandeling over het landgoed maak. Je proeft hier ook goed de
historische sfeer.

    Even zie ik in de verte weer een pelgrim in een lange mantel lopen, die
rechtstreeks uit de Middeleeuwen komt. Van de Hertog van Gelre kreeg hij als
dank voor een dienst in 1326 een stuk land te leen, dat Zelle werd genoemd. De
leenheren lieten boerenfamilies op hun landgoed werken. Hoe meer paarden die
hadden, hoe meer status. In al die jaren is dat in feite nauwelijks veranderd.
Het katholieke geloof werd verdrongen door het protestantisme. Napoleon ging, de
Oranjes kwamen. Tot op de dag van vandaag heeft Zelle alle hervormingen en
strubbelingen overleefd en is het landgoed grotendeels in oorspronkelijke staat
gebleven.

    Ook de edelen hielden van status. In 1838 kocht de toenmalige Baron Van
Dorth tot Medler (als erfstuk) Huize Zelle voor een van zijn kinderen. Die zette
er een (zolder)verdieping op, enkel om het naar buiten toe groter te laten
lijken. Nazaat Gijs en aangetrouwde Bets blijven er nuchter onder. Zelf wonen ze
allang op een van de boerderijen. Afgedaald naar het gewone volk? Nee, ze hebben
toch iets ridderlijks. Maar bovenal zijn ze hoffelijk en gastvrij en ze beloven
plechtig om Zelle zo stil te laten.

    Als ik terugloop naar mijn 20e eeuwse auto, verandert voor mijn geestesoog
het landschap. Langzaam vervormen de weilanden en vennetjes in een 27 holes
golfbaan, in de bossen verschijnen steeds meer luxe bungalows met alles d'r op
en d'r aan, en verdraaid als het niet waar is: het natuurbad begint naar chloor
te stinken. En ja hoor, daar materialiseert zich ook nog vaag een hek. Nog iets
verder in de 21e eeuw kijkende is de pelgrim definitief verdwenen. Haast u dus
om nog van de stilte te genieten.

    Landgoed Zelle is het HELE JAAR geopend. De accommodaties (met centrale
verwarming of gevelkachels) zijn geschikt voor 5-8 personen. De najaarsprijzen
van 1999 varieren in de herfst- en kerstvakanties van 675 tot 1530 gulden per
week. Daarbuiten van 450 tot 1070 gulden per week en 330-860 gulden voor een
midweek of lang weekend.

    Een all-in familie-weekend (8 personen) komt buiten de vakanties op 2100
gulden in oktober en 1900 gulden in november en december. Inbegrepen zijn onder
meer: de BOODSCHAPPEN voor ontbijten, lunches en diners (alleen nog ZELF
klaarmaken), opgemaakte bedden, handdoeken en zeep, fietsen en kaarten,
haardhout en een pannenkoekenmaaltijd.

    Een verzorgd midweek-golfarrangement voor beginners (4,6 of 8 personen) is
verkrijgbaar vanaf 1150 gulden, inclusief 3x2 uur golfles, fietshuur en een
diner in een bekend restaurant in Vorden.

    Op Landgoed Zelle zelf is GEEN restaurant gevestigd. Gasten kunnen in de
eigen boerderij of bungalow koken of gaan eten buiten de deur. Het Achterhoeks
Bureau voor Toerisme in Zutphen heeft bijvoorbeeld de folder 'Wild eten in de
Achterhoek' uitgebracht, die loopt van half oktober tot eind december. Daarin
worden 30 specialiteiten-restaurants beschreven met de verschillende WILDMENU'S
en wildwijnen. Deze gratis brochure kan besteld worden via tel. 0900-2692888.

    Meer INFORMATIE over Landgoed Zelle, Vierblokkenweg 1a, 7255 MZ Hengelo
(Gld): telefoon 0575 467346, fax 0575 467355. Een internet-site is in aantocht
(e-mail: agrec@wxs.nl).

    Logies tussen bos en kalveren.Foto's Paul Eldering

    Het echtpaar Van Dorth tot Medler voor Huize Zelle.

    Vakantieaccomodaties ; Recreatie en Vrijetijdsbesteding ; Reizen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               20 of 79 DOCUMENTS

                                Algemeen Dagblad

                                October 9, 1999

Failliet door een tulpenbol

BYLINE: DOOR MARJORIE TJON A FONG

SECTION: In het nieuws; Pg. 3

LENGTH: 577 words


    Ontelbare tulpenbollen gaan weer de grond in. De tulp, die ook in de
Verenigde Staten en Japan snel aan populariteit wint, is een bloem van alle
tijden.

    VRAAG EEN gemiddelde toerist naar symbolen uit Holland. Grote kans dat hij
op de proppen komt met klompen, kaas en tulpen; drie nationale symbolen bij
uitstek. Toch is dat ten dele waar, want als er iets van origine niet Nederlands
is, dan is het de tulp. En het is ook een niet-Nederlandse auteur die zich heeft
verdiept in het wel en wee van deze exotische bloem.

    Net verschenen is het boek 'Tulpengekte' van de Engelse historicus Mike
Dash. Hij heeft onderzocht waarom in de 17de eeuw, op het hoogtepunt van de
Gouden Eeuw, een ware tulpenmanie uitbrak. Een handvol tulpenbollen bracht net
zo veel op als een grachtenpand. 'De tulpenmanie kon alleen in Holland
losbarsten', zegt Dash.

    Door de overzeese handel in onder meer kruiden en specerijen, ging het
Nederland in de 17de eeuw financieel voor de wind. Ook de gewone man profiteerde
van de welvaart en kon wat geld sparen. 'Wie het slim speelde, kon met beleggen
in tulpenbollen een aardige winst maken. Zo werden handige jongens floristen die
de bollen voor een zacht prijsje inkochten om ze voor veel geld te verkopen',
aldus Dash.

    De handel bestond vooral op papier, want niet de echte tulp werd verhandeld,
maar de eigendomsrechten van bollen die in de grond zaten. Daardoor kon ook
buiten de bloeiperiode worden gehandeld.

    Dash: 'Interessant is dat door de tulpenmanie arbeiders hogerop konden
komen. Het gangbare 'eens een arbeider, altijd een arbeider' werd teniet gedaan.
Juist in Holland stond men meer open voor sociale mobiliteit.'

    In tegenstelling tot de tussenhandelaren die slechts 'papieren' tulpen
verhandelden, was de elite gecharmeerd van de bloem zelf. Voor hen was het een
statussymbool waarmee ze zich konden onderscheiden. Vandaag de dag kost een
tulpenbol een kwartje, maar in 1637 kon de prijs oplopen tot 5 tot 10.000 gulden
per stuk, ofwel vier tot acht keer het jaarinkomen van een koopman.

    Dash, die een zwak heeft voor alles wat te maken heeft met massahysteries,
vindt in de tulp een dankbaar object. Hij verbaast zich over de tulpenkoorts
(tussen december 1636 en februari 1637) omdat die zo in tegenspraak is met de
zuinige calvinistische volksaard. 'Het kopen van tulpenbollen had eerder te
maken met hebzucht en pronkzucht', analyseert Dash. De speculatie met
tulpenbollen leidde tot enorme windhandel. Deze hype duurde zo'n drie maanden,
toen stortte de markt in. 'Het probleem was dat de exclusieve tulpenbollen niet
meer te krijgen waren. En de minder dure bollen werden voor veel te hoge prijzen
aangeboden. Op een gegeven moment is het vertrouwen in de markt weg. En als een
begint te verkopen, volgt de rest snel.' Handelaren die te grote risico's hadden
genomen, zagen hun dromen uiteenspatten. Sommigen gingen failliet, onder wie de
schilder Jan van Goyen die na de crisis moest blijven schilderen om zijn
schuldeisers af te kunnen betalen.

    Dash heeft zich twee jaar in dit onderwerp verdiept en weet in een
bloemrijke stijl de hype rond de tulp tot leven te wekken. Zelf geeft hij niet
zoveel om de tulp. 'Ik ben meer geinteresseerd in de mensen en wat hen beweegt.'

    'Tulpengekte' door Mike Dash, f34,90. Uitgeverij Het Spectrum, Utrecht

    Kunst en Cultuur ; Kunst ; Taal- en Letterkunde ; Non fictie ; Economie ;
Bedrijfstakken ; Agrarische Sector ; Landbouw ; Tuinbouw

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               21 of 79 DOCUMENTS

                                Algemeen Dagblad

                                October 7, 1999

Amsterdam heeft de grootste, Groningen de oudste

BYLINE: DOOR TJALLING VAN DIJK

SECTION: Uitgaanskrant; Pg. 29

LENGTH: 524 words


    NATUURLIJK ZOU je iedere bezoeker een spuit in de arm kunnen zetten. Ook in
Groningen. 'Een spuit waaraan je kunt zien of ze drugs hebben gebruikt', zegt
Richard Roessler van Gay Disco The Mac. 'Zo ja, dan komen ze niet binnen. Maar
het is de vraag of je dat erdoor krijgt, juridisch gezien.'

    Een 100%-drugsvrije club blijft een illusie, zegt Roessler. In Amsterdam en
in Groningen. 'Je kunt fouilleren, detectiepoortjes neerzetten, extra bewaking
inschakelen, camera's ophangen - dan slikken ze gewoon van tevoren. Maar omdat
wij kleiner zijn dan een club als de iT in Amsterdam, kunnen wij het toch beter
controleren.'

    De iT, die wegens drugsgebruik en -handel lange tijd werd gesloten, is de
grootste gay-discotheek van Nederland. The Mac in Groningen is de oudste. Dertig
jaar lang komen homo's in alle soorten en maten in The Mac. 'Wij zijn altijd een
voorloper geweest', zegt Roessler. 'Voor de emancipatie van homo's en lesbo's in
noord-Nederland is The Mac enorm belangrijk geweest.'

    Toen eigenaar Jack de Wette in 1969 besloot een slecht lopend
journalistencafe te verbouwen tot homo-cafe, was alles anders. Groningen was
anders, homo's waren anders en de homodiscotheek was nog niet uitgevonden. De
ramen van The Mac waren toen nog geblindeerd.

    'De omgeving was hier lange tijd behoudender dan in de randstad. Op het
platteland zijn ze toch conservatiever en geloviger. Je had ook veel
gereformeerden, vooral in kleine dorpen. De ramen waren hier geblindeerd, want
de mensen wilden niet dat ze bij wijze van spreken meneer pastoor in het
homo-cafe zagen zitten. Terwijl hij de volgende dag gewoon weer in de kerk stond
te preken. Gelukkig gaat dat nu veel beter. De mensen, ook in kleine dorpen,
hebben een bredere kijk op het leven gekregen.'

    Voorheen was The Mac het domein van de gewone man. 'De timmerman die
thuiskwam van zijn werk, zijn baljurk aantrok en naar The Mac ging was toen meer
uitzondering dan regel.' Nu is het publiek wereldser. Trendgevoeliger. 'Ze
dragen de modieuste kleren, vragen om de nieuwste muziek en bestellen de meest
trendy drankjes', zegt Roessler. 'Homo's uit binnen- en buitenland. In Duitsland
zijn ze toch een stuk minder tolerant tegenover gays. Dus komen ze hier. Net als
veel buitenlandse academici die hier aan de universiteit studeren.'

    Het mondaine publiek introduceerde ook de mondaine problemen. 'Tijdens de
opkomst van de house, eind jaren 80, hebben we de grootste klappen gehad', zegt
Roessler. 'Hier werd gedacht: aids, dat krijg je in Amsterdam. Niet hier. Maar
het kwam toch. Dat betekende een verlies aan klanten.'

    Nu floreert The Mac weer als voorheen. Ondanks aids. Ondanks drugs. En
ondanks de nieuwe bisschop Eijk van Groningen, die homoseksualiteit in het
verleden omschreef als een 'neurotische ontwikkelingsstoornis' waarvoor homo's
zich het best bij een psychiater konden laten behandelen.

    Danscafe The Mac viert het 30-jarige bestaan op vrijdag 8 en zaterdag 9-10
met onder meer livemuziek en dj's. Hoge der Aa 3, Groningen.

    Homoseksualiteit ; Horeca ; Economie ; Bedrijfstakken ; Maatschappij ;
Sociaal Cultureel ; Seksualiteit

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               22 of 79 DOCUMENTS

                                Algemeen Dagblad

                                October 7, 1999

Modeshow voor Jan met de pet

SECTION: Uitgaanskrant; Pg. 33

LENGTH: 384 words


    HET MODESPEKTAKEL The Fashion Lounge pretendeert anders te zijn dan
traditionele modeshows. Hoe? Door toegankelijk te zijn voor iedereen. Een
kaartje voor de show, zaterdagavond in de Beurs van Berlage, kost weliswaar 50
gulden. Maar daarvoor krijg je wel een avondvullend programma voorgeschoteld.

    Het doel van organisator X perience is een nieuw, trendsettend
mode-evenement te verzorgen. Als tegenhanger van de modeshows in Parijs. Het
moet een avond worden 'waarbij het publiek nippend aan een Martini of genietend
van een glas champagne wordt geconfronteerd met 'de laatste trends op
modegebied'.

    Hoge eisen dus. Waaraan moet worden voldaan met onder meer een breed scala
aan mode, uiteenlopend van jeansmerken als Levi's en Pepe tot designmerken als
Tommy Hilfiger, Jean Paul Gaultier, Joop! en Bikkembergs.

    Tevens zal de jonge, gelauwerde couturier Stephan Badal zijn nieuwste
collectie 'Khubsoorat' presenteren. Badal maakt kleding voor 'carrierevrouwen
van nu die zich willen onderscheiden, maar toch exclusief en dus prijzig rond
willen lopen'.

    In de manier waarop de mode wordt getoond, is zoveel mogelijk variatie
aangebracht: van ingehouden catwalk-shows tot visuele hoogstandjes en optredens
van streetdancers. De Nederlandse modellenbureaus vaardigen hun topmodellen
alsmede enkele nieuwe gezichten af en ook enkele Nederlandse choreografen
verlenen hun medewerking. De shows worden opgeluisterd met vuurwerk, lichtshows
en optredens van acrobaten.

    In het kader van het Amsterdam Dance Event, dat ook komend weekeinde
plaatsvindt, treedt een aantal dj's op tijdens de modeshows. 'Lounge-dj's' als
Enrico Riva en dj's uit de clubscene, onder wie Eddy de Clercq en KC en The
Funkaholic mixen de muziek live tijdens de modeshows.

    Ook tussen de modeshows door staan dj's paraat achter de draaitafel.

    The Fashion Lounge duurt van 19.00 tot 01.00 uur. Na afloop kan de bezoeker
tijdens de afterparty genieten van dj Tiesto, of zich in het nachtleven van het
Amsterdam Dance Event storten. Voor de echte liefhebber is er vanaf 17.00 uur
ook een Bubble Lounge Fashion Dinner, hiervoor moet wel speciaal worden
gereserveerd.

    Amsterdam Beurs van Berlage, 9-10. Info en reservering Dinner: 020-4233324.
Kaarten: 0900-0191.

    Kleding en mode ; Consumentenzaken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               23 of 79 DOCUMENTS

                                Algemeen Dagblad

                                October 6, 1999

Pasta uit het River Cafe

SECTION: Service, Radio en Televisie; Pg. 28

LENGTH: 321 words


    In een doodnormale Londense woonwijk, nu eens zonder flats of
kantoorkolossen, ligt een stijlvol restaurant aan de Thames: het River Cafe.
Niet in vlotte stadssegmenten als Chelsea of Notting Hill, maar al 'bijna
buiten' in Hammersmith, pal aan de brede rivier waar skiffeurs voorbijklieven.
Het trendy River Cafe vind je midden tussen de doorsnee woningen met wasgoed in
de voortuintjes.

    Trendy, omdat hier sinds jaar en dag relatieve grootheden uit de wereld van
sport, muziek en televisie een hapje eten: Ruud Gullit, Mick Jagger, you name
them. Toen ik er eens lunchte, zat de ravissante Joanna Lumley ('Patsy' uit
Absolutely Fabulous) een tafeltje verderop, tussen het gewone volk. Ik bedoel
maar.

    Maar het River Cafe is vooral zo eigentijds en geliefd omdat eigenaressen
Rose Gray en Ruth Rogers zich geweldig uitsloven met de allerbeste producten een
eenvoudige Italiaans-Californische maaltijd te creeren. Zoals hun pasta met
parmezaanse kaas, citroensap en basilicum. Het is een van de lekkerste
pastacombi's die ik ken en te vinden in het eerste River Cafe Kookboek (met het
blauwe omslag. Deel II, in geel gehuld, is ook de moeite waard).

    250 g spaghetti, vers of gedroogd; sap van 3 a 4 citroenen; rasp van
onbespoten citroen; 150 gram Parmigiano Reggiano, vers geraspt; 150 ml olijfolie
(niet te sterk van smaak); 2 handen vol basilicumblaadjes; zeezout en
versgemalen zwarte peper.

    Kook de spaghetti in ruim, gezouten water. Intussen: klop het citroensap met
de olijfolie, gevolgd door de kaas, tot een dikke, romige saus. Draai er peper
naar smaak over. Snijd of scheur de basilicumblaadjes fijn. Rasp de citroen.

    Laat de beetgare pasta uitlekken, stort terug in de pan, voeg de saus toe en
meng tot elk pastasliertje is bedekt. Pas dan gaan de basilicum en het
citroenrasp erbij. Meng en serveer direct, op hete borden.

    Alma Huisken

    Gastronomie ; Recreatie en Vrijetijdsbesteding

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               24 of 79 DOCUMENTS

                                Algemeen Dagblad

                                October 2, 1999

Koninklijke verliefdheid ; In depot

SECTION: Magazine; Pg. 8

LENGTH: 544 words


    De bezoeker ziet maar een fractie van wat de Nederlandse musea bezitten.

    Zo'n 95 procent blijft verborgen in het depot.

    Wat vinden we waar?

    Deze week:

    Museum Catharijneconvent in Utrecht.

    Vondst: Een getijdenboek, gemaakt rond 1516, met daarin een afbeelding van
koning David die de badende Bathseba bekijkt.

    "Je kunt de begintijd van de boekdrukkunst vergelijken met de opkomst van
computerbedrijfjes nu", zegt Helen Wustefeld, conservator middeleeuwse
handschriften en vroeggedrukte boeken. "Iedereen begint enthousiast te werken
met de nieuwe techniek, sommigen gaan failliet, anderen slagen. Ineens was er
massaproductie mogelijk; daarom zijn er ook zo veel getijdenboeken gemaakt."

    Kunt u vertellen wat een getijdenboek is?

    "Een gebedsboek voor leken, het gewone volk, bestemd voor prive-gebruik. Er
staan gebeden in, een jaarkalender van heiligenfeesten, lessen uit de vier
evangelien. De boekjes waren zeer populair omdat ze van het Latijn in het
Nederlands waren vertaald."

    Wat zien we hier?

    "Dit is een geschilderde gravure van koning David die Bathseba, de vrouw van
zijn legeraanvoerder Uria, bij het baden bespiedt. Hij raakt verliefd op haar.
Hij stuurt Uria naar het front en laat hem daar op een onmogelijke positie
strijden, zodat hij sneuvelt. Na Uria's dood trouwt David met Bathseba. Hij
wordt gestraft met allerlei plagen. Op deze afbeelding is Bathseba naakt; op de
vroegere afbeeldingen heeft ze meestal kleren aan. In de marge zien we Johannes
die schrijft aan het boek Openbaringen: 'En ie sach seven enghelen...' met
daaronder: 'en een ander enghel quam ende stont voirt outair (altaar, red.)...'"

    En dit is een erg mooi exemplaar?

    "Juist, alhoewel het niet helemaal in originele staat is; de boekband stamt
uit de negentiende eeuw en de eerste pagina's ontbreken. Het boek is bijgesneden
omdat sommige pagina's er niet meer recht inzaten. Een titelpagina bestond nog
niet in die tijd, maar wel een colofon. Daardoor weten we wie het heeft gemaakt:
Thielman Kester, een Duitser. Hij maakte het in Parijs speciaal voor de
Nederlandse markt. De miniaturen zijn gemaakt door een onbekend persoon, we
weten alleen dat hij 'de meester van de eenhoornjacht' werd genoemd en
waarschijnlijk een leerling was van een Neder lander."

    Als dit boek zo mooi is, waarom ligt het dan in het depot?

    "Het Catharijneconvent richt zich op Nederlandse religieuze handschriften en
boekdrukkunst. Dit boek is gemaakt door een Duitser in Parijs en valt dus buiten
ons terrein. Maar soms gebruiken we het voor thematentoonstellingen, we lenen
het uit aan andere musea of onderzoekers gebruiken het voor studie."

    Hoe komt het museum hieraan?

    "Het is in de jaren zestig geschonken door een deken, samen met een aantal
andere boeken. En daar moeten wij het van hebben, van mensen die het belangrijk
vinden dat deze boeken niet voor het grote publiek verloren gaan. Wij kunnen
door ons beperkte budget niet meebieden op de internationale markt."

    Is het zo'n kostbaar werk?

    "Ik schat de waarde op u 40.000,-."

    foto's: hollandse hoogte / ruben de heer

    "En ie sach seven enghelen": In de marge zien we Johannes die schrijft aan
het boek Openbaringen.

    Kunst ; Musea en galerieen ; Kunst en Cultuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               25 of 79 DOCUMENTS

                                Algemeen Dagblad

                               September 25, 1999

Tachtig hectare vakwerk ; Quedlinburg ongepolijst monument

BYLINE: DOOR HANS AVONTUUR

SECTION: Toerisme; Pg. 3

LENGTH: 888 words


    Ondanks bladeren door folders, bestuderen van dikke boeken en uitbundig
surfen over het net, komt de rondreizende mens toch nog voor verrassingen te
staan.

    Ik wist wel dat er in Quedlinburg vakwerkhuizen zouden zijn. Natuurlijk. En
dat het Unesco-monument is. Maar de hoeveelheid, de variatie en de ongepolijste
sfeer hebben me in een klap van mijn vakwerk-allergie af geholpen. Het is
prachtig!

    HOE ZEG JE op een nette diplomatieke manier dat je vakwerkhuisjes altijd het
toppunt van burgerlijke truttigheid hebt gevonden? Geen idee. Een verklaring is
er ook niet voor. Vakwerk is nu eenmaal mooi van zichzelf en daarom geliefd bij
miljoenen mensen. De enige reden voor mijn hardnekkige afkeer is misschien dat
zulks vaak gepaard gaat met foute souvenirwinkeltjes, speelse bewegwijzering,
jolige gids en bustochten met onderweg een demonstratie van krultangen en
frituurpannen.

    En dan rijd je Quedlinburg binnen, tot aan de 'Wende' een provinciestadje in
de DDR en nu cultureel werelderfgoed aan de rand van de Harz. Eenmaal
doorgedrongen tot het oude centrum is al mijn verzet gebroken: dit is nu eens
geen vakwerkstadje met Efteling-uitstraling, het is werkelijk prachtig! De
smalle straat met kasseien krult zich een weg naar de Markt. Aan beide kanten
hangen de vakwerkgevels vermoeid tegen elkaar aan. Je hebt het gevoel dat alles
in elkaar dondert als iemand het raam durft open te doen. Broos. Breekbaar.

    Het is de schoonheid die schuilgaat achter kaal cijfermateriaal: 1200
vakwerkhuizen, 800 monumenten, 80 hectare ongeschonden stadsgezicht. Het mag een
klein wonder heten dat al die huizen er nog staan want er is door de eeuwen heel
wat afgeknokt in deze contreien. De afgelopen eeuw nog ontsnapte Quedlinburg
twee keer aan lelijke littekens. Zo werd het tijdens de Tweede Wereldoorlog
gespaard omdat er een ziekenhuis stond en eind jaren tachtig stagneerde een
groot sloopproject in de wijk Neuendorf bij gebrek aan geld.

    Gelukkig, want de goedbedoelde nieuwbouw in 'Quedlinburger stijl' is een
treurige variant op de middeleeuwse huizen. Om hervatting van de sloop te
voorkomen werden leegstaande panden in Neuendorf direct na de Duitse hereniging
gekraakt. Met veel liefde, geduld, privegeld en steun van de Duitse
monumentenzorg wordt de bijna verdwenen stadswijk nu hersteld. Tijdens de
hereniging werd overigens ook de aanval van Westduitse projectontwikkelaars met
succes afgeslagen.

    Het centrum van Quedlinburg, dat 27.000 inwoners telt, is verdeeld in een
aantal van dergelijke wijkjes zoals Munzenberg, Finkenherd en Holle-Polle-Stieg.
Elk met z'n eigen karakter. Zo was de Munzenberg vroeger de buurt van het gewone
volk. En van de dwergen die er volgens de legendes gewoond zouden hebben. In
tegenstelling tot hun kleine collega's in de Harz, die zich vooral in plagen
bekwaamden, waren dit behulpzame dwergen. Opruimen, afwassen, vegen.

    Een groot deel van het oude Quedlinburg is inmiddels opgeknapt, maar er
staan nog altijd 150 huizen op de urgentielijst van de restaurateurs.
Hoogtepunten zijn de met houtsnijwerk versierde gevels van onder meer het huis
'Kunsthoken', 'Klopstock', 'Alter Klopstock' en 'Schlossberg 9', alsmede de
gilde- en patriciershuizen aan de Markt zoals het 'Grunhagenhaus' en Hotel Zum
Bar waar ooit Goethe en Heine sliepen. Ook de eenvoudige vakwerkhuizen aan de
Ritterstrasse, de Schlossberg, de Polle en het Schuhof dwingen de
vakwerk-scepticus tot het herzien van zijn vooroordelen.

    Wandelen door Quedlinburg is het leukst in de vroege ochtend of late avond.
Dat zijn de auto's en dagjesmensen verdwenen en is de middeleeuwse sfeer nog
beter voelbaar. Zeker als de goudkleurige lampen zijn aangestoken. In de straten
weerkaatsen dan de voetstappen op weg naar kasteel, klooster en kerk. Het in
boekjes en folders geroemde uitzicht over Quedlinburg valt een beetje tegen,
maar de buurt aan de voet van de Burgberg is leuk met pleintje, scheefgezakte
huizen en koffie in Cafe am Finkenherd, waar hertog Heinrich, min of meer de
grondlegger van het huidige Duitsland, in 919 te horen kreeg dat hij tot koning
was gekozen. Dat was het startsein voor de roem die de plaats als machts-,
geloofs- en handelscentrum zou gaan spelen.

    Het leukst van ex-Hanzestad Quedlinburg is echter de ongepolijste sfeer. Om
de een of andere reden springt de stad minder in het oog dan het naburige
Wernigerode of Goslar, terwijl het absoluut mooier, boeiender en authentieker
is. Natuurlijk komen er volop bezoekers. Bussen vol zelfs. Maar ondanks wat
souvenirwinkels en toeristenterrasjes aan de Markt en de Finkenherd is het
toerisme in Quedlinburg nooit allesoverheersend.

    Nog altijd zijn er in het oude centrum stille straten te vinden en gevels
met verweerde namen van vroegere bewoners en uitbaters. De tijd en de last van
het leven staan in het gelaat van Quedlinburg gegrift, terwijl vakwerkstadjes
elders in een fris pastelletje zijn geschilderd om zoveel mogelijk bezoekers te
behagen.

    Als ik een dag later de stad uitrijd, hoop ik een ding: dat Quedlinburg
zichzelf blijft en niet zwicht voor de macht van het toeristengeld.

    Afwisselende gevels in een van Quedlinburgs straten.Foto's Ventura

    Het spionnetje ontbreekt.

    Toerisme ; Dorpen en steden ; Infrastructuur ; Ruimtelijke Ordening ;
Recreatie en Vrijetijdsbesteding ; Reizen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               26 of 79 DOCUMENTS

                                Algemeen Dagblad

                               September 25, 1999

Duivelse huiskamer van de gewone man

BYLINE: DOOR BOB VAN 'T KLOOSTER

SECTION: Binnenland; Pg. 7

LENGTH: 743 words

DATELINE: Amsterdam


    Het aantal illegale casino's in Nederland is in twee jaar tijd verdubbeld
tot meer dan 54. Holland Casino spreekt er schande van dat justitie en gemeenten
er niets tegen doen. De gokkers zijn blij dat ze er geen pak hoeven te dragen.

    Elf uur 's avonds, Casino Femina, Rembrandtplein in Amsterdam. Het is
mudje-, mudjevol met toeristen, Chinezen en vooral mannetjes, in allerlei
soorten en maten. Allemaal met koppen waar een levensverhaal in staat gekerfd.
De vrouwelijke croupiers zijn des te mooier met hun witte overhemden, zwarte
rokjes, rode lippen en ongenaakbare blik.

    Kees van Lammeren (56) pulkt een denkbeeldig pluisje van het groene vilt van
de Golden Ten-tafel. Op de plek waar zijn dagelijkse 40 witte fiches van 2,50
gulden lagen. Het ging lekker. Totdat de croupier de zilveren bak van het Golden
Ten-spel begon te poetsen. 'Als ze dat doen, verandert meestal de logica van de
bal', zegt hij. Normaal stopt Kees dan even. Hij gaat aan de bar staan en laat
het balletje 'tot rust komen'. 'Dat vergat ik even, ik zat niet op te letten,
gewoon stom.'

    Volgens W. van Erve van Holland Casino zijn de exploitanten van de illegale
kansspelen vaak meedogenloos en bekommeren zij zich zelden om een eerlijk
spelverloop. Zij opereren ook vaak in de sfeer van drugshandel, prostitutie en
vrouwenhandel. Het financiele nadeel voor de schatkist - Holland Casino draagt
jaarlijks bijna 320 miljoen gulden af - zou ruim 200 miljoen gulden bedragen.

    De illegale casino's kunnen worden aangepakt op grond van de Wet op de
Kansspelen. Ook een gemeente zou met een Algemene Plaatselijke Verordening (APV)
kunnen optreden, maar volgens de Vereniging Nederlandse Gemeenten kan een
burgemeester pas optreden als het casino de openbare orde verstoort. En dat is
bijna nooit het geval. De meeste gemeenten vinden de illegale Casino's meer een
zaak voor justitie. En justitie heeft wel iets beters te doen.

    Kees vindt het 'hypocriet' dat Holland Casino nu pleit voor een harde aanpak
van het zwarte gokcircuit. Dat je in de illegale casino's aan criminaliteit
bloot zou staan, is volgens Kees grote onzin. 'Holland Casino wil alleen nog
meer geld, terwijl ik daar helemaal niet wil gokken.'

    Zijn gokverslaving begon in een legaal casino, vertelt hij. Op zoek naar
meer spanning in zijn leven, denkt hij achteraf. 'De combinatie werk en mijn
vrouw werd een beetje saai.' Dat was tien jaar geleden.

    Nu komt hij daar niet meer. 'Het is daar veel te mooi, he? Al die lichtjes
en dat tapijt en al die mooie mensen, ik voel mij daar niet meer thuis.' Hij
maakt een gebaar met zijn handen alsof hij wil zeggen: zie jij mij daar al
staan? Kees draagt een versleten jasje en heeft een wollen trui vol
feestvierende motten.

    In de huiskamer van Femina is het gezellig, zegt Kees. 'De broodjes en de
drankjes zijn gratis. En als je verlies te gek wordt, dan krijg je een Katje van
het management.' Een Katje is 25 gulden. Genoeg om een bloemetje voor de vrouw
te kopen. Bij wijze van spreken dan, zegt Kees, want zijn vrouw ging bij hem weg
toen hij met hun huis ging gokken. 'Nu speel ik alleen nog met mijn 'kleine
geldje', zoals de schrijver Nescio het noemde.' Hij is arbeidsongeschikt
verklaard en speelt van zijn wao'tje.

    T. de Vos, verslavingsdeskundige van GGZ Nederland, erkent dat de illegale
casino's een zwarte vlek zijn in de aanpak van gokverslaving. 'Wij werken sinds
enkele jaren samen met Holland Casino, dat is al een hele stap.
Verslavingsbeleid voor de illegale casino's is erg arbeidsintensief, daarvoor
hebben we geen geld. Gokverslaving heeft ook geen politieke prioriteit. Wij
concentreren ons op de drank- en drugsverslaafden.'

    Kees is ondanks alles een romanticus gebleven. 'Als het buiten koud is en de
wind je hart uit je lijf waait, dan is in het kleine casino gezellig', zegt hij.
Hij eet een gratis broodje en bestelt nog een gratis thee - Femina heeft geen
horecavergunning en schenkt geen alcohol. In stilte kijkt hij naar het spel.
Zijn hand maakt een vuist in zijn lege broekzak. 'Het duivelse blijft natuurlijk
dat je ook hier al je geld kwijtraakt', zegt hij.

    En vlak voordat hij weggaat: 'Ik zou wel weer eens naar Italie op vakantie
willen. Vroeger kwam ik daar elk jaar. Samen met mijn vrouw. Als leraar had ik
van die ontzettend lange vakanties. Fijn was dat.'

    Om redenen van privacy is de naam Kees van Lammeren gefingeerd.

    Gokken ; Recreatie en Vrijetijdsbesteding

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               27 of 79 DOCUMENTS

                                Algemeen Dagblad

                               September 14, 1999

Kabel moet doorsnee-beller eindelijk concurrentie bieden

BYLINE: DOOR RIEN MEIJER

SECTION: Economie; Pg. 13

LENGTH: 898 words

DATELINE: Rotterdam


    Het was zo simpel: als je een telefoonaansluiting wilde, kwam de PTT langs
met een bakelieten toestel met draaischijf. En klaar was je. Geen keus, wel zo
makkelijk. Inmiddels kent alleen het kleine Nederland al zo'n 200
telecombedrijven en gaat er haast geen week voorbij zonder dat er ergens een
nieuwe miljardendeal wordt aangekondigd. In het tweede en laatste deel van een
serie over de telecommunicatiesector gaat deze krant in op de vraag wat de klant
nu precies met dit alles opschiet.

    Toen de liberalisering van de Nederlandse telecommarkt als een van de eerste
in Europa op gang kwam, was de algemene teneur dat de concurrentie al snel voor
lagere tarieven zou zorgen. Iedereen zou hiervan profiteren.

    Maar twee jaar nadat de eerste uitdagers van KPN Telecom op het toneel
verschenen, is het profijt voor de weduwe in Appelscha - zoals KPN zijn
doorsnee-beller vaak aanduidt - nog niet om over naar huis te schrijven.

    Pas met het aaneenknopen van vier grote tv-kabelnetwerken, zoals gisteren
bekendgemaakt, valt er ook voor die doorsnee-klant straks echt iets te kiezen.
De liberalisering heeft in elk geval een ding duidelijk gemaakt: pas zodra de
markt zijn werk doet en er dus voldoende bedrijven zijn om uit te kiezen, ziet
de klant er iets van terug op zijn telefoonrekening.

    Zie de mobiele telefonie, waar Nederland na Hongkong het grootste aantal
aanbieders kent per vierkante kilometer en de tarieven in korte tijd sterk zijn
gedaald. Zie ook de buitenlandse gesprekken, waar de zogenoemde carrier
select-bedrijven met hun viercijferige codes een telefoontje naar bijvoorbeeld
de Verenigde Staten voor iedereen betaalbaar hebben gemaakt. KPN Telecom, de
gewezen monopolist, restte niets anders dan meegaan in de prijzenslag.

    En zie ten slotte het zakelijke telecomverkeer: grote bedrijven met dito
behoefte aan telefoon- en dataverkeer, liefst gegroepeerd op een bedrijvenpark
in de Randstad, brengen veel geld in het laatje. En juist daar binden jonge
telecombedrijven de strijd aan met het voormalige staatsbedrijf KPN.

    En daar zijn dan ook flinke voordeeltjes te behalen door de aanbiedingen van
de diverse aanbieders met elkaar te vergelijken. De 'gewone man' is voor
bedrijven als Enertel, Telfort, Versatel, Esprit en MCI WorldCom niet
interessant. Het leggen van een kabel kost gemiddeld [f]60 per meter. In
dichtstedelijk gebied als de Randstad loopt dat al snel op tot zo'n [f]200. Dat
valt nauwelijks terug te verdienen bij mensen die een paar tientjes per maand
verbellen. De doorsneebeller heeft na twee jaar liberalisering dus nog
nauwelijks keus en zag, tot grote onvrede van de Consumentenbond, zijn
telefoonrekening als gevolg van duurdere abonnementen alleen maar stijgen. En
van de veiling later dit jaar van licenties voor de zogeheten wireless local
loop, waarmee een woonhuis met behulp van een klein zendapparaatje wordt
verbonden met een zendstation in de buurt, moeten ook geen wonderen worden
verwacht. Weliswaar maakt zo'n draadloze verbinding het dure graafwerk tot aan
de voordeur van de klant overbodig, daar tegenover staan de kosten van tal van
lokale telefooncentrales en de antennes om mensen daarmee in verbinding te
brengen.

    Ondertussen blijken klanten zelf ook niet erg geinteresseerd in
'experimenten' met hun binnenlandse telefoontjes. Met bedrijven als GlobalXS en
Tele2 kunnen bellers via een viercijferige code voor het te bellen nummer in
veel gevallen goedkoper bellen. Een groot succes bij het internationale
telefoonverkeer, maar voor binnenlandse gesprekken maakt, ook na ruim twee jaar,
nog geen 10 procent van de Nederlanders gebruik van deze bedrijven. Alleen in
Noord-Holland viel er tot voor kort echt iets te kiezen, met het tv-kabelnet van
het inmiddels tot UPC omgedoopte A2000 (535.000 abonnees, waarvan slechts een
zeer klein percentage ook via het bedrijf telefoneert). Met het aan elkaar
knopen van vier grote kabelnetten ontstaat dan eindelijk op papier een tweede
landelijk telefoonnet, dat momenteel zo'n 68 procent van de Nederlanderse
huishoudens bereikt.

    Niet alleen in Nederland komen de belangrijkste concurrenten van de
geprivatiseerde staatstelecombedrijven uit de kabelhoek. Zo heeft UPC onlangs
een bod uitgebracht op het kabelnet van Deutsche Telekom en werd AT&T met het
verwerven van kabelmaatschappijen MediaOne en TCI de grootste kabelaar van de
VS. France Telecom verwierf zich in juli voor ruim [f]11 miljard een stevig
belang in het Amerikaanse NTL, dat kort daarop de Britse branchegenoot Cable &
Wireless Communications overnam (kosten: [f]27 miljard). Met deze kabeldochter
van het gelijknamige telecomconcern gaat de Amerikaans-Franse combinatie de
strijd aan met telecomreus British Telecom. Kabelaars waren al de voornaamste
concurrenten van BT. In een beperkte straal rond Londen en enkele grote steden
in het Noorden kunnen Britse bellers nu kiezen voor een andere aanbieder van
lokale telefonie en in de meeste gevallen betreft dat een kabelmaatschappij. Ter
relativering: ook na 15 jaar vrije telecommarkt kan BT bogen op een marktaandeel
van ruim boven de 80 procent.

    Het eerste deel van deze serie verscheen op 7 september.

    Uit een periode waarin de PTT nog alleenheerser was: de eerste automatische
rijkstelefooncentrale in Haarlem.Foto C. de Boer

    Kabelexploitatie ; Telefonie ; Infrastructuur ; Telecommunicatie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               28 of 79 DOCUMENTS

                                Algemeen Dagblad

                               September 9, 1999

Kussen is een vak ; Regisseur Gary Marshall bracht Roberts en Gere weer bij
elkaar

BYLINE: DOOR AB ZAGT

SECTION: Uitgaanskrant-film; Pg. 33

LENGTH: 794 words


    NIET IEDEREEN KAN overtuigend kussen voor de camera. Zelfs gerenommeerde
filmsterren hebben er moeite mee. 'Doris Day was een slechte screenkisser. Haar
omhelzingen met Rock Hudson waren zeer flets, er zat geen enkele passie in,'
meent regisseur Gary Marshall. 'Julia Roberts en Richard Gere daarentegen zijn
er heel goed in. Zij kluiven niet, maar kussen elkaar heel teder en dat is
prettig om naar te kijken. Het kan bij hen niet lang genoeg duren. Vooral
vrouwen vinden dat. Ik heb dat zelf in de bioscoop geconstateerd.'

    Verbazingwekkend is het niet dat Hollywood-veteraan Gary Marshall zo
enthousiast de kustechnieken van Roberts en Gere aanprijst. Hij is de regisseur
die het duo samenbracht in Pretty Woman en dat nog eens herhaalt in Runaway
Bride, zijn nieuwste romantische komedie. Tussen de beide films liggen bijna 10
jaar.

    Dat het zo lang heeft geduurd ligt volgens Marshall zowel aan professionele
als prive-omstandigheden van beide sterren. 'Ze hebben in de tussentijd nogal
wat in hun persoonlijke leven meegemaakt met relaties die in duigen vielen. Een
vervolg op Pretty Woman zag ik niet zitten. Wat moesten we laten zien? Dat ze
trouwden en kinderen kregen? Of een echtscheidingsprocedure begonnen? Dat leek
me niet erg origineel. Bovendien is Richard Gere geen echte comedy-acteur. Hij
is zeer voorzichtig in het accepteren van dit soort rollen.'

    Het was Gere die het initiatief nam voor Runaway Bride, een lichtvoetig
verhaal over een journalist die een vrouw opspoort die de gewoonte heeft haar
aanstaande echtgenoten voor het altaar in de steek te laten. Voor Julia Roberts,
net klaar met het zeer succesvolle Notting Hill, was het haar zoveelste
romantische filmavontuur.

    Waarom werkt de combinatie Gere-Roberts zo goed?

    'Zij zijn heel goed in liefdes-dialogen. Ze kunnen dat eerlijk en
overtuigend laten klinken. Daarom kan ik ze ook van heel dichtbij filmen in dit
soort scenes. Niet iedereen kan dat. Let maar op: hoe verder de camera
verwijderd is van een liefdespaar in een film, hoe slechter de betreffende
sterren in dit soort situaties zijn. Afgezien van deze kwaliteiten kunnen Julia
en Richard ongelooflijk met elkaar dollen, op het kinderachtige af. Die vreugde
zie je terug in de film.'

    Wat kusscenes betreft heeft Gary Marshall een kleine reputatie in Hollywood
opgebouwd. Hij produceerde onder meer Happy Days, waarin vetkuif Harry Winkler
(alias The Fonz) bijna iedereen zoende. Ook in zijn speelfilms zitten altijd
enkele kussen. Zoals in Frankie and Johnny, waarin Al Pacino serveerster
Michelle Pfeiffer achterna zit. 'Ik heb achter die scene violen laten klinken.
Daar kreeg ik van de filmmaatschappij kritiek op. Alsof dat voorrecht alleen aan
rijke filmpersonages voorbehouden is en niet aan de gewone man en vrouw. Ik
probeer het leven in mijn films voor te stellen zoals het zou moeten zijn.
Mooier en romantischer.' Ook in Runaway Bride zitten een paar kusfragmenten. 'De
eerste keer dat Julia en Richard elkaar kussen levert in de Amerikaanse
bioscopen elke keer een spontaan applaus op. Alsof men daar sinds Pretty Woman
10 jaar op heeft zitten wachten. Ik laat de camera bij de opnamen altijd zo lang
mogelijk doordraaien. Ik roep nooit cut in dat soort situaties. De sterren
bepalen zelf wel wanneer ze uitgezoend zijn. Duurt de scene te lang, dan monteer
ik er gewoon iets anders in: een kat die voorbij loopt, de reactie van de
omstanders bij voorbeeld.'

    Gedurende zijn lange carriere heeft Gary Marshall tal van variaties
meegemaakt. Sterren die met elkaar getrouwd zijn of langdurig samenwonen zoals
Goldie Hawn en Kurt Russell die Marshall in de komedie Overboard regisseerde.
'Ik weet niet hoe dat komt, maar zij kusten te intiem en dat werkte niet. Soms
komt het voor dat er tussen een acteur en een actrice op de set een verhouding
ontstaat. Dan is het zaak om die passie maar zo snel mogelijk te benutten en de
liefdesscenes meteen op te nemen. Voor je het weet is de liefde omgeslagen in
ruzie en dan wordt het hard werken voor een regisseur.' Gary Marshall heeft het
ook meegemaakt dat actrices hun lippen voller lieten maken. 'Barbara Hershey had
dat gedaan toen ik met haar en Bette Midler Beaches maakte. Ik vond dat geen
gezicht. Toen zij op de set verscheen, kuste ik haar op de mond en sprong meteen
naar achteren alsof ik een airbag had gezoend. Daarna liet Barbara haar lippen
weer behandelen. Als je goed kijkt naar Beaches zie je dat de dikte van haar
lippen in enkele scenes behoorlijk verschilt. Weet je wie echter lekker kunnen
kussen in films? Sterren die een overbeet-gebit hebben. Dat ziet er voor de
camera heel aantrekkelijk uit.'

    De ideale zoen volgens Benetton in een van haar reclame-uitingen.

    Filmindustrie ; Kunst en Cultuur ; Kunst ; Films

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               29 of 79 DOCUMENTS

                                Algemeen Dagblad

                                August 28, 1999

Tevreden met tussenstand inzamelingsactie voor Turkije

BYLINE: VAN EEN ONZER VERSLAGGEEFSTERS

SECTION: Binnenland; Pg. 3

LENGTH: 291 words

DATELINE: Rotterdam


    De tussenstand op gironummer 797 van de inzamelingsactie voor Turkije blijft
voorlopig op 30 miljoen staan. De Samenwerkende Hulporganisaties (SHO) geven tot
volgende week geen nieuwe stand.

    'Er is veel geld toegezegd, maar we willen het eerst gestort zien voordat we
een nieuw bedrag bekend maken', aldus L. Valstar van SHO.

    De organisatie is tevreden met het resultaat van de eerste avond. Valstar:
'30 Miljoen is een mooi bedrag. Ik vind het een teken van gulheid van de
Nederlandse bevolking. Het is zomer, veel mensen zijn met vakantie. Bij de
Kosovo-actie was de eindstand op de tv-avond 48 miljoen gulden, bij de
inzameling voor de slachtoffers van orkaan Mitch was het ruim 16 miljoen.'

    Volgens J. Wijbrandi, coordinator voor de Mitch-actie namens SHO, brengen '
gewone burgers' het meeste geld in het laatje. 'Op de tv-avond voor Mitch
doneerden bedrijven en instellingen vier miljoen van de in totaal 16 miljoen
gulden. Bij de Turkije-actie van donderdag was dit naar schatting hetzelfde
bedrag.'

    Gemiddeld keken 1,4 miljoen mensen naar de actie 'Help Turkije'. In
Duitsland werd gelijktijdig een tv-campagne gehouden, die 16,5 miljoen mark
(18,5 miljoen gulden) opbracht.

    Een vrouw in Zwolle werd onder het mom van de aardbeving in Turkije door een
oplichtersduo 7000 gulden armer gemaakt. Het stel belde bij de vrouw aan en zei
op zoek te zijn naar gegevens van de Turkse familie Kaya om wie zij zich zorgen
maakte vanwege de aardbeving.

    De Zwolse kende de familie, niet maar liet het duo binnen om het
telefoonboek te raadplegen. Een van de twee hield de vrouw aan de praat, terwijl
de ander het huis doorzocht. Ze gingen er met het geld vandoor.

    Hulpverlening ; Natuurrampen ; Rampen en Ongevallen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               30 of 79 DOCUMENTS

                                Algemeen Dagblad

                                August 25, 1999

'Sfinx' Greenspan kan markten maken en breken

BYLINE: DOOR MARTIN VOORN

SECTION: Economie; Pg. 11

LENGTH: 852 words

DATELINE: New York


    De meeste gewone burgers kennen 'm niet, maar in de financiele wereld zijn
vooral de laatste maanden alle ogen op hem gericht: Alan Greenspan, voorzitter
van de Amerikaanse centrale banken. Hij heeft met zijn uitspraken en
rentebesluiten meer invloed op de economie dan Bill Clinton.

    De grote vraag was gisteren niet meer: doet ie 't wel, of doet ie 't niet?
Want vrijwel alle analisten wisten 't: hij verhoogt de rente met een kwart
procent. De vraag was meer: wat zegt ie, wat zegt ie niet? En: verhoogt ie de
rente later dit jaar nog een keer, of misschien zelfs twee keer?

    Beleggers herinneren zich nog maar al te goed de hete nazomer van 1998, toen
de aandelenkoersen kelderden. Ze sprongen nog net niet van de daken, zoals bij
de crash van 1987. Een Amerikaanse krant plaatste nog niet zo lang geleden een
spotprent van een oud mannetje met een grote hoornen bril dat op het punt staat
van een torenflat te springen. Omstanders proberen hem te weerhouden: 'Wacht
toch even op wat Alan Greenspan gaat zeggen.' 'Maar ik ben Greenspan', zegt het
mannetje.

    Met Greenspan, de Amerikaanse economie en de aandelen is het echter goed
gekomen. Wat heet: hij is, met de Amerikaanse regering, verantwoordelijk voor de
ongekende periode van welvaart in de VS en, in het verlengde daarvan, de hausse
op de aandelenmarkten. De economie groeit al vele, vele jaren hard, zonder
inflatie te veroorzaken en de werkloosheid is uiterst laag. Dat
goldielocks-scenario, die 'nieuwe economie' van goudlokje, daar komt een eind
aan, vrezen analisten. Ook Greenspan heeft gewaarschuwd dat het een keer
afgelopen kan zijn en dat het eigenlijk te mooi is om waar te zijn.

    'Het orakel' wordt hij wel eens genoemd, en 'de sfinx'. Dat heeft te maken
met zijn soms (ogenschijnlijk) raadselachtige uitspraken. Wat hij zegt wordt
mede daarom op een goudschaaltje gewogen. En dat niet alleen, ook wat hij tussen
de regels door bedoeld kan hebben. Die invloed gebruikt hij om de financiele
markten te 'sturen'.

    Als hij de rente wil verhogen komen er meestal eerst signalen, zodat de
markten er niet door overvallen worden. Dat zou immers kunnen leiden tot het
ineenstorten van de aandelenmarkt en dat is slecht voor de economie. De invloed
van de beurs op de reele economie van de VS is groot, omdat veel Amerikanen in
aandelen zitten. Bovendien is de economie afhankelijk van het vertrouwen van
consumenten en dat is beneden peil als de beurs net is gecrasht. Omgekeerd: nu
de beurs zo hoog staat, is het vertrouwen groot en spenderen de Amerikanen dat
het een lieve lust is.

    Af en toe probeert Greenspan de beurs naar beneden te praten. In zijn ogen
zijn de koersen te hoog. In 1996 sprak hij al over 'irrationele uitbundigheid'
op de Amerikaanse aandelenmarkt. Beleggers schrokken zich een hoedje en
verkochten en masse hun aandelen. Maar inmiddels staat de Amerikaanse beurs nog
veel hoger, gedreven door de lage rente en de stijging van de productiviteit van
bedrijven, waaraan geen eind lijkt te komen.

    De toenemende internationale concurrentie in de wereld zorgt dat de meeste
bedrijven hun prijzen niet of nauwelijks kunnen verhogen. Maar door de
productiviteitsstijging hoeft dat ook niet, de winsten stijgen toch wel. Het
gevolg is dat de inflatie laag blijft en daardoor kan de (lange) rente op de
kapitaalmarkt ook laag blijven. De lage rente stimuleert investeringen en de
consumptie, waardoor de groei erin blijft. Dat gunstige economische klimaat
verklaart ook waarom de Amerikaanse aandelen het zo goed doen.

    Maar van tijd tot tijd staat de aandelenmarkt onder druk. Meestal komt dat
door rente-angst en dat is ook nu zo. De financiele markten zijn bang dat de
economie te hard blijft groeien en dat het inflatiespook opdoemt. Daardoor is de
lange rente fors gestegen. Dat maakt aandelen minder aantrekkelijk ten opzichte
van obligaties en is natuurlijk ook minder positief voor de economie.

    Nu was de groei in de VS in het tweede kwartaal juist veel minder hoog dan
in het eerste, 4,3 versus 2,3 procent. De economie lijkt stoom af te blazen.
Maar tegelijkertijd zijn de uurlonen, een belangrijke veroorzaker van inflatie,
wel flink toegenomen, met 3,8 procent op jaarbasis. Volgens economen is dat niet
vreemd, bij zo'n lage werkloosheid en zo'n aanhoudend hoge groei. De
renteverhoging om de groei iets af te remmen en de kans op inflatie te
verminderen, komt daarom niet als een verrassing. Die is al 'ingecalculeerd'
door financiele analisten, ze kon eigenlijk niet uitblijven.

    Economisch gezien was een renteverhoging misschien niet eens nodig. De
economie mindert al vaart en de inflatiecijfers zijn niet bepaald onrustbarend,
de prijsstijging bedraagt 2,1 procent. Maar als Greenspan niks had gedaan met de
rente zou elk cijfer dat wijst op een hoge groei of op inflatie op de financiele
markten tot grote onrust leiden. En die zou dan nog wel even duren, ook al omdat
het millenium eraan komt. En dat zou weer betekenen dat aan het
goldielocks-scenario definitief een eind is gekomen.

    Greenspan

    Bank- en verzekeringswezen ; Rente ; Economie ; Financien ; Bedrijfstakken

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               31 of 79 DOCUMENTS

                                Algemeen Dagblad

                                August 23, 1999

Boer geen baas meer op eigen erf

BYLINE: DOOR CAREL BRENDEL

SECTION: Kunst; Pg. 22

LENGTH: 1633 words


    AAP, NOOT, MIES, wim, zus, jet, teun, vuur, gijs, lam, kees, bok, wei-de,
does, hok, duif, scha-pen. De sfeer van oude leesplankjes en schoolplaten komt
helemaal boven op het erf van boerderij 't Geertje, het domein van Wim en Ada
van Rijn. Hun boerenbedrijf in de polder bij Zoeterwoude, midden in het Groene
Hart van Holland, is er een uit het vergeelde schoolboekje. Rond de stallen en
schuren scharrelen kippen, geiten en varkens rond. De waterkant is in bezit
genomen door kwakende eenden en kwetterende vogels. Achter op de deel staan
laarzen, klompen en oudbakken werktuigen. Overbodig te melden dat de bezoeker
zich kan storten op 'ouderwets lekkere karnemelk, scharrelworstjes, en echte
boerenboter'

    Het is op dit beeld van de gastvrije, vriendelijke, zorgzame, ambachtelijke
en natuurminnende boer, dat de aanvoerders van de Nederlandse landbouw dezer
dagen graag teruggrijpen. De stadsmens, vele jaren op afstand gehouden als een
bemoeizuchtig lastpak, wordt nu van harte omarmd - als naar rust en vrede
zoekende kampeergast, als consument van 'eerlijke' biologische producten, als
naar buitenlucht en ontstressing snakkende zorgclient.

    Het is een andere boer dan de lelijke boer die in voorgaande jaren tot ons
kwam via de tv-journaals en de krantenkolommen. Agrarisch nieuws, zo leek het
wel, stond gelijk aan treurig nieuws. Door geknoei met veevoer gek geworden
koeien, idem dito met dioxine besmette kippen, met gif spuitende tuinders, en
dat alles veroorzaakt door een bedrijfstak die bezwijkt onder de last van
melkplassen, boterbergen, mesthopen en Rabo-hypotheken. Ziedaar het imago van de
moderne agrarische ondernemer. Dieptepunt voor agrarisch Nederland was het
ruimen van de overvolle, door de varkenspest besmette stallen in de Peel,
waarbij biggen en masse in de grijpers verdwenen op weg naar het
destructiebedrijf. Maar voor die tijd was de irritatie bij de buitenwacht al tot
grote hoogte gestegen door types als Wien van den Brink en zijn met trekkers en
gierkarren agerende achterban.

    Negatieve media-aandacht en imago-onderzoek zeggen natuurlijk niet alles. De
beroepsgroep van de journalisten scoort bij enquetes al decennia zeer laag als
het gaat om maatschappelijk aanzien: net achter de glazenwasser en nog net voor
de prostituee. Dat neemt niet weg dat de academies voor journalistiek elk jaar
worden bedolven onder de aanmeldingen, terwijl de andere twee hooggeachte
bedrijfstakken grote moeite hebben om de ramen te bemensen.

    In die zin is ook het imago van de boer relatief. Bij een onderzoek in 1957,
in een tijdperk dat de publiciteit over het boerenbedrijf overwegend positief
was, hadden de meeste stedelingen in Nederland een ongunstig beeld van 'het
boertje'. De bewerker van het platteland werd veelal als dom en achterlijk
beschouwd, uiterlijk herkenbaar aan geur en kleding. Vergeleken daarmee staat de
eigentijdse agrarier er goed op ondanks alle tegenwind van de afgelopen jaren.
De agrarische sector laat zich volgens de milieubeweging weinig gelegen liggen
aan natuur en milieu. Bij een recent onderzoek zei niettemin 75 procent van de
'gewone burgers' dat Nederlandse boeren en tuinders goed omgaan met het milieu.
Dierenbeschermers en activisten roeren zich tegen ligboxen en legbatterijen;
toch zorgen de boeren goed voor het welzijn van hun dieren, aldus 72 procent van
de ondervraagden. En als 84 procent van de ondervraagden de boeren belangrijk
vindt voor een gezonde economie, dan lijkt er op het oog weinig te klagen.

    De jongste cijfers komen uit een peiling van de campagne Ondernemers van
Nature. Deze drie jaar durende en 10 miljoen gulden kostende actie wordt
uitgevoerd door de stichting Hart voor het Land, die namens de georganiseerde
landbouw het agrarische imago moet opvijzelen. Vergeleken met twee voorgaande
halfjaarlijkse onderzoeken is er zelfs sprake van een groeiende sympathie voor
de land- en tuinbouw. Maar niets is ongrijpbaarder en vergankelijker dan
enquete-uitslagen; vandaar dat de sector druk bezig is de bakens te verzetten,
natuurlijk wegens het imago, maar misschien meer nog vanuit het inzicht dat er
echt iets moet veranderen in de bedrijfstak. Die noodzaak is er niet alleen door
de kritiek uit de hoek van de dieren- en milieuvrienden. Ook de economie met
haar quota, regels en productie-overschotten dwingt de boerenstand tot omdenken.

    'Het besef begint bij de boeren door te dringen dat ze geen baas meer op
eigen erf zijn in alle opzichten', zegt Jack Luiten, woordvoerder van Land- en
Tuinbouworganisatie Nederland. 'Het oude idee (de buitenwacht heeft geen donder
met ons te maken) gaat niet meer op. Het wordt tijd om de oren en ogen open te
zetten. Niet alleen produceren en produceren, maar ook aan de burgers laten zien
hoe het platteland er uitziet. Want de boeren zijn volop bezig met
vernieuwingen. Die veranderingen moet je dan ook zichtbaar maken. Immers, als je
geen waardering en respect oogst in de samenleving, zul je het op den duur niet
redden.'

    Luiten wil niet de fictie verspreiden dat opeens alle Nederlandse boeren
zich ontfermen over nestelende weidevogels, biologisch verantwoorde groenten
telen en hun erf laten omwoelen door scharrelende varkens. 'Je hebt de
koplopers, die jaren geleden al tegen de stroom in zijn begonnen met hun
pionierswerk. Je hebt de volgers, die zich laten meetrekken in de slipstream van
de gangmakers. Dan heb je de grote groep die nu heel langzaam in beweging komt.
En natuurlijk nog een groep achterblijvers, die alle signalen negeren. Het doel
is om ze allemaal in beweging te krijgen en te houden. Vergelijk het met een
tanker. Als je het roer omgooit, vaart de boot nog een tijdje rechtuit, maar
uiteindelijk maakt hij toch de bocht die je wilt nemen.'

    Het 'vernieuwend platteland' manifesteert zich inmiddels op talloze
manieren. Bijvoorbeeld in de vorm van Veenweidekaas (een lokaal product van
Zuid-Hollandse boeren), Polderbrood (van natuurvriendelijke akkerbouwers in de
kop van Noord-Holland), Den Haneker (landschapsbeheer in de Alblasserwaard), De
Fruitladder (creatieve cursussen in de Brabantse boomgaard) en Boermarke
(ecologisch ijs van de Twentse boerderij). Maar de omschakeling is niet voor
iedereen weggelegd, waarschuwen juist pioniers als Wim van Rijn: 'Niet alle
boeren kunnen of willen dit, en anderen missen eenvoudig de gunstige ligging.
Als je ergens in de Flevopolders zit, kun je niet verwachten dat er stromen
dagjesmensen langskomen. Dan moet je wat anders verzinnen.'

    Wat dat betreft had Van Rijn het tij mee toen hij 17 jaar geleden de
veehouderij van zijn vader overnam. 't Geertje ligt vlak bij een grote
recreatieplas bij de groeistad Zoetermeer en op fietsafstand van Leiden en Den
Haag. 'Er kwam altijd al volk langs, 's zomers om te roeien en in de winter voor
het schaatsen.' De Van Rijns zijn voor hun omzet afhankelijk van de toeloop van
het publiek. Met name in het voorjaar, als er volop geitjes, biggetjes en
lammetjes rondlopen, is het op 't Geertje de zoete inval. 'Soms wel 750
bezoekers op een dag. Tijd voor jezelf hou je nog maar heel weinig over. En ga
je de uren en de energie optellen die je er insteekt, dan kun je het elders
beter verdienen. Maar daar krijg je niet zo veel arbeidsvreugde en positieve
reacties.' Van Rijn leerde op de ouderlijke boerderij alles over het
koeienmelken en kaasmaken, maar zocht eerst zijn heil in de gezondheidszorg. 'Ik
heb een hbo-opleiding inrichtingswerk gevolgd. In het begin speelde bij mij het
idee om een zorgboerderij op te zetten. Maar uiteindelijk is alles meer in de
richting gegaan van de recreatie en de educatie. We hebben de boel opgeknapt en
zijn geiten gaan houden en scharrelvarkens. Het idee was om alle dieren aan het
publiek te laten zien en de ambachtelijke producten zelf aan de man te brengen.
De mensen kunnen in de stallen kijken en zien hoe we hier werken. Daarom hangen
hier geen bordjes dat er niets mag. Alleen als ze hier met hun eigen spullen
gaan picknicken, zeg ik er wat van. Het is wel de bedoeling dat ze hier kopen of
verteren. Zo proberen we leuk te boeren zonder de haalbaarheid uit het oog te
verliezen.'

    Dat principe geldt ook in Valkendam, een woon- en werkgemeenschap van negen
verstandelijk gehandicapten in Alphen aan den Rijn. Ook Valkendam geldt als een
pioniersbedrijf - het was een van de eerste zorgboerderijen. De aankoop van de
boerderij en de huisvesting van de bewoners, veelal boerenzonen en dus bekend
met het werk, waren mogelijk dankzij voorzieningen als de AWBZ. Maar om de boel
draaiende te houden moet er ook geproduceerd en verkocht worden. Sinds 1986
gebeurt dat biologisch-dynamisch. De melk van de 17 koeien gaat naar de fabriek
Zuiver Zuivel, het scharrelvlees en de groenten uit de moestuin gaan naar een
vaste kring van winkeliers en consumenten.

    Locatiehoofd Wim de Vos denkt dat de overstap naar biologische landbouw voor
een zorgstichting gemakkelijker is dan voor een regulier bedrijf. 'Toch zie je
een groeiende belangstelling van andere boeren. Ze kijken rond, herorienteren
zich op hun oude doelstellingen, kijken over de grenzen heen van hun vertrouwde
bedrijfsvoering. De landbouw is zich gaan openstellen voor de behoeften van de
maatschappij. Boerderijen zetten hun deuren open, bieden ook allerlei vormen van
zorg aan en zoeken weer het contact met de gemeenschap. Ze communiceren met hun
markt, want die bepaalt uiteindelijk wat er op de boerderij gebeurt.'

    Dat wordt beaamd door Wim van Rijn: 'Scharreleieren en biomelk zijn duurder
dan gewone eieren en melk. Als de klant alleen maar het goedkoopste wil eten,
dan houdt hij ook de bio-industrie in stand. Als de mensen hier niet willen
komen, zeg ik wel eens, kun je het Groene Hart net zo goed volbouwen.'

    Landbouw ; Economie ; Bedrijfstakken ; Agrarische Sector

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               32 of 79 DOCUMENTS

                                Algemeen Dagblad

                                August 17, 1999

Oorlogs-taal van bonden ; Geen akkoord mogelijk als werkgevers niet matigen

BYLINE: VAN ONZE REDACTIE ECONOMIE

SECTION: Trefpunt; Pg. 7

LENGTH: 675 words

DATELINE: Amsterdam


    De vakbonden verklaren met ferme taal de werkgevers de oorlog. Het is
afgelopen met het vriendelijke overleg van het poldermodel. 'Als VNO-NCW niets
doet aan sommige cleptocraten die zich in de top van het bedrijfsleven blijven
verrijken, willen we niet meer met de werkgevers praten', zegt FNV-voorzitter
Lodewijk de Waal.

    CNV-collega Doekle Terpstra is het daar 'van harte mee eens'. 'De
vrijblijvendheid is over, als de werkgevers zich niet bescheidener opstellen,
zullen we ons bezinnen op onze positie.'

    Als werkgeversorganisaties niet expliciet aangeven dat ze mee zullen doen
aan een 'verantwoorde loonontwikkeling', zal er geen nieuw akkoord komen in de
Stichting van de Arbeid (STAR). De gematigde loonstijging moet niet alleen
gelden voor Jan met de pet maar ook voor Crijn met de goudmijn. Dat stelde De
Waal gisteren in zijn toelichting op de inzet van de bond in de aankomende
vergadering met de werkgevers in de Stichting van de Arbeid.

    'Wij leggen hiermee geen bom onder het poldermodel. De bommen liggen in de
kantoren van de hoge heren met de topsalarissen', zegt De Waal. De vakcentrale
FNV is de discussie over de topsalarissen beu. Die discussie laaide weer hevig
op toen anderhalve week geleden uit onderzoek bleek dat de hoogste inkomens met
8 procent waren gestegen, exclusief opties. De cao-lonen stegen in die periode
met nog geen 3 procent. Ook vorig jaar zomer waren de vakbonden al boos over de
stijging van de inkomsten aan de top, maar dachten er toen nog met rustig
overleg uit te komen.

    FNV is niet van plan om zelf van de gematigde loonstijging af te stappen
door 'een inhalige bedrijfstop', zoals De Waal de werkgevers typeert. Maar het
wordt voor de vakbonden wel moeilijk om hun leden duidelijk te maken dat een
loonstijging van rond de 3 procent goed is voor de economie en voor de
werkgelegenheid, dus voor henzelf.

    'Door de manier waarop ondernemend Nederland de eigen salarissen vaststelt,
raken onze leden geirriteerd en gefrustreerd', verwacht De Waal. 'En de leden
beoordelen of wat wij voorstellen in hun belang is en of ze ermee akkoord gaan.'

    Hoeveel procent een verantwoorde loonstijging voor de top is, kan de FNV
niet bepalen, maar het gat tussen de toename van de lonen boven en onder in het
bedrijf mag niet te groot zijn, vindt de bond. FNV wil behalve matiging van de
lonen ook helderheid over de salarissen aan de top.

    Werkgeversorganisatie VNO-NCW is nog steeds warm voorstander van een
verantwoorde loonstijging. Maar de woordvoerder vindt het onverstandig van de
FNV om op basis van een onderzoek van De Volkskrant, waar hij zijn vraagtekens
bij zet, het beleid van alle werkgevers aan te vallen. Bovendien is hij van
mening dat de inkomens van mensen die onder een cao vallen ook hoger uitgevallen
zijn door andere zaken dan de cao-verhoging, zoals een dertiende maand, een
winstuitkering, marktwaardetoeslag of een promotie. De FNV wil dat VNO-NCW voor
zijn leden een norm voorzet als het gaat om salarissen, anders is het
gecoordineerde overleg voorbij. In 1997 werd door de vakcentrales en de
werkgeversorganisaties in de STAR de 'Agenda 2002' afgesproken. Daarin is
overeenstemming bereikt over hoe we in Nederland met zaken als loonontwikkeling,
arbeidsvoorwaarden en arbeidsomstandigheden omgaan.

    De partijen zijn het erover eens dat dit akkoord aan vernieuwing toe is en
daarover zou het overleg op aanstaande donderdag beginnen. Als de stijging van
de topsalarissen in het bedrijfsleven zich echter niet aanpast aan dat van de
cao-stijging, doet FNV daar niet meer aan mee.

    Als de werkgevers de vakcentrale wel tegemoet komen, wil de FNV het gesprek
aangaan. De vakcentrale denkt een aantal voorstellen te hebben die moeten leiden
tot verbetering van de kwaliteit van het werk. De vakcentrale zal onder meer
pleiten voor betere mogelijkheden om werk en prive te combineren, door
bijvoorbeeld meer kinderopvang en de vierdaagse werkweek. Dat laatste kan ook
meteen helpen in het fileprobleem.

    Arbeidsomstandigheden ; Economie ; Sociale Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               33 of 79 DOCUMENTS

                                Algemeen Dagblad

                                August 16, 1999

Declaratie provincies aan banden ; Kamer wil duidelijke regels voor bestuurders

BYLINE: VAN ONZE VERSLAGGEVERS

SECTION: Binnenland; Pg. 3

LENGTH: 476 words

DATELINE: Den Haag


    Er moeten duidelijke regels komen voor declaraties van commissarissen van de
koningin en gedeputeerde staten. Provinciale staten moeten ook beter toezicht
houden op de uitgaven van bestuurscolleges. De Tweede Kamer is verbaasd over de
representatiekosten van diverse provincies en wil opheldering van minister Peper
(Binnenlandse Zaken).

    De Kamerfracties van PvdA, CDA, VVD en D66 vinden dat de controle op
naleving van de regels een zaak is van Provinciale Staten. 'Die moeten eisen dat
de boekhouding een stuk inzichtelijker wordt', zegt VVD-Kamerlid Luchtenveld.

    De representatiekosten van de commissarissen van de koningin en de colleges
van Gedeputeerde Staten vertonen grote verschillen, zo bleek uit een onderzoek
van actualiteitenrubriek Nova. De Drentse commissaris van de koningin Ter Beek
(PvdA) spant de kroon. Hij declareerde de afgelopen vier jaar 160.000 gulden.

    Zijn collega en partijgenoot Alders in Groningen declareerde ongeveer 10.000
gulden die hij volgens de richtlijnen zelf had moeten betalen.

    Ter Beek wil voorlopig niet op de conclusies reageren. Hij is tot 23
augustus met vakantie. De provincie Groningen noemt de kritiek op Alders triest.
Hij gaat juist secuur met zijn declaraties om, aldus de provincie.

    Zuinig zijn de commissarissen Houben (Noord-Brabant) en Van Kemenade
(Noord-Holland). Zij declareerden niets. Commissarissen van de koningin krijgen
naast hun salaris van ruim 230.000 gulden een belastingvrij bedrag van 31.400
gulden, waarvan zij onkosten betalen die aan hun ambt verbonden zijn.

    Uit het onderzoek bleek dat ook de colleges van Gedeputeerde Staten
verschillend declareren. Flevoland had als kleinste provincie de afgelopen vier
jaar 1,6 miljoen gulden aan representatiekosten. Noord-Brabant gaf slechts
27.000 gulden uit. Commissaris Jager van Flevoland meent echter dat de
vergelijking met andere provincies niet klopt. In Flevoland worden alle
declaraties bij elkaar geteld, niet alleen die van bestuurders.

    De boeken van de provincie Friesland tonen veel etentjes in dure restaurants
en hotels, maar ook grote sportevenementen, zoals de bekerfinale Ajax-Heerenveen
in 1997. In totaal gaf Friesland 900.000 gulden uit.

    De Kamer is bezorgd over het imago van de provinciale bestuurders bij de
kiezer. PvdA-Kamerlid Duijkers: 'Ik kan me voorstellen dat gewone burgers zich
afvragen: wat gebeurt er met mijn belastinggeld, gaan ze daar feestjes van
vieren? De overheid moet sober omgaan met geld.'

    De SP vindt dat de representatiekosten helemaal moeten worden afgeschaft.
'Het is een grof schandaal', zegt SP-Kamerlid Kant. 'Ik word hier ontzettend
kwaad van. Wie denken ze in godsnaam dat ze zijn.'

    Pagina 7: Commentaar

    Provinciale politiek ; Parlement ; Overheidsfinancien ; Economie ; Nationale
Economie ; Politiek en Staat ; Recht ; Staatsrecht ; Provincies

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               34 of 79 DOCUMENTS

                                Algemeen Dagblad

                                August 11, 1999

PSV koestert strafexpeditie in Moldavie ; Johann Vogel toch in basis tegen
Zimbru

BYLINE: DOOR MARK VAN RIJEN

SECTION: Sport; Pg. 15

LENGTH: 798 words

DATELINE: Chisina1u


    Niets, maar dan ook helemaal niets doet in Moldavie denken aan de
miljoenenshow van de Champions League. De voormalige Sovjet-staat is een
toonbeeld van poverheid.

    Op het sportveld van een school hield PSV gisterochtend een lichte training
bij een temperatuur van ruim 35 graden. De weg van hotel naar veld was vol
kuilen en voerde langs hevig verpauperde wijken. Als gevolg van de afscheiding
van het communistische regime in Moskou zijn veel wapenfabrieken gesloten. Een
Moldavier zonder werk, en dat zijn er veel, moet rondkomen van 300 lei in de
maand, oftewel zo'n 60 gulden.

    Ter vergelijking: Manchester United, de laatste Champions League-winnaar,
betaalde vorig seizoen in totaal 86 miljoen gulden aan salaris uit aan zijn
spelers. Ziedaar het verschil tussen de vedettes van het internationale voetbal
en de gewone man in Oost-Europa. Het goedkoopste kaartje voor de wedstrijd van
vanavond, Zimbru Chisinau tegen PSV, kost 10 lei. Het duurste 30. Het gaat om de
derde voorronde die de UEFA voor zijn elite-parade heeft bedacht. De mensen in
Chisinau doen er alles aan om het de gasten uit Holland naar de zin te maken,
ook al is PSV gekomen om Zimbru zo hard mogelijk pootje te lichten. Zoveel
bezoek uit het rijke Westen krijgt Moldavie niet.

    Zimbru Chisinau mag dan arm zijn, het is ook een club van trots. Al zeven
jaar op rij is de formatie landskampioen. Maar winst op PSV, nee daar geloven ze
niet echt in. Vorige week al was men in de zevende hemel na de winst op Dinamo
Tbilis in de tweede voorronde. Het duel met PSV is een aantrekkelijke bonus en
bij verlies komt de club altijd nog uit in het UEFA Cup-toernooi. Het zijn extra
wedstrijden die extra geld opleveren. De Europese missie is al meer dan
geslaagd. Het is veelzeggend dat trainer Semion Alitman vorige week opstapte.
Hij koos voor promotie en is met onmiddellijke ingang gaan werken bij Metalurgh
Donetsh in de Oekraine. Assistent Skriphile is zijn opvolger.

    Zimbru Chisinau denkt in het klein; de UEFA in het groot. Met 32 teams telt
de C-L komend seizoen meer deelnemers dan ooit. Wint PSV van de Moldavische
kampioen, dan wordt het toegelaten tot het hoofdtoernooi en ontvangt 2,1 miljoen
gulden startgeld. Daar komt een extra bijdrage van 4,2 miljoen bovenop waarmee
de UEFA tal van rechten opkoopt. Elke zege in de poule levert PSV zeven ton op;
een gelijkspel 350.000 gulden. Aan het eind van de rit deelt PSV ook nog eens
mee uit de pot met tv-gelden: goed voor een overschrijving van tussen de 1 en de
2 miljoen.

    PSV is in feite op strafexpeditie in Moldavie. Vier dagen voor de start van
de Nederlandse voetbalcompetitie, terwijl de concurrentie de accu aan het
opladen is, moet het in een uithoek van Europa stevig in de weer om de Europese
ambities veilig te stellen. Het is het lot van een ploeg die vorig seizoen hevig
teleurstelde.

    De PSV-spelers klagen niet, integendeel. Ze koesteren Zimbru. 'Het was een
seizoen van hangen en wurgen. Op mirakuleuze wijze hebben hebben we ons met een
doelpunt in de laatste minuut van de laatste wedstrijd toch nog geplaatst voor
de voorronde van de Champions-League. Dat mogen we nu niet verprutsen', aldus
doelman Ronald Waterreus. Ook de technische leiding is vinnig gestemd. Frank
Arnesen, directeur voetbal van PSV: 'We hebben veel jonge spelers, maar hoe dan
ook moeten we laten zien dat we meer kwaliteit hebben dan vorig seizoen.'

    Gisteravond trainde de PSV-selectie opnieuw, ditmaal in het stadion. Coach
Erik Gerets had zowaar een meevaller: de Zwitserse aankoop Johann Vogel,
controleur op het middenveld, bleek voldoende hersteld van een kuitblessure en
kan vanavond spelen. De Belg is matig te spreken over de aanloop van PSV naar
Zimbru en MVV, zaterdag de eerste tegenstander in de competitie.

    'We hebben een voorbereiding gedraaid die naar PSV-maatstaven niet goed
genoeg is geweest. Zeker ook niet qua resultaat.'

    Ruim een maand is Gerets nu bij PSV aan de slag. Met enige verlangen denkt
hij terug aan de tijd dat hij zelf nog voetballer was in Eindhovense dienst. 'Na
de lunch had ik soms koppijn, zoveel werd er gepraat door jongens als Kieft, Van
Breukelen, Lerby. Deze groep is mij te stilletjes. De opdrachten voeren ze
perfect uit, maar er is niemand die op de training eens een half meterje
afsnijdt.' Meer respons, meer initiatief, meer lef en bravoure ook, daar pleit
hij voor.

    PSV gaat zich vanavond blootgeven in Moldavie en trainer Erik Gerets zegt:
'Er is nog een lange weg af te leggen.'

    Vermoedelijke opstellingen:

    Zimbru: Romanenco; Dodul, Culic, Boret, Telesnenco; Catinsus, Ghilazev,
Oprea, Tropanet; Epureanu, Berco.

    PSV: Waterreus; Ooijer, Addo, Faber, Heintze; Stinga, Vogel, Khokhlov,
Bruggink; Nilis, Van Nistelrooy.

    Scheidsrechter Bikas (Grie)

    Voetbal ; Sport

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               35 of 79 DOCUMENTS

                                Algemeen Dagblad

                                 August 3, 1999

Een vorstin als een kerel ; Krasse queen-mum Elizabeth wordt 99 jaar

BYLINE: DOOR ONZE CORRESPONDENT PIETER KLEIN

SECTION: Binnenland; Pg. 3

LENGTH: 1069 words

DATELINE: Londen


    Driftig wordt gewerkt aan twee biografieen die na haar dood moeten
verschijnen; de BBC heeft al jaren de necrologieen paraat voor de periode van
nationale rouw na het verscheiden van de Britse koningin-moeder, Elizabeth, maar
de krasse vorstin weet van geen wijken. De populaire moeder van de huidige
monarch viert morgen haar 99ste verjaardag, in familiekring, zoals dat heet. Een
familiekiekje, even zwaaien naar het volk buiten Clarence House, haar Londense
optrekje, dat voor een slordige 500.000 pond wordt opgeknapt, en de ereschoten
bij de Tower of London.

    Talloze verzoeken voor interviews daalden op haar bureau neer, maar ze
werden allen afgewezen. De queen-mum heeft een hekel aan publiciteit. Ze heeft
bovendien wel wat anders aan haar hoofd. De lange termijn-investeringen in haar
paardenstallen bijvoorbeeld, waarover ze met haar gedienden spreekt als ware ze
onsterfelijk.

    Twee heupoperaties heeft ze achter de rug, een neusoperatie, en het zicht
wordt steeds slechter. Dat maskeert ze door anderen de post te laten voorlezen.
'Zo'n slecht handschrift!', zegt ze dan. Voor het overige draagt ze de slijtage
van de ouderdom met opgeheven hoofd. Zonder een onvertogen woord, zeggen haar
intimi vol bewondering.

    Elizabeth geniet een grote populariteit onder het Britse volk. Ze is de
Engelse Juliana, door haar onderdanen in het hart gesloten, en kan, anders dan
haar dochter, weinig kwaad doen. Ze is de verpersoonlijking van driekwart eeuw
Britse geschiedenis, een boegbeeld van de monarchie. Er kleeft een aureool van
onaantastbaarheid aan haar; die een rozige geschiedschrijving voedde.

    In 1900 geboren als verre nazaat van de Schotse monarchie, groeide Elizabeth
Angela Marguerite Bowes-Lyon op in Glamis Castle, waar ze in de Eerste
Wereldoorlog gewonde soldaten verzorgde, terwijl een broer aan het front het
leven liet. In 1923 trouwde ze met de tweede zoon van koning George V. In het
rampjaar 1936 wankelde de monarchie. De koning overleed, en de troonopvolger,
Edward V-III veroorzaakte een crisis omdat hij een gescheiden vrouw wilde
trouwen. Zijn terugtreden bracht de verlegen en onhandige George VI en Elizabeth
tegen wil en dank op de troon, waarbij zij de drijvende kracht aan het hof
bleek. Haar roem drong ook door in het buitenland, waar bijvoorbeeld de
Amerikaanse pers na een bezoek in 1939 afscheid van haar nam met de kop: 'Au
revoir - to the Queen of Hearts', de omschrijving die later Diana ten deel zou
vallen.

    Ze kweekte veel 'goodwill' door tijdens de Tweede Wereldoorlog met haar man
de wijken in Londen te bezoeken die door bommen waren getroffen. Elizabeth was
zelf aanwezig in Buckingham Palace, toen het paleis in september 1940 werd
geraakt, wat later bijna mythische proporties kreeg. 'Er waren misschien drie
dakpannen verplaatst', sneerde een columnist deze maand. Wat minder vaak wordt
vermeld is dat Londenaren tijdens een van die bezoekjes het koninklijk paar
weghoonden.

    Niettemin kan ze onder oud-strijders geen kwaad doen. Die marcheerden in
1994, bij de herdenking van de invasie van Normandie, zwaaiend met de bolhoed
over de Franse stranden, ter ere van haar. En het vrijwilligerswerk dat ze
verrichtte na de dood van haar man in 1952, toen haar dochter de troon besteeg,
maakte haar al evenzeer geliefd. Maar haar zorgvuldig gekoesterde imago is
vooral gekleurd door die bij uitstek Britse hobby's: paardenraces en vissen op
forel. Nog legendarischer is haar bezoek in 1987 aan een Londense pub om een
pint te drinken met het gewone volk. De dame van stand en grandeur schijnt
trouwens te kunnen zuipen als een kerel. Gin is de favoriete drank, maar een
glas champagne gaat er ook wel in. Elizabeth is de beste gastvrouw die je kunt
bedenken, getuige de verhalen van gasten op een van haar vijf paleizen.
Overvloedige picknicks, uitgebreide diners en high-tea's. Ze is bovendien een
volhouder. Als het middernachtelijk uur al lang heeft geslagen, en de gasten uit
pieteit tegenover de queen-mum opperen het bed maar eens op te zoeken, zegt ze:
',Onzin, je wilt gewoon zelf naar bed. De avond is nog maar net begonnen.'

    Geen wonder dat er flinke gaten in de boekhouding vielen. 'Als er twee van
deze exemplaren waren in de koninklijke familie waren ze volkomen blut', zegt
een huisvriend in de Daily Telegraph. De queen-mum, die gevrijwaard is van
pottenkijkers bij haar uitgaven, voelt zich niet bezwaard. 'Brittannie heet
Groot-Brittannie en daarbij past geen bananenmonarchie', omschrijft het hof haar
houding. Om de tradities van het land hoog te houden is een zekere 'stijl'
nodig, heet het.

    De ophef slaat niet op haar terug. Curieuze paradoxen: achter de charmante,
innemende verschijning gaat een krachtige, ouderwetse persoonlijkheid schuil. Ze
introduceerde in de jaren twintig informele omgangsvormen aan het hof, heeft
maling aan protocol, maar verafschuwt de modernisering waarmee Huize Windsor
probeert te overleven. Verandering zit niet in haar vocabulaire en het besluit
van de koningin om belasting te gaan betalen is haar een doorn in het oog.

    Elizabeth was een van de drijvende krachten achter de verkettering van
Diana, maar het is haar dochter die kilte wordt verweten, de dochter die nooit
uit de schaduw van haar moeder kon treden. Ze vindt Camilla Parker-Bowles
eigenlijk een hoer, maar het zij haar lieveling, Prins Charles, vergeven: 'Ach,
zo zijn mannen.' Charles op zijn beurt zou voor haar 'het Kanaal overzwemmen',
zeggen hofgangers.

    De queen-mum hield een monarchie in stand die de volgende eeuw
waarschijnlijk niet zou overleven, maar de adoratie is er niet minder om. Ook de
onthulling in het tijdperk van New Labour dat ze een verstokt aanhanger is van
Lady Thatcher doet geen schade. Dat ze Duitsers steevast pleegt te omschrijven
als De Hunnen brengt ook niemand van z'n stuk. Evenmin windt iemand zich op over
haar aversie tegen immigranten en voorkeur voor lijfstraffen.

    Wie het zinnenbeeld is van de glorie van weleer kan een potje breken.
Proost!

    Ter gelegenheid van de 99-ste verjaardag van koningin Elizabeth van
Groot-Brittannie, die morgen wordt gevierd, geven de Overzeese gebieden en
landen van het Gemenebest een serie van twaalf postzegels uit. Afgebeeld staan
belangrijke gebeurtenissen uit de twintigste eeuw, alsmede gedenkwaardige
momenten uit het leven van de Queen-mum. Foto's AP

    Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               36 of 79 DOCUMENTS

                                Algemeen Dagblad

                                 August 2, 1999

Gewone volk neemt bezit van prive-strand Oranjes

BYLINE: DOOR ANNE BRANBERGEN

SECTION: Voorpagina; Pg. 1

LENGTH: 389 words

DATELINE: Porto Ercole


    Het gewone volk heeft het afgelopen weekeinde bezit genomen van het
vakantieparadijs van de koninklijke familie. Daarmee dreigt een schaduw te
vallen over het onbezorgde bestaan van de Oranjes in hun vakantievilla aan een
van de mooiste stukjes kust van Italie - Porto Ercole.

    Vorige week besloot een Italiaanse rechter dat de prive-weg die van het
luxe-complex L'Elefante Felice (de Gelukkige Olifant) naar zee voert, weer voor
het publiek opengesteld moet worden.

    Na een jarenlange strijd van de oorspronkelijke bewoners van het
schiereiland mag ook het rotsstrandje Sbarcatello weer worden gebruikt door
gewone stervelingen.

    Bijzonder tevreden is Teresa De Angelis, geboren en getogen in Porto Ercole,
en aanvoerster van het juridische touwtrekken dat al jaren duurt. 'Het gaat mij
om het principe', aldus mevrouw De Angelis. 'Op dit stukje strand heb ik in mijn
jeugd gespeeld. Sinds de Gelukkige Olifant in de jaren 60 werd aangelegd, zijn
de oorspronkelijke bewoners verjaagd van hun eigen strand. De Nederlandse
koningin mag daar net zo goed op liggen als wij, maar het lijkt me onzin de
zaken om te draaien.'

    Vier jaar geleden had de procureur van Grosseto al besloten dat de prive-weg
die langs de 34 villa's van het luxe-complex voert weer opengesteld moest worden
voor het normale publiek.

    De rijke eigenaren van het exclusieve paradijs, behalve de Oranjes klinkende
namen als graaf Benedetto Pagani Planca Incoronati en regisseur Luigi Squarzina,
hadden de de hekken echter al snel weer gesloten. Niemand had zin in
luidruchtige Italiaanse families met radio's, parasols en picknickmanden op het
strandje dat toehoort aan de Italiaanse staat. De strandgangers weten dat de
strijd nog niet is gestreden. Men verwacht een tegenaanval van de vip's, die hun
'recht' op privacy niet zonder slag of stoot willen opgeven.

    Portier Luigi weet er alles van. 'Ik moet nog zien dat de weg open blijft',
zegt hij lakoniek. 'Wie hoog is, heeft ook de middelen om bepaalde beslissingen
af te dwingen.'

    Een poltieman hangt de mededeling op dat de prive-weg tussen de
vakantievilla van koningin Beatrix en de zee voor iedereen toegankelijk is. Foto
Italfoto

    Koningshuizen ; Vakantieaccomodaties ; Recreatie en Vrijetijdsbesteding ;
Reizen ; Recht ; Politiek en Staat ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               37 of 79 DOCUMENTS

                                Algemeen Dagblad

                                 July 31, 1999

Zomerfruit

SECTION: Zaterdag; Pg. 50

LENGTH: 342 words


    AARDBEIEN ZIJN democratischer, maar kersen hebben meer allure. Ik moet daar
regelmatig aan denken als ik ze deze maanden weer broederlijk (of is het
zusterlijk?) naast elkaar op de toonbank bij de groenteboer zie. Ze horen bij de
zomer zoals ijsjes, mannen met witte harige benen in korte broeken en de Tour de
France. En ze worden dan samen vaak in een adem genoemd. Maar dat doet niets af
aan de verschillen.

    De aardbei is de gewone man onder het zomerfruit. Daarom is de term
'zomerkoninkjes' misleidend. Die doet adeldom vermoeden, waar het de gemiddelde
'rode, fris smakende schijnvrucht van het geslacht Fragaria' (Van Dale) te enen
male aan ontbreekt. In het gunstigste geval (zelden dus) is de Hollandse aardbei
redelijk zoet en aardbei-achtig van smaak. Dat wil zeggen, dat zij wel iets weg
heeft van aardbeienjam, aardbeienlimonade, aardbeienijs etc. Maar meestal kom je
daar, ook na het toevoegen van vele scheppen suiker, niet in de buurt. Kortom,
geen vrucht om over op te snijden. Erger nog, de 'Aardbeienwals' van Drs. P.,
bij mijn weten het enige lied dat aan onze rode vitaminenbron is gewijd, loopt
fataal af. En wie een aardbeienneus heeft hoeft daar ook bepaald niet blij mee
te wezen.

    Nee, dan de kers. Om te beginnen geen schijnvrucht maar een steenvrucht. Dat
klinkt al een stuk steviger. Aanzienlijk korter (maar des te heviger) te koop in
vele soorten en maten en smaaknuances. Van licht en fris tot zwaar en zoet in de
tinten bleekroze tot bijna zwart. Logisch, dat door de eeuwen heen kunstenaars
al kersenetend geinspireerd raakten.

    Bijvoorbeeld tot het schrijven van een prachtige chanson als 'Le temps de
cerises', door Willem Wilmink mooi vertaald: ''Die heerlijke tijd, de tijd van
de kersen, als lieflijke merel en nachtegaal zoet feesten gaan geven. De meisjes
verliefd als nog nooit van hun leven...'

    Zo'n lied en dat dan gezongen door een zangeres met een kersenmondje! Iets
zomerser zal ik mij nooit kunnen voorstellen.

    Planten ; Wetenschap en Techniek ; Exacte Wetenschappen ; Biologie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               38 of 79 DOCUMENTS

                                Algemeen Dagblad

                                 July 24, 1999

Kiezen voor de gewone man ; Zoon zoekt vader op in het 'vervloekte' zuiden van
Ethiopie

BYLINE: DOOR AERNOUT ZEVENBERGEN

SECTION: Zaterdag; Pg. 49

LENGTH: 2009 words


    In het zuiden van Ethiopie ontmoet een zoon zijn vader, die op de drempel
staat van zijn pensioen. De vader, Willem Zevenbergen, is een
ontwikkelingswerker, zijn zoon Aernout, correspondent Afrika voor deze krant.
Aernout ziet de wanhoop, de oorlogen, de corruptie. Willem ziet de kleine
stappen vooruit. 'Je moet doen wat je kunt doen.'

    DE SCHOUDERS EEN beetje scheef, een bos peper-en-zout haar. Wallen onder de
ogen. De oude ontwikkelingswerker staart vanaf zijn veranda in het zuiden van
Ethiopie de verte in. Mist trekt langzaam weg. De man spreekt bedachtzaam.
Willem Zevenbergen (65), mijn vader.

    Twee jaar geleden zag ik mijn ouders hier voor het laatst. Toen woonden zij
nog in een huis van containers. Ze droegen laarzen, behalve op zondag, en
douchten met regenwater. De chaos van toen is veranderd in een fatsoenlijk erf
waar koeien en schapen grazen. Koffiestruiken doen het goed op de vruchtbare
aarde. Een tuinman maait het grasveld.

    Ontwikkelingswerkers. Blanke Helden die met waterpompen ontwikkeling
brengen? Of Heren van Armoede, profiteurs die cocktails drinken aan de rand van
het zwembad? In de man tegenover me zie ik noch een Blanke Held noch een Heer
van Armoede.

    Een zwoeger. Ik herinner me de avonden thuis. Laat kwam hij van zijn werk
met een tas vol papieren. Aan tafel at hij zijn opgewarmde pannetje leeg, mijn
moeder tegenover hem. Hij bedacht nieuwe strategieen, zij opperde ideeen.

    Misschien een optimist. Toegeven aan het lot zit er niet in. Het leven kan
altijd beter dan het is. Met zijn drie vingers en kunstarm speelt hij zelfs in
Bonga orgelstukken van Feike Asma. Een arm en twee vingers verloor hij in 1944
als jongetje bij een tramongeluk in Rotterdam. 'Hij had beter dood kenne wezen',
zei een familielid toen.

    Armoedebestrijding in de Ethiopische provincie Kaffa is Willems zwanenzang.
'Ga je mee, Bertie? Het lijkt zoveel op Nieuw-Guinea waar we 40 jaar geleden
begonnen', hoorde ik hem vier jaar geleden aan mijn moeder vragen. Een half jaar
later vertrokken ze. Nu pakken ze opnieuw de koffers. Huiswaarts dit keer.

    Willem Zevenbergen begon in 1955 als bestuursambtenaar in Nieuw-Guinea. Na
de onafhankelijkheid van 's Neerlands laatste kolonie in 'de oost' studeerde hij
sociale geografie. In 1965 kwam hij in het ontwikkelingsvak. Hij klom op tot
adviseur kwaliteitsbewaking van de ministers voor Ontwikkelingssamenwerking Jan
de Koning en Eegje Schoo. Halverwege de jaren 80 verliet Willem de ambtelijke
toren. Schoo, van wie hij de bijnaam 'het geweten van het ministerie' kreeg,
wilde drie visserijschepen aan India verkopen om noodlijdende Nederlandse werven
te helpen. Een levering die 30.000 Indiase vissers noodlijdend zou maken. 'Dat
is 't paard achter de wagen spannen.' Hij wilde de vissers juist ontlasten.

    Tien jaar lang reisde hij als ontwikkelingsadviseur over de wereld. Met zijn
pensioen voor ogen wilde hij op 62-jarige leeftijd nog een keer een project
opzetten. Om te bewijzen dat armoedebestrijding kon.

    In het dorpje Bonga, het centrum van Kaffa, lijkt weinig veranderd sinds
mijn vorige bezoek. De meesten gaan blootsvoets over modderige straatjes.
Jongeren struinen werkloos rond. De dorpsgenerator wordt om zes uur 's avonds
aangezet, om middernacht uit. Wel prijkt een nieuw ziekenhuisje op een van de
heuvels, een internaat voor schoolmeisjes is in aanbouw, nieuwe waterplaatsen
zie ik ook. Elders in Kaffa hebben 350 boeren een miljoen koffiestruikjes
aangeplant. De oogst van drie jaar zwoegen?

    'Ontwikkeling duurt generaties. We zijn pas begonnen. Wat verwacht je? Die
miljoen struikjes worden verkocht aan duizenden boeren. Zij kunnen per jaar twee
miljoen kilo koffiebonen oogsten. Dat levert hen meer op dan de vijf miljoen
gulden die ik hier namens de Koningin heb besteed.'

    De provincie Kaffa - de bakermat van de koffie in de wereld, bijna zo groot
als Nederland en met 800.000 inwoners - zou welvarend kunnen zijn wegens de
bijzonder goede, wilde koffie. Maar Kaffa is een van de armste gebieden ter
wereld. De regio lijdt onder een vloek, uitgesproken door de koning van het
gebied die in 1897 werd verslagen door de keizer van Ethiopie. Zijn eigen mensen
hadden de koning verraden. Toen hij werd afgevoerd, gooide hij zijn koningsring
weg en verwenste zijn volk.

    'Het gevoel vervloekt te zijn, ontneemt velen alle motivatie. Als iemand
gelooft dat zijn arbeid niets oplevert, zal hij niet investeren; geen tijd, geen
energie. De kern van mijn werk is eraan bij te dragen dat mensen wel die
investering in hun toekomst doen.

    'Met medelijden heeft dat niets te maken. Ik heb geen medelijden met de
Afrikaan, hoe arm ook. Omdat ik zie dat hij fris en vrolijk leeft onder die
armoede. Hij overleeft met zijn strategie. De enigen aan wie je moeder en ik
aalmoezen geven, zijn de gebochelde lammen die zich op handen en voeten door de
modder slepen.'

    Last van een 'morele verplichting' heeft mijn vader niet. 50 Jaar na de
onafhankelijkheid heeft Afrika veel van de problemen aan zichzelf te danken.
Vooral het slechte leiderschap heeft het continent in zwaar weer gedreven. De
uitdaging van de job, daarom zit hij in het vak. Zwoegen in de modder van Bonga,
omdat hij het zinvol en aangenaam vindt.

    'Al in Nieuw-Guinea zag ik dat we het leven van mensen, die in onze ogen in
armoede leven, kunnen verbeteren. Door bijdragen te leveren die maar moeilijk
uit de samenleving zelf komen. Dat vind ik zo nu en dan ook het frustrerende. Er
komt soms zo weinig uit de mensen zelf voort om het leven te verbeteren. Ik merk
dat er hier weinig ondernemingszin is, weinig drang om te sparen en investeren.
Velen zien armoede als het onvermijdelijke lot. Het einde van de dag halen,
weinig denken aan morgen en nauwelijks aan overmorgen.'

    In het oerwoud van Ethiopie dienen de eerste tekenen van een generatiekloof
zich aan tussen vader en zoon. Wat ik bewonder in de Afrikanen - hun kunst
ondanks alles te lachen en elke dag weer vol goede moed te beginnen - beschouwt
mijn vader als een rem. Armoede als het onvermijdelijke lot zien, lijkt mij
noodzakelijk om niet door te draaien.

    'Ik ben eigenwijs genoeg om te vinden dat er zat kansen zijn voor een beter
leven. Volgens mij is de Afrikaan gek, als hij die niet pakt. En ik zal hem
helpen ze te pakken. Ik heb geen toverformule voor snelle rijkdom. De jonge
werklozen in dit dorp gingen naar school om niet in de aarde te hoeven wroeten.
Aan hen gaat mijn werk voorbij. Ik bied steun aan mensen die beseffen dat
ontwikkeling een proces is van bloed, zweet en tranen. Knokken voor een boterham
die morgen beter is belegd dan gisteren.'

    Zijn recept voor armoedebestrijding leest als de rapporten die hij 40 jaar
geleden schreef voor het koloniaal gezag. Mensen aanmoedigen het hoofd boven het
maaiveld uit te steken. Hameren op de verantwoordelijkheid van de overheid en
van de burgers zelf. Onvoorwaardelijk kiezen voor de gewone man. 'Dat is heel
on-Afrikaans. Afrikaanse leiders kiezen, met uitzondering van Mandela, nooit
voor de man of de vrouw op de akker. Zij kiezen voor zichzelf.'

    Gehoorzaamheid aan het gezag - de chief, het collectief van oude wijze
mannen, de ambtenaar - is Afrikanen met de paplepel ingegoten. Het dorp geeft al
wat je nodig hebt, rebelleer niet. Vooruitgang door een eenling bedreigt het
delicate evenwicht in de gemeenschap.

    Ook in Ethiopie, waar de boer zich eeuwenlang koest moest houden en zijn
diensten moest leveren aan de keizer en later de communisten. De huidige
regering probeert uit die houdgreep te komen. Zij daagt burgers uit economisch
voor zichzelf op te komen. Maar de houdgreep van de machtigen is hardnekkig.
'Ambtenaren zijn bang voor succesjes van burgers. Elk succes dat de boer haalt
zonder hulp van de ambtenaar, maakt de ambtenaar nuttelozer. En die ambtenaar
wil niet nutteloos zijn, hij wil status en macht.'

    In de onwil van de elite om ruim baan te maken voor burgers, boeren en
buitenlui ligt een van de grootste obstakels voor ontwikkeling. Daarom beschouwt
Willem de weigering van een dorp om een waterplaats te bouwen voor de notabelen
als een van zijn grootste wapenfeiten in Ethiopie. 'De elite had geld van het
programma willen gebruiken om zelf water te krijgen ten koste van het dorp. Ze
hadden boeren al opdracht gegeven de aanleg te beginnen. Maar hier stond een
groep mensen op die het weigert zich nog langer uit te sloven voor zijn bazen.
Dat is precies de bedoeling.'

    In de ogen van traditionele Afrikanen is dat heiligschennis. Vooral leiders
van het oude stempel als Daniel arap Moi van Kenia halen de beschuldiging van
neo-kolonialisme snel uit de kast. Wie het waagt kritiek te hebben op corruptie
en dictatoriaal gedrag heet snel koloniaal of racist.

    'Je moet erg oppassen belerend te worden. Wij weten namelijk niet goed hoe
het moet in Afrika. Wij weten wel hoe het in Europa moet. Bij ons is de kommer
en kwel tenslotte minder dan hier. Een beetje belerend mag, vooral als je wat
ouder bent. Ik vind dit werk makkelijker nu ik 65 ben dan toen ik 25 was. Ik
denk dat ik recht van spreken heb. Ik kom niet voor het eerst in Afrika. Dat
weten mensen.'

    Langzaam zie ik het beeld van 'de ontwikkelingswerker' helderder worden. Met
een Blanke Held of een Heer van Armoede heeft de man tegenover me niets van
doen. Althans, niet voor mij. De contouren van een welwillende koloniaal uit een
voorbij tijdperk tekenen zich af, als we spreken over corruptie in Afrika. Niet
weglopen, vindt Willem. Vooral niet afhaken. Naast de Afrikaanse politici staan,
om te voorkomen dat het misgaat. Als een strenge leraar over hun schouders
meekijken.

    Verantwoordelijkheid nemen voor het lot van Afrika. Decennialang was dat de
dekmantel voor lucratief zakendoen in kolonien. Het Westen zou de beschaving
brengen. In de jaren 60 was het de motor voor ontwikkelingssamenwerking. Maar
verantwoordelijkheid is een taboe geworden. Politieke correctheid en verspilling
van miljarden heeft de wil daartoe in het Westen weggenomen.

    En eigenlijk is de term 'welwillende koloniaal' fout. Daarvoor hamert Willem
te vaak op de rol van de Afrikanen. Het is tenslotte hun leven, hun continent.
'Ik kom met suggesties en lok mensen uit. Als zij het niet zelf zouden doen,
moeten we ophouden.'

    Een missionaris uit Spijkenisse wellicht, die 43 jaar lang met het liberaal
gedachtengoed onder zijn arm over de wereld trok? 'De missionaris is
teleurgesteld als hij geen bekeerlingen vindt. Ik niet. Mijn houding is: het is
aan u. Wilt u wel, dan moet u bijdragen. Als u niets wilt bijdragen, doe ik
niets voor u. Als u wilt sterven, dan sterft u.'

    In het Westen duurde ontwikkeling eeuwen. Afrika kan weinig verwachten,
heeft volgens velen het pleit al verloren. Frustratie en haat liggen op de loer.
Waar haalt Willem de energie vandaan? En het onwankelbaar vertrouwen dat zijn
werk vruchten zal dragen?

    Als journalist zie ik een ander Afrika dan mijn vader. Hij zat drie jaar in
een dorp waar iedereen iedereen kent. Waar vrouwen baren en kinderen spelen. Ik
flits door dorpen, ga naar een frontlijn. Hij praat met mensen over het weer, ik
praat over oorlogen en corruptie. Hij krijgt verzoeken om steun, hij ziet de
blikken van hoop; ik zie die van wanhoop, ik ontmoet de woedende jongeren die
welvaart eisen, en snel.

    Ons gesprek jaagt me schrik aan. Hier zit ik, 32 jaar. Hoor ik niet
grenzeloos optimistisch te zijn? Ik ben cynischer dan mijn vader van 65. Hoort
hij niet bitter te zijn over vervlogen dromen?

    'Velen in Afrika hebben de boot gemist. Dat mag je er niet van weerhouden om
te doen wat je kunt, het tij te keren. Om voor de massa van het volk
mogelijkheden te creeren. Dat is in deze streek de koffie. Dat is de
mogelijkheid je vrouw te laten opereren, als een baby dwarsligt. Dat is schoon
drinkwater bieden. Met die kleine stapjes is Afrika niet gered. Wie zijn wij om
te denken dat wij de problemen van Afrika kunnen oplossen?'

    Ontwikkelingswerker Willem Zevenbergen Foto Melle van Essen

    Ontwikkelingshulp ; Politiek en Staat ; Buitenlandse Betrekkingen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               39 of 79 DOCUMENTS

                                Algemeen Dagblad

                                 July 15, 1999

'Ik verzin niks, ik leg vast'

BYLINE: DOOR SJAK JANSEN

SECTION: Sport; Pg. 29

LENGTH: 1040 words

DATELINE: Gent


    Cartoonist Jacques 'Zak' Moeraert (51) heeft de Royal Belge Pers Cartoon
Prijs gewonnen. De huistekenaar van het Vlaamse dagblad De Morgen over zijn
zwarte humor: 'De werkelijkheid is veel cynischer.'

    Tekenen kan hij overal. Een velletje papier en een pen, meer heeft Zak niet
nodig. 'Als ik wil tekenen, kan ik. Juist daarom dat ik het soms niet doe.'

    Juist niet voldoen aan de verwachtingen. Het is bijna het levensmotto van de
cartoonist die dagelijks in De Morgen publiceert en wekelijks in de Volkskrant,
De Limburger en Groene Amsterdammer. Zak staat op wanneer hij voldoende slaap
heeft gehad en maakt dan de gang naar zijn atelier, waar hij soms na een
kwartier al arriveert, soms pas na drie uur. 'Dat hangt onder meer af van of het
mooi weer is. Ik haat in elk geval vaste patronen', zegt de tekenaar.

    Jacques Moeraert is nog steeds bezig af te rekenen met zijn jeugd in een
bekrompen, katholiek milieu dat vreemd was van elke aspiratie, en met zijn
bestaan dat daarna volgde en ten minste zo benauwend was: klerk in diverse
kantoren. Een leven waar hij rond zijn dertigste radicaal mee brak. De Gentenaar
veegde de wijsheid die zijn vader hem had meegegeven ('Wat je ook gaat doen,
zorg dat je een das om hebt') opzij, besloot zijn haar te laten groeien en zijn
passie bot te vieren: tekenen.

    Een slobberbroek, t-shirt, sandalen. De Jacques Moeraert van vandaag lijkt
in niets meer op de boekhouder met een knellende das om die hij bijna tien jaar
was. Wat hij voor de krant van morgen gaat tekenen, hij heeft nog geen idee en
ziet wel. 'Soms krijg ik een flits en heb ik ineens een zeer goede tekening',
vertelt Zak. 'Andere keren zit ik een hele dag te werken, maak ik twintig
tekeningen waarvan ik er negentien weggooi, en dan is die twintigste ook nog
slecht. Of ik heb een vaag idee, begin te tekenen, en terwijl ik teken verandert
het idee compleet, ga ik het omdraaien. Ja, het zou ook saai zijn als mijn
tekeningen telkens op dezelfde manier tot stand kwamen.'

    De ochtendkranten dienen elke dag als leidraad voor Zak. De nieuwsrubrieken
op televisie inspireren hem nauwelijks. Zak kijkt meestal naar National
Geographic Channel. 'Ik kijk liever naar de echte apen dan naar de bekende',
zegt de winnaar van de 'Royal Belge' cynisch. Eenenveertig cartoons van dertien
tekenaars dongen mee naar de prestigieuze prijs. Achttien daarvan waren van Zak.
De finale ging uiteindelijk tussen een tekening van Zak en een van... Zak. De
winnende cartoon werd de tekening die hij maakte op de dag dat Marc Dutroux uit
de gevangenis ontsnapte en in Brussel de tentoonstelling van de surrealist Rene
Magritte net een week was geopend. 'Omdat ik vaak met clichebeelden werk, dacht
ik meteen aan een gevangene die ontsnapt met aaneengeknoopte lakens. Maar dan,
verwijzend naar Magritte, een horizontale sliert, geen verticale.'

    Belgie is een aangenaam land voor een cartoonist, merkte Zak in die week.
'De ontsnapping van Dutroux, je denkt: dat kan niet, maar 's anderendaags is het
zover. Doordat je er een grap van maakt schrikt men wel eens. Maar het is gewoon
de werkelijkheid. Ik heb die cynische situaties niet gecreeerd, ik breng gewoon
verslag uit. En dan probeer ik me nog minder absurd op te stellen dan de
werkelijkheid is.'

    Maandag tekende Zak in zijn krant een mobiele telefoon, die gelijk een hond
is achtergelaten in het bos en vastgebonden aan een boom, terwijl een met
koffers bepakte auto wegrijdt. Niet zijn eerste tekening over de terreur van de
gsm. Even geestig was zijn cartoon over drie mannen in een restaurant, pratend
in hun gsm, en de vierde die pratend in zijn gsm vraagt: Kun je in mijn agenda
zien met wie ik hier gezellig zit te tafelen?

    'Mijn sterkste kant', zegt Zak, 'is om van zo'n bericht over de gsm-terreur
in restaurants iets meer te maken, het beeld door te trekken of om te draaien.
Zo maak ik mijn eigen nieuws dat evengoed waar kan zijn. Toen de lijkjes van An
en Eefje werden opgegraven sprongen de media daar zonder enige terughoudendheid
bovenop. Dus dan teken ik een kuil waarin een journalist een worm ondervraagt
over An en Eefje. Dat had gekund. Zou die worm kunnen spreken, dan was hij
geinterviewd. Dat was de grootste ramp voor de media: die worm wou niets
zeggen.'

    In Zaks cartoons staan nooit de hoogwaardigheidsbekleders centraal, maar
altijd de gewone man die over de oorlog in Kosovo denkt: Ik kan daar toch niets
aan veranderen. Jacques Moeraert: 'Ik moet altijd lachen om de commentaren van
de lui die drie maanden geleden niet wisten waar Kosovo lag en nu het hele
Balkanprobleem oplossen omdat het in het nieuws is. Opgeheven vingertjes haat
ik. Het is al mooi genoeg als je met je eigen leven in het reine bent. Maar
hoevelen kunnen dat zeggen? De meesten van ons bemoeien zich liever met een
ander, want dat is makkelijker. Enfin, ik doe het zelf nu. Zo zie je dat alles
relatief is.'

    'Ik heb in Vilvoorde gewoond toen daar de Peugeotfabriek sloot en 3000 man
op straat kwamen. Die werden elke dag met bussen aangevoerd om acht uur achter
de lopende band te staan. Ik had het naieve gevoel: ze zullen wel blij zijn.
Maar nee, ze liepen te hoop tegen de sluiting van de fabriek. In een
maatschappelijk context logisch, want ze verloren hun job. Maar in mijn hoofd
moesten ze blij zijn, want ze konden eindelijk ontsnappen aan de sleur van de
lopende band.'

    Zak haat tekeningen die een mening opdringen. Zelf huldigt hij wel
standpunten, maar vindt die niet belangrijk genoeg om tentoon te spreiden. Het
pseudoniem Zak impliceert dat al. 'Zak klinkt minder serieus dan Jacques', zegt
de tekenaar. 'Als je schrijft kun je een heel A4-tje iets betogen en toch
eindigen met een komma en de toevoeging: het kan ook anders zijn. Maar in een
cartoon kun je geen komma plaatsen. Die is per definitie zwartwit. Daarom vind
ik Belgie zo'n leuk land, ondanks de corruptie. Die heeft nadelen maar ook
voordelen. De regels zijn er, maar of je ze moet toepassen is een andere zaak.
Ik zou niet in een maatschappij kunnen leven waarin alles strikt geregeld is.
Gebaande paden, ik haat ze.'

    Jacques 'Zak' Moeraert: 'Ik haat vaste patronen en opgeheven
vingertjes.'Foto Leo van Velzen

    Tekenkunst ; Kunst en Cultuur ; Kunst ; Beeldende Kunst

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               40 of 79 DOCUMENTS

                                Algemeen Dagblad

                                 July 13, 1999

Liverpool

BYLINE: SVEN KRUITHOF, ARGELES-GAZOST, FRANKRIJK.

SECTION: Trefpunt; Pg. 7

LENGTH: 159 words


    In het AD van 9 juli zag ik de cartoon, waarin de Engelse koningin tussen
zeer agressief lijkende Liverpool-hooligans stond opgesteld als 'experiment om
op informelere en intiemere wijze met het gewone volk om te gaan'.

    Tekenaar Van der Schot heeft vast en zeker nog nooit een Engelse
voetbalwedstrijd bijgewoond. Hem zou dan zeker zijn opgevallen dat 99,9% van de
Liverpool-fans niet agressief is en dat daarom een hekje van 50 cm hoog als
afscheiding tussen veld en tribune genoeg is, er geen vuurwerk op de tribunes
wordt afgeschoten, de tegenpartij niet uitgescholden wordt en fans van beide
partijen zonder problemen gezamenlijk het stadion verlaten. Ofwel: een cartoon
van de queen tijdens een korfbalwedstrijd was van hetzelfde niveau geweest.

    Voer voor pyschologen is trouwens, hoe het komt dat het gedrag van Engelse
en Nederlandse voetbalfans tijdens nationale en internationale wedstrijden
omgekeerd evenredig blijkt te zijn.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               41 of 79 DOCUMENTS

                                Algemeen Dagblad

                                 June 28, 1999

Vrede van onderop

BYLINE: REX BRICO

SECTION: Voorpagina; Pg. 1

LENGTH: 995 words


    HIJ HEET Wim Bartels en we ontmoetten elkaar toen hij zich inzette voor het
IKV, zo'n 20 jaar geleden. Sinds enkele jaren woont hij bij mij in de buurt en
scheren we af en toe langs elkaar heen, beladen met boodschappen. De laatste
keer dat dit gebeurde was hij net teruggekomen van een bezoek aan Cairo, waar
hij een fascinerende ervaring had opgedaan. Vertel eens, zei ik nieuwsgierig, en
dat deed hij.

    Het relaas was al begonnen in 1969, toen Bartels in een bus in dezelfde stad
naast een jongen zat die een gesprek met hem aanknoopte. Ze wisselden adressen
uit en er ontstond een hechte penvriendschap die tot op vandaag voortduurt. Af
en toe ontmoeten ze elkaar ook, zoals vorige maand toen Bartels voor een
conferentie in Cairo moest zijn.

    Terwijl ze bij die gelegenheid op het dakterras van de Egyptenaar zaten te
praten, knielde de man, die zich vroeger nooit erg religieus betoond had,
onverwacht neer na de avondlijke gebedsoproep van de minaret. Bartels dacht: ik
kan hier nu niet blijven zitten met een flesje cola in mijn hand. Dus knielde
hij zwijgend naast hem neer tot het gebed voorbij was.

    Het gebaar bewoog de Egyptenaar tot een nogal onthullende bekentenis. Wetend
dat Bartels jarenlang bitter geleden had onder een verbroken relatie, merkte hij
op dat hij geheel anders over de Europese cultuur zou denken als hij de
Nederlander niet van nabij gekend had. Europeanen waren in de ogen van verreweg
de meeste Arabieren immers goddeloze vrijbuiters, die geen enkel respect hebben
voor vrouwen, alleen vriendschappen onderhouden waar ze voordeel bij hebben en
ook in allerlei andere opzichten hun geestelijke waarden verloren hebben. Maar
doordat ik jou door de jaren heen heb leren kennen, zei hij tegen Bartels, weet
ik dat dat niet waar is.

    Het verhaal herinnerde me aan een recent artikel over een Nederlandse
onderzoeker van Arabische afkomst, die tijdens een bezoek aan Syrie van een
ambtenaar te horen kreeg dat alle Nederlandse vrouwen zoiets als hoeren waren.
Maar ik moest ook denken aan de Belg Willy Claes, die enkele jaren terug als
toenmalige baas van de NAVO waarschuwde dat de Noord-Afrikaanse islam wel eens
de volgende vijand van het bondgenootschap zou kunnen zijn.

    Onder zowel Arabieren als Europeanen heerst een diepgeworteld wantrouwen
jegens elkaars bedoelingen. Veel Arabieren zijn bang dat het Westen hen niet
alleen economisch naar de hand wil zetten, maar ook hun cultuur wil aantasten
met zijn normloosheid. Anderzijds vrezen veel Europeanen dat het oprukkende
fundamentalisme onder de Arabische moslims op een dag ook over hen zal
heenwalsen.

    Dat deze vijandbeelden geen van beide partijen ten goede komen, hoef ik
niemand te vertellen. Om die reden stelden IKV en Pax Christi vier jaar geleden
de 'Euro-Arabische dialoog van onderop' (EAd) in, die met hulp van Arabische
immigranten wil proberen meer onderling begrip te kweken. Nu worden
dialoogprojecten doorgaans gehouden tussen elites die op enige afstand van het
gewone volk staan en er daarom weinig invloed op hebben. De Euro-Arabische
dialoog werkt evenwel van onderop, hetgeen inhoudt dat ze hoofdzakelijk gericht
is op jongeren en vrouwen. Geen geringe opdracht, want de jongeren maken 70
procent van de Arabische bevolking uit.

    Hoezeer die jongeren hun toekomst bedreigd zien, bleek op de EAd-conferentie
in Cairo waar Bartels aan deelnam. Vooral de beoogde liberalisering van de
mediterrane markt tot een vrijhandelszone, boezemt velen grote angst in. De
kleinschaligheid van die markt lijkt daar totaal niet tegen opgewassen.

    Zo zullen naar verwachting alleen al in Marokko 20.000 kleine firma's
failliet gaan. Weliswaar staat daar een groeiend toerisme tegenover, maar dat is
overwegend in handen van westerse bedrijven. Geen wonder dat Arabische jongeren
zich afvragen waarom hun cultuur, die nu toch al weer de nodige jaren vrij is
van koloniale overheersing, maar niet tot de welvaart voert waar het Westen zo
prat op gaat.

    Het antwoord, dat steeds meer jongeren daarop geven, luidt dat ze niet trouw
genoeg zijn geweest aan de islam en dat alleen een grondige herislamisering daar
verandering in kan brengen. Waar Europeanen zonder de minste twijfel
sociaal-economische oorzaken zouden aanwijzen, gaan zij uit van een
religieus-cultureel tekort. Dit antwoord klonk op die conferentie in Cairo zelfs
zo definitief, dat elke poging van hun gesprekspartners om de
religieus-culturele factor te relativeren, gedoemd was te mislukken.

    Tegenover het verloren christendom van Europa, werd steeds weer de heilzame
invloed van de islam in stelling gebracht. De conferentie loste het probleem ten
slotte op door uit te gaan van de pleidooien voor gerechtigheid, waar zowel de
Koran als de Bijbel van vol staan.

    Natuurlijk zijn niet alle Europese vrouwen hoeren of hebben we in Europa
alle geestelijke waarden verloren. Evenmin is iedere moslim een fanaticus of
staat Noord-Afrika te dringen om met hulp van hun migranten Europa te
islamiseren. Maar zulke groteske vijandbeelden dienen wel een doel, namelijk de
innerlijke onzekerheid omtrent de eigen cultuur uit te bannen of te maskeren.

    Zo werkt dat in Noord-Afrika met zijn enorme werkloosheid en zijn
lamentabele achterstand in gezondheidszorg, maar ook in Europa. Want zijn wij er
nu zo florissant aan toe met onze vermaterialiseerde cultuur? Wat is eigenlijk
de meerwaarde van onze cultuur, behalve dat ze zich uitlevert aan 'brood en
spelen'?

    Het menselijk tekort, zo vrees ik wel eens, kan niet zonder vijandbeelden.
Toch zijn er wel andere manieren om met dat tekort om te gaan. In plaats van je
superioriteit kun je immers ook je kwetsbaarheid centraal stellen en van daaruit
op zoek gaan naar gemeenschappelijke inspiratiebronnen. Dat is wat op die
conferentie in Cairo gebeurde. Of je kunt je colaflesje terzijde zetten en
zwijgend naast de ander op de knieen gaan. Het laatste is misschien nog wel
effectiever dan het eerste.

    Levensbeschouwing

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               42 of 79 DOCUMENTS

                                Algemeen Dagblad

                                 June 26, 1999

NAC stelt supporter aan als cultuurbewaker

BYLINE: VAN EEN ONZER VERSLAGGEVERS

SECTION: Sport; Pg. 34

LENGTH: 509 words

DATELINE: Breda


    Als eerste club in het betaald voetbal geeft NAC stemrecht aan de
supporters. Met ingang van komend seizoen regeert de achterban mee. Het huidige
bestuur wordt opgeheven en vervangen door een raad van toezicht. Daarin nemen
zeven beleidsbepalers plaats, onder wie Gideon van Melle die is benoemd tot
afgevaardigde van de NAC-fans.

    NAC voert een grootschalige herstructuringsoperatie uit in een poging te
ontsnappen aan een proces van verval. Zowel sportief als financieel raakte de
Bredase formatie de voorbije jaren ernstig in nood. De verhuizing van het oude
stadion aan de Beatrixstraat naar het nieuwe complex in Breda-Noord ging ten
koste van de entourage. Een rammelend transferbeleid had een forse schuldenlast
tot gevolg. Vorige maand incasseerde NAC een harde klap toen duidelijk werd dat
degradatie naar de eerste divisie onafwendbaar was.

    De boze fans, die een supportersraad hebben opgericht en bij het NAC-bestuur
een actieplan presenteerden, krijgen nu de kans mee te helpen de bakens te
verzetten. 'Onze angst is dat NAC zijn identiteit kwijtraakt in deze tijd van
commerciele stroomversnelling', aldus Van Melle.

    De voorzitter van de raad van toezicht, Tem Nederlof, deelt die mening. 'NAC
is geen club met een door prijzen overladen historie. NAC moet het hebben van
een bepaald imago, van een typische cultuur. Daarin schuilt de
aantrekkingskracht voor supporters en sponsors. NAC moet een club blijven met
een heel eigen geur. Maar door de voortschrijdende professionalisering en
internationalisering van het voetbal, staat juist die eigen cultuur zwaar onder
druk. Dus moeten er voorwaarden gesteld worden om het goede aan die cultuur te
bewaken en te bewaren. Daarvoor worden ideeen uitgewerkt en straks getoetst bij
de achterban', aldus Nederlof.

    Het is de bedoeling dat elk vak in het stadion een afgevaardigde gaat
leveren voor de supportersraad. Dat platform moet een permanente denktank zijn.
Initiatiefnemer Richard van Sommen is voorlopig benoemd tot voorzitter; Van
Melle is de blikvanger aan het front. 'Eind volgend seizoen komen er
democratische verkiezingen. Elke NAC-supporter krijgt de kans zich verkiesbaar
te stellen. De nieuwe structuur moet ervoor zorgen dat de supporters weer
gehoord worden, invloed krijgen op de gang van zaken en zichzelf weer herkennen
in hun favoriete club', aldus Sommen.

    De machtspositie voor de 'gewone man' vindt hij een vanzelfsprekend zaak.
'NAC is beroemd door zijn aanhang, niet door de dikke prijzenkast. Daar staat
een blikje cola in, geen Europa Cup. Daarom mag de club best wat zeggenschap af
staan aan de achterban. Daarin weerspiegelt zich de ziel van NAC.'

    Om te profiteren van de ervaringen elders, nam Sommen een kijkje over de
grenzen. 'In Spanje heb je de socios, in Groot-Brittanie heb je Portsmouth waar
de club eigendom is van de stad. Maar wat bij NAC gaat gebeuren is het best te
vergelijken met Sankt Pauli in Duitsland. Daar hebben zelfs drie supporters
zitting in het bestuur.'

    Management ; Voetbal ; Sport ; Economie ; Bedrijfsleven

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               43 of 79 DOCUMENTS

                                Algemeen Dagblad

                                 June 25, 1999

Falende ambtenaar

BYLINE: M. JANSSEN, RENESSE.

SECTION: Trefpunt; Pg. 9

LENGTH: 104 words


    Falende ambtenaar krijgt twee miljoen (AD, 23 juni). In de 'normale'
burgermaatschappij kun je een schop onder je kont krijgen wanneer je ontslagen
wordt wegens slecht functioneren. Maar nee, niet de Nederlandse ambtenaar. Nee,
die zeker niet. Die krijgt gewoon twee miljoen uitgekeerd. Natuurlijk wordt dit
geld opgehoest door de belastingbetaler. Bovendien is het overeengekomen bedrag
deels bedoeld als een vergoeding voor z'n geschade carriere. Kan het nog gekker?
Er nota bene zelf door slecht functioneren een potje van maken, om vervolgens je
hand op te houden omdat je carriere schade heeft opgelopen.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               44 of 79 DOCUMENTS

                                Algemeen Dagblad

                                 June 19, 1999

Reis naar het Walhalla

BYLINE: DOOR ADWIN DE KLUYVER

SECTION: Toerisme; Pg. 3

LENGTH: 1882 words


    Altijd gedacht dat het Walhalla ergens boven in Noorwegen moet liggen?
Helemaal mis, de Beierse koning Ludwig I opende in 1842 de Germaanse heldenhemel
even buiten Regensburg aan de Donau. Het werd een tempel waar alle grote Duitse
dichters, denkers, krijgsheren en koningen onderdak kregen. Alleen wat hebben
Nederlandse grootheden daar te zoeken? Een reis naar het Walhalla en ander
vorstelijk fraais.

    HOE KOMT EEN eenvoudige verslaggever in het Walhalla, de hemel voor
gesneuvelde Germaanse krijgers? Bij de Tourist-Information van Regensburg kijken
ze niet gek op van die vraag. Met buslijn 5 natuurlijk, uitstappen in Donaustauf
en daar staat het verder wel aangegeven. Zo gezegd, zo gedaan. Een half uur
later sta ik bij een bushalte 11 kilometer ten oosten van Regensburg. Een bord
wijst de weg richting Walhalla en ziekenhuis, doden en gewonden gaan voorlopig
dezelfde kant op.

    Volgens de Germaanse mythologie zou ik op mijn tocht naar boven begeleid
moeten worden door enige Walkuren, goddelijke dames op snelle paarden die de
overleden helden van het slagveld naar het Walhalla voeren. Maar in Donaustauf
is geen levende ziel te bekennen en de snelstromende Donau is eerder vies grijs
dan schoon en blauw. Om bij het Germaanse hiernamaals te komen kan ik kiezen
tussen een lange, steile trap of een bospad dat om de berg heenloopt. De
waarschuwingsborden aan het begin van de 538 treden tellende trap maken melding
van vreselijke ongelukken die hier jaarlijks plaats schijnen te vinden. Dode
helden kunnen altijd op een plaatsje rekenen in het Walhalla, eenvoudige
stervelingen zijn blijkbaar minder welkom. Ik besluit verstandig te zijn en
verkies de weg door het bos boven de stenen opgang.

    Onderweg kom ik, bij wijze van laatste symbolische tussenstop, nog een
steenhouwerij tegen waar de gewone man zijn grafmonument kan bestellen, even
verder schemeren de eerste contouren van het grote Germaanse hiernamaals door de
bomen. Het uiterlijk van het gebouw is een verrassing. Daar staat op de top van
een tafelberg, ergens in Duitsland aan de Donau, zomaar het Griekse Parthenon.
Althans een exacte en onbeschadigde kopie van de 2500 jaar oude tempel in
Athene. Hier moet iemand vreselijk in de war zijn geweest.

    Bedenker van deze vreemde mengeling van Germaanse mythologie en klassieke
Griekse architectuur was Ludwig I van Beieren. In navolging van het Parijse
Pantheon, de laatste rustplaats voor Franse helden, wilde de koning een
eerbetoon aan alle groten uit de Duitse geschiedenis in het meest volmaakte
monument ooit gebouwd. Om het in zijn eigen woorden te zeggen: Het is beter om
een waardige imitatie te hebben van alles wat groots was in de oudheid dan een
minder mooie, maar originele schepping. Oftewel: beter goed gejat dan slecht
verzonnen. In het begin van de 19de eeuw had Ludwig Munchen al laten verfraaien
met vele neoclassicistische gebouwen en monumenten. In 1821 gaf hij zijn
Hofbaumeister Leo von Klenze, vormgever van de nieuwe Beierse hoofdstad,
opdracht aan de Donau een Germaanse tempel in Griekse stijl te ontwerpen.

    Aan de buitenkant hield Von Klenze zich keurig aan de klassieke afmetingen,
binnen liet hij zijn fantasie de vrije loop. De wanden zijn bedekt met wit en
bruin marmer. Het plafond is beschilderd met goudkleurige sterren. De stevige
kariatiden stellen met berenvellen omhangen Walkuren voor. Op een fries staan
hoogtepunten uit de Germaanse mythologie afgebeeld. De drie bovenlichten geven
de zaal een gewijde sfeer.

    Langs de muren staan 122 marmeren hoofden van beroemde Duitsers keurig
symmetrisch gerangschikt. De meeste - zoals Goethe, Luther, Schiller, Bach,
Frederik II, Copernicus, Kepler en Kant - kennen we nog van onze
geschiedenislessen. Moeilijker wordt het bij de noeste werkers in de kantlijn
van de historie. Want wie was Max Reger (orgelvirtuoos), wat deed Friedrich
Ludwig Jahn (gymnastiekpromotor) en waaraan heeft Max von Pettenkofen zijn
plaatsje te danken (uitvinder hygieneleer). Tussen de versteende grootheden zit
Ludwig verkleed als Romeinse keizer, inclusief lauwerkrans, op een zetel en
kijkt tevreden op zijn belangrijke landgenoten neer. Het beeld is volgens de
sokkel een cadeautje van das dankbare Volk.

    De koning koos 96 van de busten persoonlijk uit, de rest is later
bijgeplaatst. De portier legt me uit dat het voor beroemdheden nog een hele klus
is om in het Walhalla te komen. 'Ten eerste moet de persoon minstens 20 jaar
zijn overleden en Duitstalig zijn. Ten tweede moet de kandidaat worden
voorgedragen door een privepersoon bij de ministerraad van de deelstaat Beieren.
De ministers vragen advies aan de Beierse Academie van Wetenschappen. Wanneer
die hun steun uitspreken stemt de ministerraad over het voorstel. Bij een
positief besluit moet diegene die de kandidaat heeft voorgedragen 50.000 mark
betalen, waarna van de persoon een buste wordt gemaakt. De hele procedure neemt
zo'n vijf tot zeven jaar in beslag.' Wie nog een kandidaat op het oog heeft moet
wel haast maken want het is dringen in het Walhalla. 'Ik schat dat er nog 12
plaatsen te vergeven zijn. Maar binnenkort komt Adenauer en de beeldhouwer is nu
bezig met Brahms. Over twintig jaar is het Walhalla vol.'

    Wanneer ik langs de busten in het Walhalla loop val ik van de ene verbazing
in de andere. Niet alleen grote Duitsers zijn vereeuwigd in steen, ook de
hoofden van bekende Nederlanders staren de bezoekers aan. Zeehelden Michiel de
Ruyter en Maarten Harpenszoon Tromp brengen een beetje Hollands Glorie naar de
Donau. Erasmus, Hugo de Groot en Herman Boerhave vertegenwoordigen het denkende
deel van onze natie. De Oranjes zijn aanwezig met prins Maurits en stadhouder
Willem III. Willem van Oranje heeft natuurlijk de mooiste plek. Zwijgend kijkt
hij vanuit de hoogte neer op het grote standbeeld van Ludwig. Onze zuiderburen
blinken blijkbaar alleen uit in de kunsten. Met Rubens, zijn leerling Snijders,
Van Dyck, Memling ('Hemling' staat per abuis op zijn sokkel) en Van Eyck komen
ze er wat bekaaid van af. Vergeleken met het vrouwelijk aandeel mogen de Belgen
nog niet klagen. Met slechts drie dameshoofden is het Walhalla vooral een
mannenhemel.

    Bij zo'n bonte verzameling nationalistische kitsch vraag je je af of de
koning soms stilletjes droomde van een Groot Duitsland? Niet helemaal, die
gedachte maakte pas een kleine eeuw later opgang. In de tijd van Ludwig bestond
Duitsland nog uit een losse verzameling kleine staatjes en de koning speelde met
zijn monument in op het verlangen naar Duitse eenheid. Wie en wat bij dat
Duitsland hoorde was niet helemaal duidelijk, want waar hield bijvoorbeeld de
taalgrens op. Voor de zekerheid kregen ook sprekers van 'Dietse' dialecten een
plaatsje. En zo belandden niet alleen Nederlanders en Vlamingen in het Duitse
Pantheon, maar ook de stichter van de Franse monarchie, Clovis, en de
Angelsaksische koning Alfred de Grote. Alle stammen die rond 400 het Romeinse
Rijk hadden helpen afbreken werden zelfs met terugwerkende kracht tot Duitsers
benoemd.

    Voor de opening van het Walhalla kwam de koning op 18 oktober 1842 per
stoomboot de Donau afzakken. Een plaatselijke schone wachtte hem onderaan de
trappen van het heiligdom op en stelde zich voor als Germania. Aan haar zijde
stonden 32 meisjes in blauwwit kostuum, de kleuren van Beieren, die de 32 Duitse
staten uit die tijd symboliseerden. Een mannenkoor en bazuingeschal begeleiden
de koninklijke gang naar boven waarna Ludwig voor het eerst 'zijn liefdeskind',
zoals hij de tempel heimelijk noemde, betrad. Bengaals vuur zette aan het eind
van de ceremonie het Walhalla in een rood en wit licht, waarna de bezoekers zich
naar het slot van de Vorsten von Thurn und Taxis spoedden voor een
rijkbesprenkelde feestmaaltijd.

    Het Beierse koningshuis is inmiddels in de maalstroom der geschiedenis ten
onder gegaan, de Thurn und Taxis zijn in Regensburg nog alom aanwezig. De
uithangborden aan vrijwel alle cafe's maken reclame voor het pilsener uit de
familiebrouwerij. Eenvijfde van alle gebouwen in de stad zijn eigendom van het
vorstenhuis. De familie is nog steeds de grootste particuliere grondbezitter van
Europa.

    Het gezamenlijk vermogen, geschat op vijf miljard gulden, werd in de loop
der eeuwen bij elkaar verdiend met postbezorging. Oorspronkelijk kwam de
familie, toen nog onder de naam Daxis, uit Noord-Italie, waarvandaan ze in de
16de eeuw een postroute via Duitsland naar Brussel begon. De postdienst breidde
zich snel uit en de Daxis werden door verschillende Europese koningen aangesteld
als hoofdpostmeester, wat hen 250 jaar lang een monopolie op de postbezorging
bezorgde. Met het verworven kapitaal kocht de familie een adellijke titel en
veranderde haar naam van Daxis in het veel chiquere Von Thurn und Taxis. Vanuit
Regensburg regeerden de kersverse vorsten sinds 1748 over hun postale rijk.

    De beroemdste telg woont nog steeds in de stad. Prinses Gloria kreeg twintig
jaar geleden bekendheid als het eenvoudige punkmeisje dat trouwde met de 34 jaar
oudere Prins Johan. Als de Harley rijdende punkprinses domineerde ze jarenlang
de roddelbladen Sinds de dood van haar man in 1993 beheert ze het familiefortuin
en ontpopte de wilde Gloria zich tot een keiharde zakenvrouw. De royalty's op de
erfenis kocht ze af met de opbrengst van een veiling van een deel van de
eeuwenoude inboedel, de familiebedrijven reorganiseerde ze met harde hand.

    De prinses mag dan wel aangetrouwd zijn, van geld verdienen heeft ze net
zoveel verstand als haar schoonfamilie. Een deel van het familiebezit bracht ze
onder in een nieuw museum. Daar vergaap ik me aan de gouden sieraden waarover
diamanten, als een soort suikergarnering, liggen uitgestrooid. Een lange, keurig
gedekte tafel staat propvol familieporselein. De 68 personen die mee kunnen eten
zitten wel een beetje krap, maar zijn waarschijnlijk wel gewend aan een beetje
ellebogenwerk. De bovenverdieping is gereserveerd voor de wapencollectie, die
vooral om naar te kijken en niet om mee te schieten is. De kolven zijn ingelegd
met goud, zilver en ivoor. De kunstig versierde donderbussen en draagbare
kanonnen zijn vooral bedoeld om de gasten mee te imponeren. Tussen het exotische
wapentuig en de peperdure snuisterijen valt de eenvoudige posthoorn, waar het
uiteindelijk allemaal mee begonnen is, een beetje uit de toon.

    Bezoekers die geen genoeg kunnen krijgen van vorstelijke pracht en praal
kunnen na het museum nog kiezen voor een rondleiding door het slot, het
bijbehorende klooster en de paardenstallen. Om een glimp op te vangen van de
rijkdom moet de modale vakantieganger wel diep in de beurs tasten. Voor 23 mark
per persoon is het allemaal te bekijken. Een blijvend souvenir is te koop in de
museumwinkel. Een ansichtkaart van een vastberaden kijkende Gloria kost 2 mark,
met viltstift gesigneerde exemplaren gaan voor 15 mark over de toonbank. Waarom
is Beatrix nou nooit op dat idee gekomen?

    Versteende grootheden in het Walhalla: Maarten Tromp staat tweede van links
in de middelste rij, vierde van rechts in de middelste rij prijkt Michiel de
Ruyter, het hoofd rechts in de onderste rij is van Albert Einstein.Foto AdK

    Gloria von Thurn und Taxis met gouden waterkan uit eigen bezit.Foto Sabine
Brauer

    Walhalla in volle pracht.Foto VVV Regensburg

    Musea en galerieen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               45 of 79 DOCUMENTS

                                Algemeen Dagblad

                                  June 2, 1999

Aandelenlease overleeft de 'bijl' van Vermeend

BYLINE: DOOR MARTIN VOORN

SECTION: Economie; Pg. 14

LENGTH: 730 words

DATELINE: Rotterdam


    Geen brievenbus blijft ervan verschoond. Vrijwel wekelijks vallen de
aanbiedingen om 'stinkend rijk te worden voor weinig' op de deurmat.
Aandelenlease, oftewel het kopen van aandelen met geleend geld, is zelfs zonder
de fiscale aanmoediging van staatssecretaris Vermeend razend populair. De wereld
van de beursversnellers, winstverdriedubbelaars en sprintplannen draait als
vanouds.

    De aanbieders van effectenleaseproducten zien niet of nauwelijks een
terugslag in de verkoop. 'De omzet is wel iets teruggelopen, maar zeker niet
substantieel', zegt Ami Kroll, directeur verkoop van marktleider Legio Lease,
van Aegon-dochter Bank Labouchere. Cijfers geeft hij echter niet, en zijn
concurrenten evenmin. 'Dat is bedrijfsgeheim.'

    Aegon zelf heeft niet of nauwelijks last van Vermeend. 'In de verkoop van
ons SprintPlan is er niks van te merken, er is zelfs geen lichte daling', zegt
Mieke van der Valk. 'De leaseproducten maken nog steeds een belangrijk onderdeel
uit van ons assortiment en dat blijft zo. Beleggen in aandelen blijft
interessant.'

    Toon Roodbergen, directeur van GroeiVermogen (van Fortis), onder meer van de
BeursVersneller, zegt: 'Wij merken wel enige terugval, maar dat kan ook komen
doordat we de mensen al heel vroeg hebben verteld dat er fiscale wijzigingen
zijn gekomen, in tegenstelling tot andere aanbieders.' Dat de verkoop iets
terugloopt, is volgens Roodbergen bepaald niet alleen het gevolg van de
beperking van de rente-aftrek. 'De scherpe terugval van de Nederlandse beurs in
de tweede helft van 1998 heeft mensen aan het denken gezet. De beweeglijkheid
schrikt mensen af. Het millenniumprobleem is ook een onzekere factor en daar
houden beleggers niet van.'

    'Maar zolang u advertenties ziet van de aanbieders van
aandelenleaseproducten mag u er gerust van uitgaan dat ze voldoende reacties
opleveren. Dat betekent gewoon dat er nog steeds een grote behoefte aan is',
zegt Roodbergen.

    En advertenties zijn er, groot en verleidelijk; termen als 'uw voordelen',
WinstVerDriedubbelaar, BeursVersneller, SprintPlan gaan gepaard met cijfers en
berekeningen waarvan de gewone burger dollartekens in de ogen krijgt. Hij is een
dief van zijn eigen portemonnee als-ie niet meedoet.

    En inderdaad, de laatste jaren hebben de meeste mensen prachtige rendementen
gemaakt, ondanks de hoge rentelasten. Sinds haar bestaan in 1982 steeg de AEX,
de belangrijkste graadmeter voor de Nederlandse beurs, met 15,7 procent per jaar
en de laatste jaren is er alleen maar sprake van een versnelling.

    Maar dit jaar hapert de machine. De AEX stijgt nauwelijks. Beleggers
verdienen dus bijna niks op hun aandelen, maar betalen een redelijke tot hoge
rente; 7,6 procent voor de BeursVersneller, 8 voor het SprintPlan en 12,1
procent voor de WinstVerDriedubbelaar.

    Per saldo resteert in 1999 dus een duidelijk negatief rendement. De
aanbieders haasten zich echter te melden dat je vooral naar de lange termijn
moet kijken. Legio Lease wil graag benadrukken dat in die 12,1 procent alle
kosten al verwerkt zijn; bij de andere aanbieders is dat niet het geval.

    Legio Lease laat in een folder over de WinstVerDriedubbelaar blijken dat een
koersstijging van 7 procent per jaar nodig is om in 3 jaar een positief
rendement te halen, 6 procent stijging per jaar levert een negatief resultaat
van 6,3 procent op. Dan is de eventuele aftrek van rente overigens niet
meegeteld.

    Hoewel de advertenties nog steeds niet bepaald bescheiden zijn in het
voorspiegelen van riante rendementen en winsten, gaan de rekenvoorbeelden niet
meer uit van rente-aftrek. Dat kan ook niet, want de Nederlandsche Bank heeft
het toezicht op de reclame over aandelenlease verscherpt.

    De nieuwe producten zijn veel minder fiscaal gedreven dan de oude. De
aantrekkingskracht van de aftrekbaarheid is er nu dan ook wel af. Toch lijkt de
aandelenlease de 'bijl' van Vermeend te overleven, ruimschoots zelfs als je de
aanbieders mag geloven.

    Het is echter nog maar de vraag wat er gebeurt als de aftrek na het jaar
2000 helemaal verdwijnt. Maar misschien kunnen de aanbieders van
aandelenleaseproducten wel rustig blijven slapen. Misschien blijven beleggers
zonnig gestemd en blijven ze vooral kijken naar de grote koerswinsten die met
het beleggen in aandelen te halen zijn.

    Effectenhandel ; Reclame ; Economie ; Bedrijfsleven ; Financien ; Financiele
Markten

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               46 of 79 DOCUMENTS

                                Algemeen Dagblad

                                  May 27, 1999

Verjaagd door burgemeesters

BYLINE: DOOR NICO HEEMELAAR

SECTION: Uitgaanskrant; Pg. 27

LENGTH: 979 words


    KAPITEIN Dirk Koomen eet een broodje frikadel uit eigen keuken als ik in
Vianen aan boord stap. 'Zoek maar een mooie plek uit, vooraan zie je het meest,
afrekenen doen we straks wel', zegt hij tussen twee happen door.

    Draagvleugelboot De Meteoor heeft twee ruimten voor passagiers: een op het
voordek en een op het achterdek. Vooraan zitten vier mensen, onder wie een
Nederlands-Canadese emigrant en zijn oudste dochter. In het achterste gedeelte
zitten eveneens vier mensen, onder wie Koomen en zijn 'draagvleugelstewardess',
ofwel de buurvrouw die hem met koffie en broodjes assisteert in de periode dat
er nog geen vakantiehulp meevaart.

    Ik nestel mij in een van de comfortabele vliegtuigstoelen (model business
class) helemaal vooraan, naast de Hollandse Canadees en omlijst door een
schitterend uitzicht over de Lek. Het 34 meter lange schip is ooit in gebruik
geweest als openbaar vervoer in Rusland. De boten met een kruissnelheid van 65
kilometer per uur waren, zeker ten tijde van het communisme, gemeengoed in
Oost-Europese landen.

    Na een grondige renovatie en enkele voor het Nederlands rivierverkeer
noodzakelijke aanpassingen vaart De Meteoor sinds juni 1998 als toeristische
attractie tussen Dordrecht en Wijk bij Duurstede. Je kunt op- en afstappen waar
je maar wilt. Voor [f]2,50 'per afhandeling' kan ook de fiets mee. Een
fantastisch initiatief, want wie de aan boord verkrijgbare kaart van
Rivierenland Holland koopt, ziet dat er heel wat te fietsen (en te wandelen)
valt vanaf de afmeerplaatsen van De Meteoor.

    De tocht naar de eerste stopplaats vanaf Vianen is kinderspel. De boot hoeft
nog niet op volle kracht. Koomen manoeuvreert zijn waterraket achterstevoren de
haven van de Merwedesluis uit, draait hem om en dobbert in rechte lijn naar de
overkant. Halte Nieuwegein, roept hij door zijn microfoon, als eigentijdse
variant op de door Drs. P bezongen veerman in Heen en Weer.

    Die echte veerman zullen we pas bij Culemborg tegenkomen, nadat Koomen in
volle vaart stroomopwaarts is gegaan. Onderweg zwaai ik naar de stuurman van
plezierjacht Aquilo. Een rekje vol schoon wasgoed wuift even verderop terug
vanaf het dek van de IJsselstroom. Het water is hoog, de stuwen bij Hagestein
staan wagenwijd open en vormen een triomfboog naar een rivierenlandschap dat
alsmaar mooier lijkt te worden. De paarden op de dijk kijken niet op van dit
half varende, half over het water zwevende on-Nederlandse vervoermiddel. De
koeien hebben de zomer al in hun kop. Ze baden tot de knieen in de ondergelopen
uiterwaarden.

    Scheurende jetskiers cirkelen uitdagend rond de draagvleugelboot. 'Dat zijn
vervelende gasten', zegt de stewardess die de passagiers feteert met gratis
koffie. 'Ze maken er een sport van om rakelings langs te varen, zodat publiek
bij de reling het risico van een nat pak loopt.'

    De Canadese emigrant - vanochtend opgestapt in Dordrecht en vanmiddag het
hele eind weer terug - trakteert dochterlief op jeugdherinneringen. Daar links
woonde tante Co, ze had drie kinderen waarvan er twee naar de zeevaartschool
zijn gegaan. De emigrant heet W. de Vos en heeft in 1987 heeft zijn
akkerbouwbedrijf verkocht en de overstap gemaakt van Strijen naar Chilliwack,
British Columbia. Daar bestiert hij een boomgaard met hazelnoten.

    'Ik ben grootgebracht met het water', zegt hij. De Vos heeft als kind de
watersnood meegemaakt en zijn moeder woont tegenwoordig in een flatje in
Zwijndrecht met uitzicht op het Groothoofd. 'Daar komt bij dat ik van snelheid
houd', motiveert hij de keuze voor zijn bijna zes uur durende vaartocht. Halte
Wijk bij Duurstede. Er komen nieuwe dagjesmensen aan boord en een gezelschap van
stropdassen en mantelpakjes. Als ik even naar achteren ben gelopen en weer op
mijn vorstelijke plaats wil neerstrijken, sommeert een blauw mantelpakje mij om
mijn spullen op te pakken en naar achteren te verhuizen. 'Deze ruimte is
gereserveerd', klinkt het bits. De kapitein weet van niets, zijn assistente is
radeloos. 'Het zijn 12 burgemeesters en ze beweren de ruimte voorin het schip te
hebben gereserveerd', zegt ze enigszins wanhopig.

    Ik ga terug naar de ruimte met de regenten en vertel de mevrouw met het
mantelpakje het een merkwaardige gang van zaken te vinden dat de brave,
betalende burgerman zomaar opzij moet voor een stuk of wat lokale notabelen. Ik
moet niet bij haar, maar bij de rederij klagen, durft het mormel ook nog te
beweren. De medepassagiers mompelen slechts en nemen genoegen met een mindere
plek achterin het schip.

    De boordstewardess kan haar boosheid niet verbloemen. 'Dit is echt heel
vervelend', zegt ze. 'Ik heb veel liever te maken met gewone mensen dan met dit
soort hotemetoten. Vanochtend hadden we 80 kinderen uit Kosovo aan boord. Zij
zijn van Dordrecht naar Schoonhoven gevaren en straks pikken we ze weer op. Dat
is nog eens dankbaar publiek.'

    In Nieuwegein gaan de burgemeesters weer aan wal. Stiekem hoop ik dat er nu
een jetskier voorbij komt scheuren. De gewone man schuift terug naar voren. De
zon komt achter de wolken tevoorschijn en legt een zilverkleurige gloed over het
water. Het silhouet van de file voor de Lekbrug van Vianen is tegen het zonlicht
in bijna een idylle. Aan de horizon schittert Schoonhoven met 80 Kosovaarse
kinderen. De burgemeesters worden met een busje teruggebracht. En verrek: daar
vaart de IJsselstroom weer!

    Draagvleugelboot De Meteoor vaart tot en met september op vrijdag, zaterdag
en zondag tweemaal per dag van Wijk bij Duurstede naar Dordrecht en terug.
Stopplaatsen zijn in Culemborg, Nieuwegein, Vianen, Ameide, Schoonhoven,
Lekkerkerk en Kinderdijk. Van juni tot en met augustus ook op woensdag en
donderdag. Inlichtingen en reserveren: 06-51124000.

    De Meteoor vaart Vianen uit. Foto Evert Bruinekool

    Binnenvaart ; Recreatie en vrijetijdsbesteding ; Verkeer en Vervoer ;
Scheepvaart

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               47 of 79 DOCUMENTS

                                Algemeen Dagblad

                                  May 27, 1999

Fenomeen Jimi Tenor mengt muziekstijlen

BYLINE: DOOR DAVID KLEIJWEGT

SECTION: Uitgaanskrant-film; Pg. 33

LENGTH: 668 words


    HET RAADSEL dat zich Jimi Tenor noemt is niet voor een gat te vangen. Ooit
werkte hij als fotograaf in het Empire State Building in New York. Nu is hij in
de eerste plaats muzikant. Een muzikant zo productief dat hij jaarlijks liefst
een cd of 10 zou willen uitbrengen. Daarom brengt hij een strenge scheiding aan
in zijn werk.

    Als Jimi Tenor maakt hij in toegankelijke popliedjes verpakte dansmuziek.
Zijn experimenten met elektronica verschijnen onder andere namen om, zo
verklaart hij het zelf, 'het mysterie van die klanken te benadrukken.'

    Bovendien regisseert hij zijn eigen videoclips en is hij de geestelijk vader
van de kledinglijn Tenorwear. Die kledinglijn bestaat overigens maar uit een
bepaald soort broek, met afritsbare pijpen. Hij draagt 'm op dit moment zelf.
'Waarom niet?', vraagt hij oprecht verbaasd. 'Ze zijn zo praktisch.' Binnenkort
wordt het bestand uitgebreid met een jurk, gedecoreerd met een cd ter hoogte van
de boezem. Op die cd zal exclusieve muziek van Jimi Tenor komen te staan. 'Dat
spreekt vanzelf.'

    Desgevraagd heeft Tenor een verklaring voor zijn veelzijdigheid. 'Als ik me
op een enkel terrein richt, verveel ik me te snel', zegt hij. 'Ik heb kennelijk
meer vormen van expressie nodig. Bij creativiteit weet je ook maar nooit. Voor
je het beseft, is de koek op. Daarom moet alles bij mij tegelijk. Maar wellicht
de belangrijkste reden is iets totaal anders: als ik minder zou doen, zat ik de
hele tijd in het cafe. En ik zit nu al zo vaak in de kroeg.'

    Hij is geboren in Finland, maar als iemand zou beweren dat hij van een
andere planeet komt, had je het ook geloofd. Met zijn wilde blonde lok en zijn
zwarte bril met jampotglazen lijkt hij niet van deze wereld. Wanneer hij
optreedt in glimmende broek en jas in felle kleuren en een van Batman geleende
cape wordt die indruk alleen maar versterkt. In die uitdossing zal Tenor
ongetwijfeld weer te zien zijn tijdens het Drum Rhythm-festival dat het komend
weekend wordt gehouden op het terrein van de Westergasfabriek in Amsterdam.

    Ondanks het feit dat Jimi Tenor alweer een aantal jaren in Spanje woont,
voelt hij zich nog steeds Fin. 'De mensen in Finland zeggen niet veel. Bijna
niets eigenlijk. Wij zeggen alleen iets, als we echt de behoefte voelen. Zo zit
ik ook nog steeds in elkaar.

    'Nee, ik ben niet representatief voor de gewone man in Finland, dat is
duidelijk. Die zal zich nooit zo presenteren op het podium als ik doe. Aan de
andere kant is mijn levensstijl niet zo extravagant als je zou denken. Helemaal
niet eigenlijk.

    'Finland heeft bijna geen pophistorie. Ja, in de jaren 80 had je Hanoi
Rocks, een ordinaire hardrockband. Nu is er een bloeiende scene die zich
voornamelijk ondergronds afspeelt. Afgemeten aan het aantal inwoners van Finland
is die best groot.

    'Het bekendst is het Finse schreeuwkoor. Ken je dat? Prachtig vind ik dat.
Niet zo zeer de muziek als wel het idee. Ik kom liever uit een land waar ze een
koor van lawaaierige schreeuwers hebben dan uit een land dat rotzooi als Ace Of
Base heeft opgeleverd.'

    Als kind leerde Jimi Tenor fluit en saxofoon spelen. Tegelijkertijd was hij
weg van de punkrock van Iggy Pop.

    Tenor: 'Die muzikale schizofrenie zit nog steeds in mij. Ik houd even veel
van pop, jazz of elektronische muziek. Mijn cd's zijn een mengeling van al die
stijlen. Ik slaag er steeds beter in er een geheel van te maken. Mijn laatste
cd, Organism, is daar een goed voorbeeld van.

    'Er is een groot gapend gat tussen de rommel die je op de radio hoort en de
spannende experimentele muziek die in de frontlinie wordt gemaakt.

    Hopelijk bevind ik me met mijn muziek precies tussen die twee in. Origineel,
maar toch lekker in het gehoor liggend.'

    Jimi Tenor speelt op het Drum Rhythm-festival: Amsterdam Westergasfabriek
28-5 en 29-5.

    Jimi Tenor: 'De mensen in Finland zeggen niet veel.'Foto Paul BergenHard
Rock Cafe op het Max Euweplein in Amsterdam.Foto Marco Okhuizen

    Popmuziek ; Kunst en Cultuur ; Kunst ; Muziek

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               48 of 79 DOCUMENTS

                                Algemeen Dagblad

                                  May 22, 1999

Hitler een man zonder eigenschappen

BYLINE: DOOR KAREL BAGIJN

SECTION: Zaterdag-wetenschap; Pg. 11

LENGTH: 1213 words


    Wat was het beeld dat de Duitse bevolking van Hitler had, wat waren de
reacties, hoe werd hij ontvangen? De Britse historicus Ian Kershaw schreef het
120.001-ste boek over Hitler. Conclusie: hij was vooral het product van zijn
helpers.

    VOOR EEN historicus die net 10 jaar van zijn leven aan Adolf Hitler heeft
gewijd, maakt Ian Kershaw (56), afkomstig uit het Engelse Manchester, wel een
heel opgeruimde indruk. De verklaring is eenvoudig: 'Manchester United is
kampioen van Engeland geworden. Dat is een reden voor feest.' Kershaw is in
Nederland voor de presentatie van de vertaling van het eerste deel van zijn
Hitler-biografie dat de titel Hoogmoed 1889-1936 draagt. Hij heeft net een
wandeling langs de grachten achter de rug, zijn olijfgroene pak en vrolijke das
zitten nog wat verwaaid. Hij haalt zijn handen door zijn haar en gaat zitten
achter een pilsje.

    'Eigenlijk houd ik mij als historicus met de middeleeuwen bezig', zegt hij.
'Zo heb ik op het Goethe Instituut in Manchester bijvoorbeeld de protesten van
de bevolking in de middeleeuwen bestudeerd. In 1975 heb ik op het Instituut voor
Moderne Geschiedenis in Munchen meegewerkt aan een project over het begin van
het nationaal-socialisme in Duitsland.

    Het ging daarbij om de standpunten en het gedrag van de gewone Duitser in
een abnormale tijd. Daar is toen mijn belangstelling gewekt voor Hitler: ik zag
dat hij en zijn omgeving veel interessanter waren dan bijvoorbeeld Frederik
Barbarossa. Wat was het beeld dat de bevolking van Hitler had, wat waren de
reacties en hoe werd hij ontvangen? Dat vond ik belangrijk om de vraag te kunnen
beantwoorden hoe een figuur als Hitler in Duitsland zo'n enorme macht kon
krijgen.

    'Hitler is afgezien van zijn enorme demagogische kwaliteiten, een man zonder
veel boeiende kenmerken. Ja inderdaad, Der Mann ohne Eigenschaften, om de titel
van Robert Musils boek eens te gebruiken. Als Fuhrer van het Derde Rijk is hij
vooral het product van zijn helpers, van de mensen die om hem heen zaten. Die
hebben hem gebruikt. Kijk nu bijvoorbeeld eens naar zijn boek Mein Kampf, dat
hij schreef toen hij na de mislukte putsch in 1923 Munchen was geinterneerd: dat
is toch een heel saai en zeer slecht geschreven boek.'

    Er zijn sinds 1945 globaal zo'n 120.000 studies over Hitler verschenen.
Waarom nog een? Kershaw: 'Ik wilde een antwoord op de vraag: hoe was Hitler
mogelijk? Hoe kon deze zonderlinge man van 1933 tot 1945 het lot van Duitsland
in handen krijgen. Hoe kon hij zo'n absoluut heerser worden? Zijn enige talent
was toch dat hij feilloos op de allerlaagste emoties van de massa's kon
inspelen. Hij leek precies te weten wat de Gewone Man wilde horen en bracht dit
natuurlijk met een onvoorstelbaar redenaarsvermogen. Hij sprak de taal van de
Gewone Man en deed dat op een elektrificerende manier.

    'Duitsland was na de nederlaag van de Eerste Wereldoorlog rijp voor zo
iemand. De rechtse, conservatieve elite voelde niets voor democratie. De
Weimarrepubliek leed aan instabiliteit. Dat totale complex van ontwikkelingen en
gebeurtenissen tussen zeg maar 1918 en 1945 maakt dat ik zo gefascineerd ben
door wat er met en rondom Hitler is gebeurd.

    'Toen rijkspresident Von Hindenburg in 1933 aan Hitler vroeg of hij
kanselier wilde worden, bleek generaal Erich von Ludendorff de enige die over
een helder inzicht en profetisch vermogen beschikte. Eind januari 1933 schreef
hij Von Hindenburg: 'Ik voorspel plechtig dat deze onzalige man ons rijk naar de
afgrond zal voeren en onze natie onvoorstelbare ellende zal brengen. Toekomstige
generaties zullen u tot in uw graf vervloeken voor wat u hebt gedaan.'

    'Ja, zonder de Eerste Wereldoorlog was de geschiedenis van Duitsland en dus
ook van Europa heel anders gelopen', zegt Kershaw. 'Dan was Hitler niet aan de
macht gekomen en was hij een kleine Oostenrijkse korporaal gebleven. Hitler was
gewoon nuttig voor de hoge politici in Beieren en ook voor het leger. Ik schrijf
in mijn boek dat Hitler eigenlijk niet eens zelf de politiek zocht, maar dat hij
door anderen is overgehaald om in 1919 lid te worden van de Duitse
Arbeiderspartij, die later de NSDAP zou worden.'

    Het antisemitisme ziet Kershaw wel als een rode draad door Hitlers politieke
ideeen lopen. Dat komt in zijn tweede en laatste deel aan de orde. 'In de jaren
20 en 30 paste hij zijn antisemitisme in zijn geschriften en toespraken vooral
heel opportunistisch toe, bijvoorbeeld om op het internationale kapitalisme en
liberalisme te kunnen schelden. Bij de totstandkoming van de rassenwetten in
1935 in Neurenberg is Hitler ook niet zo enorm betrokken geweest. Alleen op het
eind. Het felle antisemitisme liep toen ook echt door alle geledingen van het
sociale middenveld heen. Hitler deed niet zo heel veel om de 'Endlosung' in gang
te zetten, hij was meestal niet zo'n snelle beslisser. Daar werden mensen om hem
heen wel eens moe van. Maar hij is natuurlijk volledig verantwoordelijk voor de
'Endlosung', al stond Heinrich Himmler aan de top van het uitvoeringsapparaat.
En zonder de medewerking van vele andere Duitsers had het nooit zo ver kunnen
komen. Ik besef dat dat voor veel Duitsers nu niet zo prettig klinkt.'

    Voor het eerste deel van zijn biografie kon Kershaw gebruikmaken van twee
nieuwe bronnen: de dagboeken van Hitlers rijksminister voor volksvoorlichting en
propaganda Joseph Goebbels, waarvan enkele jaren geleden een compleet exemplaar
op glasplaten is gevonden in het voorheen geheime staatsarchief in Moskou en een
complete uitgave van Hitlers toespraken en geschriften tussen 1925, toen de
nazi-partij werd heropgericht, en 1933 toen hij rijkskanselier werd. De Engelse
historicus: 'Goebbels tekende alles op wat hij met Hitler besprak, maar je moet
er wel rekening mee houden, dat hij zich heel belangrijk wilde voordoen. Aan de
andere kant biedt het natuurlijk een hele directe kijk op het handelen en denken
van Hitler.

    'Hitler is een van de belangrijkste figuren in de geschiedenis van de 20ste
eeuw en niet alleen door de Tweede Wereldoorlog en de holocaust. Hij was een
monster, maar de nasleep van zijn bewind is groot voor Europa. De Europese
tweedeling is er bijvoorbeeld het gevolg van en de Koude Oorlog.'

    Zou er nu weer een Hitler kunnen opstaan? Als je het failliet van de
Weimarrepubliek bekijkt, de Duitse republiek die in 1918 werd uitgeroepen maar
verdween in 1933 toen Hitler aantrad als rijkskanselier, lijken er nogal wat
overeenkomsten te zijn met de problemen in Rusland. Kershaw kijkt op: 'Dat is
een interessante vraag. Ja, de Duitsers waren vernederd door de nederlaag in de
Eerste Wereldoorlog. Het land viel uiteen, kon de enorme oorlogsbetalingen niet
nakomen, er was een onvoorstelbare inflatie, de economie zat volledig op een
dood spoor, het geloof in de democratie was weg. Dat zie je eigenlijk allemaal
ook in Rusland nu. Dat is zeker een gevaar dat niet moet worden onderschat. In
zo'n situatie kan er zeker een gevaarlijke leider opstaan.'

    Hitler 1889-1936, Hoogmoed (deel 1), uitgeverij Het Spectrum, 900 blz, f 99.
ISBN: 90 274 65 711

    Hitler als kindervriend.In 1925 poseerde Hitler met zijn herdershond
Prinz.Hitler in SA-uniform (1928/1929). Foto's uit het boek

    Politiek en staat ; Tweede wereldoorlog ; Kunst en Cultuur ; Geschiedenis

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               49 of 79 DOCUMENTS

                                Algemeen Dagblad

                                  May 20, 1999

Uitkeringen naar buitenland aan banden

BYLINE: DOOR WOUT SMIT

SECTION: Uitgaanskrant; Pg. 27

LENGTH: 1547 words


    HIJ HEEFT SINDS acht jaar recht op een WAO-uitkering. En over vier jaar komt
hij in aanmerking voor AOW-pensioen. Maar door de komst van de wet Beperking
export uitkeringen(Beu) ziet hij zijn financiele toekomst somber in.

    Ernest Macknack woont in Suriname, dat tot 1975 deel uitmaakte van het
koninkrijk der Nederlanden. Daar is hij 61 jaar geleden geboren en daar wil hij
ook sterven.

    Een deel van zijn arbeidzame leven heeft hij in Nederland doorgebracht. Van
het salaris dat hij in die 22 jaar verdiende, werden premies ingehouden voor
allerlei sociale verzekeringen.

    De rechten die hij hiermee verwierf, worden echter ingeperkt. Doordat tussen
Nederland en Suriname geen sociaal zekerheidsverdrag bestaat, vreest Macknack
straks een deel van zijn inkomen te verliezen. 'Onmenselijk', noemt hij dat.

    De wet Beperking export uitkeringen, waarover de Eerste Kamer zich nog moet
uitspreken (volgens de planning volgende week), verbindt het recht op een
uitkering voortaan principieel aan het wonen op Nederlands grondgebied. Nu is
dat recht verbonden aan de persoon, ongeacht waar ter wereld deze zich bevindt.

    Wie langer dan drie maanden buiten Nederland verblijft, raakt op grond van
de wet Beu zijn uitkering kwijt, tenzij:

    het om de AOW-uitkering gaat;

    er met het buitenland een verdrag is afgesloten, waardoor controle op het
recht op een uitkering mogelijk is;

    het om mensen gaat in overheidsdienst en om mensen die op de Nederlandse
Antillen of Aruba wonen.

    De wet moet fraude met Nederlandse uitkeringen in het buitenland tegengaan.

    Helaas dreigen ook groepen remigranten die niks onwettigs doen hun uitkering
door deze wet te verliezen. 'Onacceptabel', zo verwoordt Gonnie Kaptein van het
Nederlands Migratie Instituut (NMI) haar afkeuring over de wet Beu in Contrast,
een weekblad over de multiculturele samenleving.

    'Met vele anderen zijn wij als NMI van mening dat uitkeringen terecht moeten
komen bij degenen die er recht op hebben. Daar hoort bij dat oneigenlijk gebruik
moet worden bestreden.

    'In het wetsvoorstel worden de fraudeurs en niet-fraudeurs echter over een
kam geschoren. Degenen die jarenlang te goeder trouw hebben gehandeld, worden
afhankelijk van de bereidheid van overheden om een bilateraal verdrag te
sluiten.'

    Macknack vreest dat er door de verstoorde relatie tussen Nederland en
Suriname voorlopig geen verdrag tussen deze landen komt. 'Maar die verstoorde
relatie is een politieke zaak', zegt hij. 'Gewone burgers zoals ik mogen daar
toch niet het slachtoffer van worden?'

    In 1980 nam Macknack de Surinaamse nationaliteit aan. 'Dat moest omdat ik
toen in Suriname een eigen bedrijfje wilde beginnen.' Voor Nederland mag hij
daardoor een vreemdeling zijn geworden, hij voelt zichzelf geen gewone
buitenlander.

    'Surinamers zijn geen Joegoslaven of Afrikanen. Door de historische band
tussen Nederland en Suriname, beschouw ik ons meer als ex-Nederlanders.

    'Je groeide op in het Nederlands, je dacht Nederlands, je sprak Nederlands.
Mijn vader bestrafte me als ik Surinaams sprak. Je hoorde bij het huis van
Oranje. Je zong het Wilhelmus.

    'Ik heb zelfs klaargestaan om mijn voormalige moederland tot in de dood te
verdedigen. Toen ik op mijn 26e naar Nederland kwam, werd ik opgeroepen voor de
militaire dienstplicht. Ik heb bij het 48e infanteriebataljon gediend, in Den
Bosch, als mitrailleurschutter. 'Wanneer je in het bezit bent van een militair
paspoort van Nederland, doet het veel pijn als dat land jou beschouwt als een
vreemdeling. Alsof je er niet meer bijhoort.

    'Als je dan als burger van dat land geld in een spaarpotje hebt gestopt en
dat geld niet meer terugkrijgt, dan beschouw ik dat als diefstal.'

    Macknack verblijft momenteel in Nederland omdat hij een conflict heeft met
het GAK over zijn WAO-uitkering. In 1990 heeft hij een ongeval gehad. Als gevolg
daarvan is hij in de WAO terechtgekomen. Onlangs is hij herkeurd. Daarbij is hij
opnieuw voor 80 tot 100 procent arbeidsongeschikt verklaard.

    Wie langer dan drie maanden buiten Nederland verblijft en periodiek een
uitkering ontvangt, krijgt dat geld niet tenzij hij in een land woont waarmee
Nederland een verdrag heeft waarin goede handhavingsafspraken staan.

    Zulke verdragen bestaan tot nu toe slechts met een beperkt aantal landen.
Met bijvoorbeeld Suriname, Indonesie en Zuid-Afrika zijn nog geen verdragen
afgesloten.

    Als de Eerste Kamer volgende week akkoord gaat met de wet, kan die op zijn
vroegst per 1 december ingaan. Maar voor bestaande gevallen geldt dan nog een
overgangsperiode van drie jaar, waarin de Nederlandse overheid probeert het
aantal verdragslanden uit te breiden.

    Mocht binnen die tijd echter geen verdrag met een zogeheten
handhavingsprotocol zijn gesloten, dan stopt Nederland vanaf 1 december 2002 met
het 'exporteren' van uitkeringen naar die landen.

    Gonnie Kaptein van het Nederlands Migratie Instituut: 'Degenen die daardoor
zonder inkomen te zitten, staan voor een vreemde keuze: terugkomen naar
Nederland of lijdzaam afwachten of er ooit nog een verdrag wordt gesloten. Voor
niet-Nederlanders is terugkeer naar Nederland in praktijk maar heel beperkt
mogelijk. Dus voor hen valt er weinig te kiezen.

    'Op dit moment worden er naar ruim 130 landen uitkeringen geexporteerd. In
sommige landen, zoals Marokko, Suriname, Turkije, maar ook Zuid-Afrika en
Argentinie wonen relatief veel uitkeringsontvangers. In andere landen slechts
enkelen.

    'Het gaat bijvoorbeeld om een gerepatrieerde ex-KNIL-militair, om een
gepensioneerde Surinamer die een AOW-toeslag voor zijn partner ontvangt, om een
Nederlands echtpaar dat graag met behoud van de WAO bij zijn naar Brazilie
geemigreerde kinderen wil wonen of om een Japanse weduwe die na het overlijden
van haar echtgenoot met haar ANW-uitkering is teruggekeerd naar Japan.

    'De staatssecretaris heeft gezegd dat zijn departement (Sociale Zaken) een
'uiterste krachtsinspanning' doet om verdragen te sluiten. Maar in een adem
wijst hij op de moeizame onderhandelingen die met bijvoorbeeld Marokko en
Turkije worden gevoerd en het trage tempo waarin een en ander verloopt. Het is
geen grote gok om te veronderstellen dat na drie jaar niet met alle landen
verdragen zijn gesloten.'

    Dat het Nederlands Migratie Instituut meer reacties van verontruste burgers
over de wet Beu heeft gekregen dan ouderenorganisaties zoals de Anbo en de unie
KBO, komt ongetwijfeld doordat de wet Beu een uitzondering maakt voor de AOW.
Het ouderdomspensioen is wel exporteerbaar, ook naar niet-verdragslanden. Toch
zit hier een adder onder het gras, want de exportbeperking geldt wel voor de
toeslag op de AOW.

    65-Plussers die zijn getrouwd of ongehuwd samenwonen, hebben ieder recht op
een AOW-pensioen ter hoogte van 50 procent van het minimumloon. Samen hebben ze
dan 100 procent. Alleenwonende 65-plussers krijgen een AOW-pensioen dat
gebaseerd is op de helft van het minimumloon plus een toeslag van 20 procent
(samen 70 procent van het minimumloon). Die toeslag vervalt voor AOW'ers in
niet-verdragslanden.

    Ook 65-plussers die zijn getrouwd of ongehuwd samenwonen met iemand die nog
geen recht heeft op AOW en geen andere inkomsten heeft, hebben recht op een
toeslag. Deze AOW-partnertoeslag vervalt eveneens bij uitbetaling naar een
niet-verdragsland.

    Omdat controle op de leefvorm niet mogelijk is in niet-verdragslanden,
worden alle AOW'ers over een kam geschoren en als gehuwden beschouwd.

    Het Centraal Missie Commissariaat in Oegstgeest heeft daarover onlangs aan
de bel getrokken in Den Haag. In het buitenland werken ongeveer 1200 Nederlandse
missionarissen (mannen en vrouwen) van boven de 65. Door de wet Beu lopen zij
het risico een deel van hun AOW (de toeslag van 20 procent voor alleenstaande
ouderen) kwijt te raken.

    'Voor missionarissen en religieuze instituten die hen uitzenden een
gevoelige beperking', aldus het Centraal Missie Commissariaat.

    Pleit Macknack voor een uitzonderingspositie van Suriname ('op grond van
onze historische banden'), het Centraal Missie Commissariaat doet dat voor
missionarissen en kerkelijke ontwikkelingswerkers.

    Het Nederlands Migratie Instituut vreest dat onjuiste en onvolledige
informatie over de wet Beu tot overhaaste beslissingen leidt.

    'Iemand die nog voor de invoeringsdatum vertrekt naar een niet-verdragsland
zoals Suriname, behoudt nog drie jaar zijn uitkering. Maar direct na de
invoering van de wet is het niet meer mogelijk om een uitkering naar een
niet-verdragsland te exporteren. Veel geremigreerde Surinamers spelen al met de
gedachte om voor de zekerheid maar terug te komen naar Nederland.'

    Gonnie Kaptein wijst erop dat iemand die overweegt uit Nederland te
vertrekken met behoud van een uitkering, erop moet kunnen vertrouwen dat hij die
rechten behoudt op dezelfde voorwaarden zoals die golden op het moment van
vertrek.

    'Bij de voorlichting over remigratie is de meest gestelde vraag: Hoe kan ik
zeker zijn dat mijn uitkering niet wordt ingetrokken als ik weg ben? Het is deze
zeer terechte vraag naar zekerheid, die ik als hulpverlener nauwelijks meer durf
te beantwoorden.'

    Wetgeving ; Sociale zekerheid ; Migratie ; Maatschappij ; Bevolking ;
Economie ; Sociale Economie ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               50 of 79 DOCUMENTS

                                Algemeen Dagblad

                                  May 14, 1999

Blair, de ultieme Santos-drager

BYLINE: DOOR GERRIT DEN AMBTMAN

SECTION: Media; Pg. 28

LENGTH: 700 words


    ESTHER VOET IS uitgenodigd voor een partijtje in Parijs. Het horlogemerk
Santos bestaat 20 jaar en dat is voor de firma Cartier vanzelfsprekend
aanleiding om een feestje te bouwen. De gasten verblijven in het weelderige
hotel Ritz en dansen tot diep in de nacht in de schaduw van de Eiffeltoren. Voet
(tekst en foto's) doet verslag in het zomernummer van het tijdschrift Jewels &
Watches.

    'De band speelt, een steelband zorgt voor een Braziliaans tintje en de
champagne vloeit rijkelijk. Kreeftensoep, fois gras, nog meer champagne... heel
veel gasten in stemmig zwart, veel witgoud, nog meer champagne... veel diamanten
en erg veel Cartier, van juwelen tot horloges en van parfums tot manchetknopen,
een dansende menigte en nog meer champagne... Het is me het feestje wel;
Gert-Jan Droge zou er zijn vingers bij aflikken. De wereld lijkt een grote
champagnebubbel.'

    Jewels & Watches trouwens ook. Het lijvige tijdschrift is een sieraad voor
de bladenmarkt en een fraai alternatief voor het gewone volk dat vroeger op
zondagmiddag tijdens een wandeling de neus tegen de etalageruit van de
plaatselijke juwelier drukte om het lonkende edelmetaal te bewonderen. Dat kan
tegenwoordig niet meer, omdat de rolluiken zijn neergelaten.

    Het blad heeft de functie van de vitrine overgenomen. Voor 12,50 gulden
kunnen de liefhebbers wegdromen in bijna 200 pagina's vol kostbaarheden.
Edelstenen, kettingen, armbanden, ringen en vooral horloges lonken naar de
lezer. Om het plezier kennelijk niet op voorhand te vergallen wordt van de
meeste 'stukken' de prijs weggelaten. Als 'prijs op aanvraag' staat vermeld moet
zelfs een miljonair het ergste vrezen. Zo'n Santos, die van de champagne, doet
al gauw zo'n 10.000 gulden.

    Esther Voet heeft in Parijs aan de grote baas van Cartier natuurlijk geen
brutale vragen gesteld, maar bij Alain Dominique Perrin nog wel even naar de
'ultieme Santos-drager' geinformeerd. Het blijkt de Britse premier Tony Blair te
zijn.

    Jewels & Watches signaleert de trends. Koele kleuren bij een warme zomer,
sieraden van witgoud en aquamarijn, sobere, chique stalen horloges die steeds
vaker als armband worden uitgevoerd. 'En dan zijn er nog ringen in de zachte
tinten van champagne die zo mooi staan bij een zongebruinde huid', berichten de
waarnemers uit glamourland.

    Echte liefhebbers van horloges hebben hun eigen blad, Watching. En hun eigen
bijeenkomst, zonder champagne. In de rubriek Vraag en aanbod' van het
horloge-tijdschrift blijkt dat de vereniging voor verzamelaars van mechanische
uurwerken met de veelzeggende naam Rikketik op 16 mei in Houten een ruil- en
ontmoetingsbeurs organiseert.

    Maar ook het fullcolor-magazine Watching, dat voor 4,95 gulden schappelijk
is geprijsd, heeft de tijd mee. De uurwerk-industrie is blijkbaar zo blij met de
papieren etalage dat ze niet alleen gretig adverteert, maar ook de redactie zeer
ter wille is. Vermoedelijk daarom legt hoofdredacteur Harry te Walvaart vanuit
Oostenrijk uit dat de wereldtop van de snowboarders een G-shock draagt.
Bovendien belt hij vanuit Miami met een horloge die ook als mobiele telefoon
dienst doet. 'Kraak piep... kraak... Hallo, Mam hoor je me?... kraak piep... Met
wie spreek ik... wie is dat, ik versta u zo slecht?... piep piep kraak.'

    Walvaart blijkt in het bezit van een multifunctionele Super World Time Phone
Watch. Het klokje kan volgens hem alles. Bellen, de tijd weergeven in 73
hoofdsteden, de AEX-index en de dollarkoers in een oogopslag. Het horloge meldt
de tussenstand in sets op een Grand Slam toernooi, het laatste wereldnieuws, de
temperatuur van het water en de buitenlucht en of het ter plekke eb of vloed is.
'Ik slenter richting strand terwijl ik ondertussen via m'n horloge in Tokio een
paar yen en in New York een fistful of dollars verkoop.'

    Hoe bestaat het toch: Watching, dat op 68 pagina's meer dan 140 horloges van
allerlei prijs en komaf etaleert, brengt ook nog een wervende reisreportage uit
Miami. Je kon er de klok op gelijk zetten.

    Kunst en Cultuur ; Tijdschriften ; Life style ; Uurwerken ; Wetenschap en
Techniek ; Technische Wetenschappen ; Instrumenten en Apparaten ; Maatschappij ;
Sociaal Cultureel ; Media ; Pers

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               51 of 79 DOCUMENTS

                                Algemeen Dagblad

                                  May 12, 1999

Regioradio

BYLINE: H. HOOGEVEEN, PUTTEN.

SECTION: Trefpunt; Pg. 11

LENGTH: 78 words


    Gewone Nederlanders met een eigen onderneming hoeven niet bij Den Haag aan
te kloppen voor enige vorm van financiele steun. Terecht overigens. Maar als je
een regionaal radio- of tv-station begint schijnt overheidssteun wel los te
komen. Laat de regionale omroepen eerst maar eens leren om efficienter te gaan
werken. Tevens moeten ze zich niet interessanter voordoen dan ze zijn: lonken
naar betere apparatuur leidt niet automatisch tot betere programma's.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               52 of 79 DOCUMENTS

                                Algemeen Dagblad

                                  May 11, 1999

Een blad over net-niet-winners

BYLINE: DOOR WILLEM PEKELDER

SECTION: Show en Zo; Pg. 2

LENGTH: 943 words

DATELINE: Rotterdam


    De straatkrant viert dit jaar zijn eerste lustrum. In 1994 werd de eerste
Nederlandse straatkrant opgericht in Utrecht. Nu telt ons land al elf
periodieken voor dak- en thuislozen met een stabiele of zelfs stijgende oplage.
Het succes van het straatmagazine. Zelfs de politie is enthousiast.

    Wie de eerste Rotterdamse Straatmagazines vergelijkt met die van nu, ziet
een opmerkelijke verandering. Geen tobberige, gegroefde politieke hoofden meer
op de voorpagina, maar frisse voetballers als Gaston Taument en Henk Fraser en
(iets minder fris) Emile Ratelband, de goeroe met een giro die in de Pauluskerk
onlangs een peptalk hield voor de straatkrantverkopers.

    Sander de Kramer (25), sinds februari hoofdredacteur van het in 1995
opgerichte Straatmagazine Rotterdam, legt uit dat de tweemaandelijkse krant wat
hem betreft af moet van het stempel 'intellectuelenblaadje'. 'Uit onderzoek is
gebleken dat het Straatmagazine vooral wordt gelezen door hoger opgeleiden die
geinteresseerd zijn in 'die andere wereld', maar wij willen ook de gewone man
bereiken. Vandaar dat we streven naar een mix van bekende Nederlanders en
straatverhalen. Minder ellende, meer glamour. Dat is ook het grote succes van
The Big Issue, de Engelse straatkrant die met een verkoopcijfer van 1,2 miljoen
exemplaren het grootste opinieblad is van Groot-Brittannie.'

    Na een tijdelijke dip eind vorig jaar - instortende verkoopcijfers en
knetterende ruzies in de redactie met als resultaat het vertrek van de vorige
hoofdredacteur - zit het Straatmagazine weer in de lift: de oplage is
gestabiliseerd op het oude niveau van 50.000 en de sfeer op de elf leden
tellende redactie is volgens de nieuwe hoofdredacteur weer prima. 'Ik was
verslaggever bij het Straatmagazine, maar met die ruzies heb ik me nooit
beziggehouden.'

    Hoewel het Straatmagazine wat glossy-achtiger is geworden, zal het zijn
wortels nooit verloochenen, bezweert De Kramer. 'We zijn en blijven een blad van
en voor daklozen. De inhoud van het blad zal altijd voor een belangrijk deel uit
straatverhalen bestaan: gedichten en belevenissen van de daklozen zelf. En
nieuws natuurlijk. Een recente primeur van ons was dat een kwart van de daklozen
over mobiele telefoons beschikt. Prepay-telefoons liggen binnen ieders bereik.'

    Maar wat is het criterium bij het plaatsen van 'glamour-verhalen'? Er zal
toch een link moeten zijn met het daklozenbestaan? 'Een directe link hoeft niet.
Bij de bekende Nederlanders zijn we vooral op zoek naar mensen die een beetje in
de schaduw zijn komen te staan: Gaston Taument die bij Anderlecht alleen nog
maar op de bank zit, oud-Feyenoord-verdediger Henk Fraser die met kapotte knieen
afscheid moet nemen van het voetbal. We brengen bij voorkeur niet de verhalen
over de kampioenen, maar over mensen die op het tweede plan zijn terechtgekomen.
Dit zijn verhalen die velen aanspreken', aldus de hoofdredacteur annex
sportjournalist.

    Wie Sander de Kramer in zijn krijtstreeppak ('een tweedehandsje') ziet, zal
niet snel geloven dat hij korte tijd het leven van een dakloze heeft geleid. 'Om
me beter te kunnen voorstellen hoe het is om geen dak boven je hoofd te hebben,
ben ik van de zomer met een vriend liftend naar Spanje gegaan. We hadden
afgesproken rond te komen van drie gulden per persoon per dag. De eerste twee
nachten hebben we geslapen in de garage van een Nederlands stel in de buurt van
Madrid. Daarna hebben we overnacht op een voetbalveld, samen met andere
daklozen. Op een gegeven moment ben ik mijn vriend kwijtgeraakt in Madrid. Omdat
hij de pot bij zich had, heb ik anderhalve dag niet kunnen eten of drinken.' Na
drieeneenhalve week keerden de heren uitgehongerd en verzwakt terug in
Nederland.

    Maar de echte diehards houden het natuurlijk veel langer vol. Ed is al jaren
dakloos - hoewel hij sinds kort een eigen kamer heeft - en al 28 jaar aan de
drugs. De 53-jarige Surinamer, een van de circa 170 verkopers in Rotterdam, is
de vleesgeworden doelstelling van het Straatmagazine: daklozen een (bescheiden)
eigen inkomen verschaffen en hen in contact brengen met 'gewone' mensen. Ed, op
zijn vaste stekje voor De Bijenkorf: 'Ik ben anderhalf jaar geleden met dit werk
begonnen omdat ik niet meer wilde stelen. Nu verdien ik mijn eigen inkomen. Ik
koop het blad voor 1 gulden 40 en verkoop het voor een rijksdaalder. De
opbrengst gaat deels op aan heroine en cocaine, maar ik houd - samen met mijn
uitkering - precies genoeg geld over om een eigen kamer te huren.'

    Ed zegt dat hij de mensen vriendelijk tegemoet treedt, maar toch wordt hij
soms rot behandeld. 'Dan roepen ze: daar heb je weer zo'n zwartwerker. Maar ik
krijg ook leuke reacties. Met sommige mensen krijg je zelfs een band. Je
bespreekt elkaars problemen. Een vaste klant kwam pas afscheid nemen. Ze ging
een paar weken met vakantie.'

    Hoe nobel ook de doelstelling van het Straatmagazine luidt, de
drugsgelieerde criminaliteit in Rotterdam is niet afgenomen. Het aantal
overvallen is vorig jaar met 19 procent gestegen tot 334 en het aantal
straatroven zelfs met 20 procent tot 1781. Alleen het aantal autokraken - de
meest 'geliefde' bezigheid van junks - is met zo'n 15.000 per jaar stabiel
gebleven. Toch is politie-woordvoerder Anne Geelof zeer te spreken over het
initiatief. 'Deze stad telt enkele duizenden verslaafden. Hoe meer van hen hun
eigen geld verdienen, hoe beter. Al blijft het een druppel op de gloeiende
plaat.' .

    Om de oplage van de jubilerende straatkrant te verhogen zijn in enkele
steden bekende Nederlanders ingezet als verkoper. Zoals Anton Geesink, aan het
werk in Utrecht. Foto ANP

    Kranten ; Bevolking ; Maatschappij ; Media ; Pers

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               53 of 79 DOCUMENTS

                                Algemeen Dagblad

                                  May 7, 1999

Russen bereid voor Servie te vechten

BYLINE: DOOR ROY A. MEDVEDEV *

SECTION: Trefpunt; Pg. 15

LENGTH: 1052 words


    DE NATIONALE verontwaardiging in Rusland over de NAVO-bombardementen is zo
groot, dat zij een belangrijke factor is geworden voor de buiten- en
binnenlandse politiek, en mogelijk ook voor het conflict in Kosovo zelf.

    Geen gebeurtenis in de afgelopen 50 jaar heeft zulke emoties in Rusland
losgewoeld als de NAVO-acties. Ruim 95 procent van de Russen veroordeelt de
bombardementen, zo blijkt uit opiniepeilingen. Het land heeft tientallen jaren
niet zo'n grote consensus gekend. Studenten, scholieren, zelfs voetballers nemen
deel aan demonstraties en gooien rotte eieren naar de Amerikaanse ambassade in
Moskou. Honderden Russische vrijwilligers vechten al in Servie en duizenden zijn
onderweg. Niet alleen Kozakken, maar ook generaals van militaire districten
zeggen klaar te staan om Servie te verdedigen.

    Niemand in Rusland gelooft het verhaal van de NAVO dat de westerse
beschaving verdedigd moet worden en dat een menselijke catstrofe voorkomen moet
worden. De bommen hebben de tragedie eerder versneld en verergerd. Zij hebben
twijfels gezaaid over de vraag wat nu wel westerse beschaving is. Als die
aangetoond moet worden met de huidige middelen, wat zal de Arabische wereld daar
wel van denken? Of Afrika, China, India?

    Het conflict tussen de orthodoxe Serviers en Albanese moslims in Kosovo kent
een lange historie. Deze religieuze en etnische gewelddadigheden kun je niet
oplossen door bommen te gooien op Belgrado, Pristina of de bruggen over de
Donau. Het internationaal recht is met voeten getreden en de VN heeft geen
functie meer.

    Analyses als zou de VS nieuwe precisie-wapens testen zijn niet serieus te
nemen, wel dat de NAVO zich een nieuw bestaansrecht wil verschaffen nu de oude
vijand, het Warschau-Pact, is weggevallen. De NAVO heeft geen vijanden in het
oosten, maar toch sluiten de Midden- en Oost-Europese landen er zich bij aan.
Die moeten natuurlijk allemaal bewapend worden en daar is geld voor nodig. Het
conflict op de Balkan verschaft de NAVO de rechtvaardiging voor de nieuwe taken
die het bondgenootschap wil uitoefenen. De oorlog op de Balkan moet de wereld
laten zien dat er maar een supermogendheid is: de VS. De Europese Unie die
economische onafhankelijkheid nastreeft, moet stevig worden verankerd aan de
NAVO. De macht van de NAVO, die tien jaar geleden nog ophield bij de grens met
de DDR, is nu naar het zuidoosten opgeschoven, ter bescherming tegen onrustige
regio's als Midden-Oosten en Noord-Afrika.

    Het is zomaar een greep uit analyses die de ronde doen onder politici,
diplomaten, militaire stategen en commentatoren. Maar deze opvattingen hebben
geen invloed op het gedrag van de 'gewone' Russen. Hun heftige reactie op de
gebeurtenissen in Servie wordt niet bepaald door politieke logica, maar door
menselijke gevoelens. Aan hun verontwaardiging liggen vele redenen ten
grondslag, maar laat ik me beperken tot die zaken die het belangrijkst zijn.
Daarbij betrek ik het nationaal denken, de psychologie, de geschiedenis van
Rusland en onze opvattingen van rechtvaardigheid, eer en schande.

    1. De sterke valt de zwakke aan; met zijn velen tegen een. Twintig machtige
landen, waaronder drie grote militaire mogendheden, pakken Servie en Montenegro
aan, waarmee geen van de NAVO-landen een conflict heeft. De deelname van
Duitsland en Turkije, die historisch gezien bij de Serviers in het krijt staan,
wekt grote woede.

    2. De zwaar gewapende valt de bijna ongewapende aan. De Serviers zijn
nagenoeg machteloos tegen de NAVO-luchtaanvallen. Onder de NAVO-soldaten zijn
nog nauwelijks doden gevallen. De Russen vinden dit een ongelijke, eerloze en
laffe wijze van oorlogvoering. Het is geen oorlog, maar een slachting.

    3. Een Slavisch, orthodox land wordt vernietigd. Servie is al 300 jaar een
bondgenoot van Rusland. Om Servie nam Rusland deel aan de Eerste Wereldoorlog.
Dat leren alle Russische scholieren.

    4. Servie wordt verslagen om Rusland te vernederen en een lesje te lezen.
Russen zijn ervan overtuigd dat het nutteloze bombardement op Dresden in 1945 en
het gebruik van atoombommen tegen Japan bedoeld waren als demonstraties van
macht tegen de Sovjet-Unie. De campagne tegen Servie wordt ook zo gezien.

    5. Het Westen heeft Rusland bedrogen en leeggeroofd. Steeds maar weer werden
de Russen de zegeningen van de markt en de democratie voorgehouden. Het Westen
zou Rusland helpen bij de transformatie van een geleide economie naar een
markteconomie. De meerderheid van de Russen heeft geen enkele illusie meer en is
ervan overtuigd dat het Westen Rusland wil degraderen tot leverancier van
grondstoffen. Het dagelijks bestaan is achteruitgehold, terwijl de schuld aan
het Westen is gestegen.

    Hoe controversieel ook, deze gedachten leven onder het gewone volk. Hoewel
Rusland verzwakt is, is het nog altijd krachtig genoeg als staat. Het Russische
militaire potentieel is nog groot. Als grondtroepen in Joegoslavie worden
ingezet zal Rusland zeker de modernste wapens leveren aan Servie, aangezien de
NAVO dat nu al doet aan de UCK. Een unie van Servie, Wit-Rusland en Rusland is
niet langer een utopie.

    Het verweer dat Milosevic een despoot is, maakt geen indruk op Russen die
jaren onder despoten en terreur hebben moeten leven. Naar Russische standaard is
Milosevic eerder een pragmaticus. Hij is gekozen door het volk in een land dat
een meerpartijenstelsel kent en dat geen politieke gevangenen heeft.

    Niemand in Rusland keurt de etnische schoonmaak in Kosovo goed, maar door
agressie van buiten is het allemaal erger geworden. Rusland herbergt drie
miljoen mensen die gevlucht zijn voor etnisch geweld in Centraal-Azie, de
Kaukasus en Abchazie. Maar niemand denkt dat je door bommen te gooien op
Azerbeidzjan, Armenie of Georgie de vluchtelingen kan laten terugkeren.

    Om een oorlog te winnen moet je niet alleen de leiders, maar een heel volk
onderwerpen. De Serviers hebben gedurende deze eeuw in twee wereldoorlogen meer
mensen verloren dan welk ander land in Europa ook. Dit kleine land op de Balkan
kan niet worden verslagen, alleen maar vernietigd. Als de NAVO dat niet van plan
is, dan moet zij de bombardementen stoppen voor er een oorlog ontstaat met niet
te voorziene gevolgen.

    * De auteur is voormalig dissident, historicus en auteur van boeken over de
Sovjet-Russische geschiedenis.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               54 of 79 DOCUMENTS

                                Algemeen Dagblad

                                  May 6, 1999

'Feest? Een goede omzet!'

SECTION: Binnenland; Pg. 3

LENGTH: 1353 words

DATELINE: Utrecht


    Vrijheid voor gevorderden

    Het moest een sober feest worden, maar hier en daar werd toch uitbundig
gelachen op Bevrijdingsdag. Vrijheid is immers doen waar je zin in hebt, zolang
je anderen daarmee niet tot last bent. De ouderen krijgen een defile, de
jongeren een festival. En wie zou zich er aan storen dat we onze dansjes doen,
onze liedjes zingen en onze drankjes drinken? Een impressie van de
bevrijdingsfeesten, waarbij ieder zijn eigen prioriteiten stelt. Van een hoge
omzet tot een onbelemmerd zicht op de festiviteiten.

    Ook zonder het 'multiculturele' 5-mei-bevrijdingsfeest moet de Kanaalstraat
in de Utrechtse wijk Lombok er buitengewoon gezellig uitzien. De middenstand,
vooral bestaand uit Turkse en Marokkaanse winkeliers, stalt de handel dagelijks
namelijk breed uit op het trottoir. Wat dat betreft is Selma Bildirici snel
gewend aan de drukte van de vrijmarkt die de Stichting Lombok Anders
organiseert. Ze kwam 17 jaar geleden uit Turkije: 'Samen met mijn man, die hier
wilde gaan werken. De Turkse bevrijdingsdag vieren wij niet. Die wordt in
Turkije ergens in de herfst gehouden, eind oktober. In Turkije is het ook alleen
voor de top van de samenleving, voor de hoge mensen. Wij horen alleen wat over
Kemal Ataturk, die Turkije van de Grieken bevrijdde. Maar dat is alles. Voor de
rijke mensen en de militairen is er een parade. Voor de gewone man is er niks.'

    Voor Selma Bildirici (38) is 5 mei overigens al haar hele leven een
bijzondere dag. Lachend: 'Dit is mijn verjaardag. Van het verzekeringsbedrijf
Amev hebben wij geen vrij gekregen voor Bevrijdingsdag, maar ik neem altijd vrij
omdat ik bezoek krijg. Voor zo'n dagje moet ik wel knokken: veel mensen willen
kennelijk niet werken om de bevrijding te kunnen vieren.' Ze heeft lang in
Utrecht gewoond, maar verblijft al weer geruime tijd met man en kinderen in
Zeist. 'Bevrijdingsdag in Nederland is voor mij een traditie geworden. En het is
leuk om vrienden en kennissen te zien.'

    Iets verderop wandelt Boualem Daoudi (43) met zijn Nederlandse vrouw en
kinderen. Ruim 20 jaar geleden verliet hij Marokko, waar hij in een dorpje nabij
Oran woonde: 'Ik ben eerst zes jaar in Frankrijk geweest om te werken. Daarna
naar Nederland met vakantie. Het is een lange vakantie geworden. Ik heb in een
fabriek gewerkt, ben werkloos geweest, heb daarna veel vrijwilligerswerk gedaan.
Nu werk ik voor de post.' Vergeleken met Marokko maakt Nederland volgens Daoudi
veel meer werk van de viering van de bevrijding: 'Ik herinner me er niet zoveel
meer van in Marokko. De mensen vonden bijvoorbeeld islamitische feesten
belangrijker. De bevrijding hield ze niet zo bezig, denk ik. Ik vind het hier
wel leuk, dat de mensen er elk jaar een feestje voor houden. Ach, ik heb de
oorlog niet meegemaakt. Daarom probeer ik de Nederlandse geschiedenis te
bestuderen, maar dat gaat niet zo snel.'

    Vanaf een podium op de hoek van de Kanaalstraat en de J.P. Coenstraat klinkt
een forse dreun: een jongerenballet. Glenn Manuela, afkomstig van de Nederlandse
Antillen, kan zich maar met moeite verstaanbaar maken: 'Op CuraCao was
Bevrijdingsdag toch meer iets voor de Nederlanders, niet voor ons. Niet zo mooi,
want mijn eiland heeft de geallieerden tijdens de Tweede Wereldoorlog toch van
belangrijke olie voorzien. De oorlog heeft op de Antillen natuurlijk ook
nauwelijks invloed gehad. Mijn vader was ambtenaar, die ging nog wel eens naar
die feestjes. Want Koninginnedag wordt ook gevierd door de Nederlanders en de
belangrijke Antillianen en de buitenlanders: met een oranjebitter om 11 uur 's
morgens bij de gezaghebber.'

    Twee Ghanese jongens proberen wat handel aan de man te brengen.
Bevrijdingsdag, daar hebben ze nooit van gehoord. In redelijk Engels maken zij
duidelijk dat in Ghana wel de onafhankelijkheid wordt gevierd, die daar op 7
maart 1957 kwam. 'Nu zit Jerry Rawlings er al weer een hele tijd. Niet zo
slecht, maar hij is toch een beetje een dictator, vinden zij. Voor het tweetal
dus geen Bevrijdingsdag vandaag. De man achter de toonbank van de Turkse
bakkerij Finiri maakt het allemaal weinig uit: 'Feest? Goede omzet.'

    Teletubbies een de Amstel

    'Vrijheid is te kostbaar om te grabbel te gooien. Of dat nu op de Coolsingel
is of op de Balkan.' Met deze woorden legde minister De Grave (Defensie) tijdens
de herdenking van de capitulatie in de Wageningse Bergkerk een verband tussen de
ongeregeldheden tijdens het kampioensfeest van Feyenoord, Kosovo en de
bevrijding.Hij benadrukte hiermee gisteren ook nog eens het belang van de
Nederlandse deelname aan de NAVO-bombardementen op Joegoslavie. Prins Bernard
was ook dit jaar weer in Wageningen. Hij legde een krans bij het monument op het
5 Mei Plein. De bijna 88-jarige prins ziet de herdenking aan de overgave van de
Duitsers als een van de hoogtepunten in het jaar. Aan het defile langs Hotel de
Wereld, waar de capitulatie in 1945 werd getekend, deden dit jaar meer dan 2200
veteranen uit binnen- en buitenland mee. Ze werden bekeken door ongeveer 70.000
belangstellenden

    Grote afwezige was de Canadese generaal G. Kitching. Hij was in '45
chef-staf van het Eerste Canadese Legerkorps en net als prins Bernard aanwezig
bij de Duitse overgave. Kitching was wel overgekomen, maar ligt sinds dinsdag
met griep in het Haagse Bronovo-ziekenhuis.Grote afwezige was de Canadese
generaal G. Kitching. Hij was in '45 chef-staf van het Eerste Canadese
Legerkorps en net als prins Bernard aanwezig bij de Duitse overgave. Kitching
was wel overgekomen, maar ligt sinds dinsdag met griep in het Haagse
Bronovo-ziekenhuis.Het slechte weer was geen spelbreker bij de 13
bevrijdingsfestivals. Ook dit jaar werden ze, net als vorig jaar, bezocht door
ongeveer 650.000 jongeren. De minuut stilte voor de instandhouding van de
vrijheid voor jezelf en voor anderen wordt overal massaal gerespecteerd.

    Bevrijdingsdag werd 's avonds afgesloten met onder meer een klassiek concert
waarbij koningin Beatrix aanwezig was. Wie bij dat slotfestival aan de Amstel
nog iets van de Dans van de Vrijheid wilde volgen, moest het veelal doen met een
ooggetuigenverslag. De paraplu's van de voorste rijen en de mistflarden boven de
rivier benamen het zicht van de laatkomers achteraan zo goed als geheel. 'Er
staat nu een man in zijn onderbroek voor de koningin', meldt de voorhoede. 'Hoe
ziet het er verder uit?', willen ze achteraan weten. Een paar meter naar voren
wordt even nagedacht. 'Het zijn een soort Teletubbies.'

    De wilde, experimentele dans brengt het publiek in een lacherige stemming.
De kleurrijke en luidruchtige taferelen vielen kennelijk nog net binnen de
definitie van het sobere bevrijdingsfeest dat de organisatie voor ogen stond. De
musicalfragmenten die voor later op de avond stonden gepland, zijn vervangen
door delen van het Requiem van Mozart. Aanzienlijk ingetogener dus, en in groot
contrast met de uitbundige opening van het programma. Kort daarvoor treedt Anouk
eveneens op in Amsterdam, voor een halfvolle Dam. Ze ziet eruit alsof ze zojuist
van kleren heeft gewisseld met een rapper. Ze is geheel in het zwart gekleed,
met bijpassende pet. Mensen staan tegen elkaar aangeperst onder de overkappingen
van de biertenten. Alleen bij de ijscoman staat gek genoeg helemaal niemand. De
speaker probeert kort voor concert enige saamhorigheid te kweken onder het
publiek, maar dat mislukt jammerlijk. 'Ik heb begrepen dat Nederlanders goed
tegen regen kunnen. Doe je paraplu omlaag, zodat iedereen iets kan zien.'
Niemand geeft gehoor aan zijn oproep. 'Weten we nog waarom we hier zijn? Om met
elkaar de vrijheid te vieren. Dat vier je met een ander, maar begint bij
jezelf.' Maar droog blijven is ook een mooi streven. En vrijheid is ook onder je
paraplu blijven staan als je daar zin in hebt.

    Bevrijdingsfeest in Nederland is ook schuilen voor de regen, merken deze
meefeestende allochtonen in Utrecht. Foto Cor de Kock.

    Theatergroep De Langste Dag voerde tijdens het Bevrijdingsfestival op de Dam
in Amsterdam een act op over agressie in het verkeer. Foto Paul van Weel.

    Tweede wereldoorlog ; Tijd ; Algemeen ; Kunst en Cultuur ; Geschiedenis

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               55 of 79 DOCUMENTS

                                Algemeen Dagblad

                                 April 23, 1999

Column (2)

BYLINE: MARCEL DEN HARTOG, IJSSELSTEIN.

SECTION: Sport; Pg. 21

LENGTH: 141 words


    Een simpel bezoek aan een aantal vinex-locaties bewijst al het grote gelijk
van Pamela Hemelrijk met haar Boerderettes van 21 april.

    Nog maar een aantal weken geleden kwam IJsselstein op negatieve wijze in het
nieuws, doordat de architecten bij het ontwerpen van de wijk Zenderpark volledig
waren doorgeschoten in hun ontwerpen. Ieder weldenkend mens kon al bij de eerste
fase zien dat deze opzet tot falen gedoemd is. Een nieuwbouwwijk het aanzien
geven van een binnenstad met smalle straatjes en steegjes is niet van deze
wereld. Het idee van een architect voor een publieke 'watertuin', is een grote
driehoek gevuld met zand met op de zijkant geschilderde golfjes... Wordt er ooit
een planoloog of architect afgerekend op zulke kapitale blunders? Kunst voor het
'gewone volk' in de vorm van onleefbare nieuwbouwwijken. Nee dank u!

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               56 of 79 DOCUMENTS

                                Algemeen Dagblad

                                 April 21, 1999

Ik (2)

BYLINE: MEVR. L. VAN ENGELENBURG, AMERSFOORT.

SECTION: Trefpunt; Pg. 11

LENGTH: 113 words


    Makkelijk hoor, 'Ik', om te oordelen en intussen achterover te leunen. (AD,
17 april). Geen geld storten op giro 555 voor Kosovo, maar wel anderen
veroordelen dat zij zo hun schuldgevoelens afkopen. Cynische woorden over
onbaatzuchtige naastenliefde en applaudisseren voor zichzelf. Nee, dan beter
helemaal niets doen en met een beschuldigende vinger naar iedereen wijzen
behalve naar jezelf. Wij, 'gewone' burgers in het Westen, kunnen weinig anders
doen dan hulpeloos toekijken. Met de actie van afgelopen week kun je in elk
geval iets doen. Beter een druppel op een gloeiende plaat dan je eigen geldkraan
dicht te laten met een hoop commentaar op het gebeuren.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               57 of 79 DOCUMENTS

                                Algemeen Dagblad

                                 April 17, 1999

Kabinet in oorlogstijd ; NAVO-acties binden ministers van Paars II

BYLINE: DOOR WILCO BOOM EN STEPHAN KOOLE

SECTION: Binnenland; Pg. 4

LENGTH: 1273 words


    Onze landsgrenzen worden niet bedreigd. Toch is Nederland in oorlog,
betrokken bij het bombarderen van grondgebied van een ander soeverein land. En
deze keer zonder dat de Verenigde Naties daarvoor toestemming hebben gegeven.
Daarmee is Paars II het eerste oorlogskabinet sinds 1945. Een gegeven dat
ministers aangrijpt.

    WIJ STAAN voor de absolute noodzaak dit barbaarse regime te breken. Als het
nodig is, zal het langer duren. In elk geval zal alles er voor uit de kast
gaan.' Ferme taal onlangs van premier Kok, de eerste naoorlogse premier die zich
eigenlijk niet meer naoorlogs kan noemen.

    De Kosovo-crisis is anders dan de acties in de Golf, die onder de vlag van
de Verenigde Naties werden uitgevoerd en waarin Nederland een te verwaarlozen
bijdrage leverde, en anders dan het optreden in Bosnie, waar 'onze jongens' wel
naar toe moesten, maar niet mochten schieten.

    De NAVO heeft Joegoslavie weliswaar niet officieel de oorlog verklaard, maar
het geweld is er niet minder om. Bij de luchtaanvallen zijn intussen honderden
doden gevallen, ook onschuldige burgers. Nederlandse oorlogsvliegers hebben ten
minste een vijandelijke MiG neergehaald.

    De Balkan is ver weg, maar de oorlog laat het kabinet niet onberoerd, leert
een rondgang door de Treveszaal. D66-vice-premier Els Borst (67): 'Het beklemt.
Ik ben eigenlijk al drie weken somber. Tijdens een debat in de Kamer denk ik er
niet aan, maar daarna is het er weer. Ik hoor dat van meer mensen van mijn
generatie. Door de beelden die je via de media te zien krijgt, komen de angstige
herinneringen aan de oorlog terug, de beelden van de razzia's van Duitsers die
bij ons in de straat de joden kwamen halen. Je krijgt het idee dat het weer zo
ver is.'

    Ook bewindslieden die jonger zijn dan Borst en premier Kok (60), de enigen
die de Tweede Wereldoorlog bewust hebben meegemaakt, proeven een andere sfeer.
VVD-minister van Onderwijs Loek Hermans (47): 'Er wordt minder gelachen. Je
merkt echt dat Kosovo zwaar weegt, we besteden er veel tijd aan.' PvdA'er Bram
Peper (Binnenlandse Zaken en Koninkrijksrelaties, 59): 'Het besef is er dat we
in een oorlogssituatie verzeild zijn. We doen mee uit overtuiging, maar vragen
ons ook af hoe we hier weer uitkomen. Er is een ernstige stemming.'

    De sfeer werd vooral beinvloed toen de bewindslieden vorige maand moesten
beslissen of de collega's Van Aartsen van Buitenlandse Zaken (51) en De Grave
van Defensie (43) gemachtigd zouden worden in de NAVO in te stemmen met de
aanvallen op Joegoslavie. Daar moest het groene licht gegeven worden voor
actieve deelname van het koninkrijk aan oorlogshandelingen tegen een ander
soeverein land - de dramatiek daarvan ontging de aanwezigen niet.

    Peper: 'In de ministerraad zitten gewoon mensen van vlees en bloed. Je
worstelt met de gedachte hoe het nog te vermijden is, hoewel je weet dat het
eraan zit te komen.'

    Borst: 'Toen de vraag aan de orde was of we met de NAVO zouden meegaan,
hebbenwe ons allemaal afgevraagd of er niet aan te ontkomen was, of het nog
uitgesteld kon worden of dat er iets minder hevig kon worden begonnen om het
langzaam op te bouwen. Van nuances was wel enige sprake, maar iedereen heeft er
volledig mee ingestemd.'

    VVD-minister van Justitie Benk Korthals (55): 'De beslissing mee te doen is
wel in geemotioneerde omstandigheden genomen. Daar is zeer diepgaand over
gesproken. Niet iedereen stond van harte achter ingrijpen, maar niemand heeft
bezwaar gemaakt. Het besluit heeft geen invloed op de sfeer, er wordt wel veel
over Kosovo gesproken, maar niet wezenlijk anders dan anders.'

    De wekelijkse ministerraadsvergadering op vrijdag duurt sinds het uitbreken
vande oorlog in de Balkan uren langer dan voordien gebruikelijk was. Premier Kok
houdt er doorgaans een straf tempo op na, waardoor de bijeenkomsten veelal voor
vijven zijn afgelopen. Waarna hij aan zijn wekelijkse persconferentie begint in
het perscentrum Nieuwspoort en de collega's met de onvermijdelijke
loodgieterstassen naar huis worden gereden door hun chauffeurs. Maar
tegenwoordig is dat pas om een uur of acht.

    Niet alleen door de ernst van de materie duren de vergaderingen langer, maar
ook doordat de bewindslieden die niet direct bij het conflict zijn betrokken
moeten worden bijgepraat. Kok heeft dagelijks contact met Van Aartsen en De
Grave, maar ook met de vice-premiers Borst en Jorritsma (48) en minister
Herfkens (Ontwikkelingssamenwerking, 47). Korthals mag soms ook aanschuiven
wegens de verwachte komst van vluchtelingen, maar de anderen moeten nieuws soms
in de krant lezen.

    PvdA'er Jan Pronk (Milieu, 59): 'Er wordt terecht veel tijd aan besteed. Het
is van groot belang; een kleine groep bewindslieden is er dagelijks mee bezig en
anderen moeten de gelegenheid krijgen ook mee te praten.' Volgens Pronk is het
kabinet 'adequaat' bezig, maar leeft in de samenleving te weinig het besef dat
Nederland in oorlog is. 'In Nederland hangt geen oorlogssfeer. Hoe dat komt? Het
conflict heeft nog geen Nederlandse levens geeist en brengt nog geen kosten mee
op de begroting. Ook zijn er nog geen vluchtelingen hier. Het leven gaat gewoon
door, want er is geen verbinding met het conflict daar. Dat steekt niet, maar
het verwondert me wel.

    'In de samenleving was er tijdens de Golfoorlog meer discussie dan nu. Dat
kan met Srebrenica te maken hebben, maar ook met het feit dat dit de vierde keer
is, na twee keer te hebben meegedaan in de Golf en Bosnie. Alle kranten huldigen
nu hetzelfde standpunt, dat was toen anders. Ze bieden overigens op de
opiniepagina's voldoende gelegenheid voor een goed debat, maar dat leidt niet
tot andere opvattingen bij de opinieleiders.'

    De oorlog op de Balkan heeft in de ministerraad een onvermoed neveneffect,
datin tijden van politieke spanningen - als binnenkort het rapport van de
parlementaire enquetecommissie Bijlmerramp verschijnt bijvoorbeeld - nog wel
eens van pas kan komen: het leidt tot een zekere verbroedering. Borst: 'Iedereen
is heel betrokken, het is niet zo dat sommige collega's zich op de achtergrond
houden als het onderwerp aan de orde is of zich er juist nadrukkelijk mee
bemoeien. Het werkt eigenlijk erg bindend.'

    PvdA-collega Klaas de Vries (Sociale Zaken en Werkgelegenheid, 55): 'De
betrokkenheid is fenomenaal. De oorlog brengt de ministers dichter bij elkaar.
Dat is heel bijzonder. Het kabinet ziet het duidelijk als een gezamenlijke
verantwoordelijkheid. Iedereen doet intensief mee.' Landbouwminister Hayo
Apotheker (D66, 48): 'Als het over Kosovo gaat, zit je er niet als minister van
Landbouw, maar als een van de vijftien.'

    Zijn partijgenoot Roger van Boxtel (Grote Steden, 45): 'Dat gevoel van
binding is niet alleen sentiment. Je bent ook samen verantwoordelijk: je staat
met z'n allen voor die afweging.'

    De emotionaliteit en lotsverbondenheid leiden er overigens niet toe dat het
gewone regeren achterwege blijft. 'Dat is het absurde van dit soort situaties.
Het ordinair regeren gaat gewoon door', zegt minister Zalm (Financien, 46). '
Gewone Nederlanders gaan ook naar hun werk. Ze zouden het niet goed vinden als
wij dat niet zouden doen.'

    Van Boxtel: 'Het gaat niet de hele dag over oorlog. De andere processen gaan
door, maar het is ook niet business as usual. Niet-politici die zorgen hebben
gaan ook naar werk en school.' Borst, ten slotte: 'In de eerste jaren van de
Duitse bezetting waren er ook nog verjaarsfeestjes.'

    Minister De Grave (Defensie) schiet een oud stuk geschut af, vorig jaar in
Havelte. Foto ANP

    Internationale gewapende conflicten ; Regering ; Recht ; Politiek en Staat ;
Staatsrecht ; Volkenrecht

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               58 of 79 DOCUMENTS

                                Algemeen Dagblad

                                 April 14, 1999

Kwart miljoen voor kinderen van Kosovo

BYLINE: DOOR PIET KOSTER

SECTION: Kunst; Pg. 25

LENGTH: 805 words

DATELINE: Amsterdam


    Het was maar een suggestie, zei cabaretier Freek de Jonge, maar het mooiste
gebaar had koningin Beatrix kunnen maken. Nu is zij in China, ook een land met
een bedenkelijke reputatie op het gebied van de mensenrechten. Het zou veel
indruk hebben gemaakt als zij zondagavond had besloten er niet heen te gaan.
'Het zou', vond hij, 'ook wel eens aardig zijn geweest als eens een koningin aan
het begin van een oorlog in eigen land is.'

    En stel: we verliezen. Wat dan? Moet zij dan voor eeuwig in China blijven?
Ooit levert dat misschien nog eens een operaatje op - Mevrouw Botervlieg, of zo
- maar wat heb je daar aan?

    Het was een van de relativerende bespiegelingen, waarmee Freek de Jonge
maandagnacht tegen het slot van het benefietconcert Staakt het Vuren opnieuw de
lachers op zijn hand kreeg.

    In theater Carre in Amsterdam was hij twee uur de ceremoniemeester geweest
van een 'ingetogen concert', waarmee Nederlandse artiesten en het complete
Orkest van het Oosten ten behoeve van de actie voor de kinderen van Kosovo een
kwart miljoen gulden inzamelden.

    De Jong ging grappen over de oorlog allerminst uit de weg.

    Al was het maar om aan te geven dat de ene oorlog de andere niet is, hoe
moeilijk het is een zuiver standpunt in te nemen en dat wat ooit tegen was nu
voor lijkt. Zoals hij en collega Herman van Veen wrang vaststelden toen zij rond
Pasen besloten iets te doen. 'Herinner jij je nog de demonstraties tegen de
plaatsing van die kruisraketten', had De Jonge gezegd. 'Daar waren we toen toch
zo tegen? Nu worden ze nota bene afgeschoten, namens ons.'

    'Nou, had Van Veen gereageerd, niet namens mij.'

    Meteen besloten zij dat zij iets moesten doen. Dat ze 'een ander geluid
moesten laten horen dan het geluid van geweld'. Al was het maar om later van je
kleinkinderen niet het verwijt te krijgen dat je fout was tijdens de oorlog, dat
je op de vraag 'opa, wat deed jij tijdens de oorlog' altijd nog kon zeggen dat
je in Carre bij het verzet had gezeten. Of, relativeerde De Jonge, was het
slechts een verzetje?

    Verzet of verzetje, ongeveer 2000 bezoekers telden maandagnacht aan de kassa
van Carre 50 tot 100 gulden neer om onder het motto Staakt het Vuren gehoor te
geven aan de oproep van De Jonge en Van Veen. Toen de rook van het optreden van
Elvis Costello nog maar net was opgetrokken, begon net na middernacht een ruim
anderhalf uur uur durend programma, waaraan ook werd meegewerkt door Robert Jan
Stips, Jasperina de Jong en Gerard Bouwhuis, Boudewijn de Groot, Charlotte
Margiono en Peter Nilsson, Jaap van Zweden, Marco Borsato en John Ewbank en
Mathilde Santing met haar band.

    Door de korte voorbereiding had geen van hen speciaal op het onderwerp
toegesneden teksten gemaakt, maar de keuze van het repertoire en sommige
toelichtingen zeiden meer dan genoeg. Zo merkte Marco Borsato, die begeleid door
John Ewbank Speeltuin zong, op dat nu hij kortgeleden zelf vader is geworden het
lot van alle kinderen ineens 'een heel andere dimensie' kreeg. En Mathilde
Santing koos niet voor niets voor het diep cynische God's song van Randy Newman.

    Maar de toon van de avond was toen al gezet door dichter Remco Campert met
het gedicht Oorlogskind; een, zoals hij zei, 'poetische tekst' die hij het
opmerkelijk vermogen had gegeven zich (niet) te schamen.

    Camperts tekst ging over vroeger, toen televisie nog iets voor de werkster
was, toen het gladgeschilderde zigeunerkind-met-traan-op-de-wang bij de gewone
man op gang hing en door hen die het beter wisten voor kitsch werd versleten.
Maar na al die jaren, zei Campert, hebben we het gelijk van de werkster erkend,
sinds de televisie zijn we allemaal gewone man, het oorlogskind uit de Balkan
verschijnt in elke kamer: '...en schaamt mijn gedicht zich niet een smartlap te
zijn...'

    De komende dagen worden ten bate van (de kinderen van) Kosovo (gironummer
555) meer benefietconcerten gegeven;

    - dinsdag 20 april om 21.00 uur: Van Dik Hout, Skik en Acda en de Munnik in
Nighttown, Rotterdam (entree 50 gulden, inlichtingen: 010-4361210),

    - woensdag 21 april om 20.15 uur: Marinierskapel der Koninklijke Marine met
Karin BLoemen en hoornist Jacob Slagter (entree 55 gulden, inlichtingen:
020-6226211 en 010-4539312),

    - maandag 26 april in de schouwburgen van Leiden, Heerlen, Breda,
Doetinchem, Winterswijk, Venlo, Sittard, Vlissingen, Hoogeveen, Leeuwarden,
Dordrecht, Veldhoven, Delft, Stadskanaal, Hoorn, Zutphen en Den Bosch: Cor
Bakker, Blof, Jaap van Zweden, Karin Bloemen, Jan Akkerman, Jeans, Het Rosenberg
Trio, Maarten van Roozendaal, No Place for Jenniver, Hans Kazan en I Fiammengi
(inlichtingen: 030-2802330).

    Geintje achter de schermen van Carre; terwijl hij zijn viool stemt pareert
Jaap van Zweden een aanval van Freek de Jonge.Foto Marco Okhuizen

    Hulpverlening ; Rampen en Ongevallen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               59 of 79 DOCUMENTS

                                Algemeen Dagblad

                                 April 10, 1999

Winnaars en verliezers in de wereldgeschiedenis

BYLINE: DOOR MARCEL ROELE

SECTION: Zaterdag-denksporten; Pg. 9

LENGTH: 2362 words


    WAAROM ZIJN sommige landen erg arm en andere erg rijk? David Landes (74),
een gepensioneerde hoogleraar economische geschiedenis van de universiteit van
Harvard en Jared Diamond (61), hoogleraar fysiologie in Californie, hebben ieder
hierover een boek geschreven.

    Volgens Landes en Diamond is het verloop van de wereldgeschiedenis
verklaarbaar. Zij vinden dat men de geschiedenis van de mensheid op dezelfde
manier kan bestuderen als de geschiedenis van het heelal, van de aardkorst of
van het leven op aarde. Het is niet te voorspellen welke planeten zich vormen en
welke soorten ontstaan. Maar achteraf kan men wetmatigheden in de geschiedenis
herkennen. Zit er ook een logische ontwikkeling in de geschiedenis van de
mensheid?

    'De meeste geschiedkundigen zijn afkerig van dergelijke grote onderwerpen',
zegt Fred Spier, wereldhistoricus aan de Universiteit van Amsterdam.
'Traditioneel benadrukken geschiedkundigen het unieke van een cultuur, een
gebied of een periode. Het vak is uitgevonden om duidelijk te maken wat er zo
bijzonder is aan een natie of een volk. Historici spitten in archieven op zoek
naar details. Ze zijn minder geinteresseerd in de grote lijnen. De sterrenkunde
en biologie hebben bovendien een grote theorie die alle onderdelen van het
vakgebied verenigt. De geschiedenis van het heelal is te verklaren met de
oerknaltheorie, en soortvorming met de evolutietheorie van Darwin. Wij hebben
nog geen grote theorie voor de geschiedenis van de mensheid.'

    Darwinisten verklaren verschillen tussen soorten uit verschillen in hun
leefomgeving. Landes en Diamond verklaren op dezelfde manier verschillen tussen
volken. Een koud klimaat dwingt mensen om kleren te maken, brandstof te vinden
en huizen te bouwen, meent Landes: in grote delen van Afrika is het zo heet dat
je maar het beste niets kunt doen.

    Volgens Diamond werd Afrika beneden de Sahara op een beslissende achterstand
gezet doordat daar geen diersoorten voorkwamen die zich lieten temmen tot
landbouw- of rijdier.

    Beide auteurs proberen dus de huidige verschillen in welvaart en macht
tussen landen te verklaren uit pre-historische ontwikkelingen, een voor
historici ongebruikelijke benadering. Diamond gaat dertienduizend jaar terug,
naar de tijd toen de hele wereldbevolking nog bestond uit jager-verzamelaars.
Mensen leefden toen in kleine groepen van een of enkele families, die
rondzwierven en leefden van de jacht en het verzamelen van eetbare vruchten of
noten, ongeveer zoals mensapen tegenwoordig nog steeds doen.

    Jager-verzamelaars kunnen geen dichtbevolkte samenleving opbouwen. Daarvoor
zijn landbouw en veeteelt nodig, die veel meer mensen per vierkante kilometer
kunnen onderhouden. Daardoor kwam menskracht beschikbaar om steden, technologie,
een bureaucratie en grote legers op te bouwen.

    In Europa en Azie waren de omstandigheden ideaal voor de uitvinding van de
landbouw. Paard, koe, schaap en varken zijn de boerderijdieren waarop in de hele
wereld de beschaving werd gegrondvest, en die komen oorspronkelijk allemaal daar
vandaan. De paarden van de Russische steppen waren geschikt voor domesticatie,
terwijl het tot op de dag van vandaag niet gelukt is om de Afrikaanse zebra te
temmen. De Euraziatische oeros liet zich tot koe ombouwen; de Kaapse buffel en
de Amerikaanse bizon niet.

    Afrikaanse koeien zijn allemaal import. Twee enorme obstakels hebben tot in
deze eeuw de verspreiding van paarden en koeien over Afrika bemoeilijkt: de
kurkdroge Sahara en het gebied rond de evenaar waar de tseetseevlieg dood en
verderf zaaide bij het vee.

    De Aziatische moeflon is het enige domesticeerbare schaap. De varkenssector
is gebaseerd op de welwillendheid van het wilde zwijn, maar het Afrikaanse
wrattenzwijn en de Amerikaanse pecari bleken minder boervriendelijk. De
Australiers hadden helemaal pech: het enige inheemse kweekbare gewas was de
macadamianoot en het enige grote zoogdier de ontembare kangoeroe. Het gevolg:
toen de Engelse kolonisten in de 18de eeuw Australie in bezit namen, troffen ze
een inheemse bevolking aan, de Aboriginals, die nog steeds jager-verzamelaars
waren.

    Er zijn nog meer spelingen der natuur waardoor de wereld buiten Eurazie het
slecht getroffen had: volgens Diamond zorgde de vorm van de continenten er voor
dat noviteiten zich makkelijker verspreidden in Eurazie. Wester- en oosterburen
kunnen elkaars vee en gewassen in eigen land gebruiken, omdat klimaat
grotendeels samenhangt met de breedtegraad. Ze komen ook makkelijker in contact
met elkaar, zelfs als een van beide partijen dat niet wil. Daarom moeten buren
goedschiks of kwaadschiks elkaars uitvindingen overnemen: als ze de
technologische wedloop niet bijhouden, worden ze onderworpen.

    Langs een noord-zuid-as worden uitvinders doorgaans door woestijnen of
regenwouden van elkaar gescheiden. De Maya's en de Azteken uit Midden Amerika,
bijvoorbeeld, hadden het schrift en het wiel ontdekt, verbouwden mais en fokten
kalkoenen. De Inca's in Zuid-Amerika bezaten lama's, cavia's en aardappelen.
Maar het tropische Amazone-woud dat tussen beide beschavingen in lag, zorgde
ervoor dat ze elkaar nooit ontmoetten; alleen mais bereikte uiteindelijk de
Andes. Daarentegen verspreidde het wiel dat de Assyriers in het Midden-Oosten
zesduizend jaar geleden uitvonden zich met een sneltreinvaart over heel Europa
en Azie.

    De akkerbouw werd ruim 10.000 jaar geleden het eerst uitgevonden in een
vruchtbaar gebied dat zich in de vorm van een halve maan uitstrekte van Israel
tot Irak. Het bijzondere van de vruchtbare halve maan was dat er van nature
landbouwproducten groeiden die makkelijk verbouwd, snel geoogst en lang bewaard
konden worden: twee soorten tarwe, gerst, linzen, erwten, kikkererwten en vlas.

    De landbouwers wisten binnen 5000 jaar Europa te veroveren. De
oorspronkelijke bevolking van jager-verzamelaars kwam om het leven door
voedselgebrek en de ziektekiemen en wapens van de boeren.

    Diamond legt veel nadruk op epidemieen als bondgenoot in de competitie
tussen volkeren. Veel ziektes zijn afkomstig van dieren met wie de mens in nauw
contact leeft. Zo worden nieuwe, gevaarlijke griepvarianten vaak veroorzaakt
door virussen die de overstap maken van vee naar de mens.

    Volkeren die er al lange tijd allerlei landbouwdieren op na houden, bouwen
een goede afweer op tegen zulke ziektekiemen, terwijl die wel in de populatie
aanwezig blijven. De ziektekiemen die de Spanjaarden en Engelsen vanaf de 16de
eeuw naar de Nieuwe Wereld brachten, vormden zonder dat ze het beseften hun
machtigste wapen, omdat die een slachting aanrichtten onder de oorspronkelijke
bevolking.

    Al eerder in de geschiedenis bleken volken die in hun regio als eerste op
landbouw overgingen, zich op expansie te kunnen richten. Zuidchinese boeren
bouwden 3500 jaar voor Christus al catamarans om de wereld in te trekken. Zij
koloniseerden Taiwan, de Filippijnen, Indonesie, Nieuw-Zeeland en eilanden
duizenden kilometers overzee: van het Paaseiland en Hawaii in het oosten tot
Madagascar in het westen.

    Er zijn weinig gebieden op de wereld waar nog een werkelijk autochtone
bevolking leeft. Blanke Nederlanders komen eigenlijk uit het Midden Oosten en
volbloed Javanen hebben Chinese voorouders.

    In Afrika ten zuiden van de Sahara verliep de opmars van de boeren veel
langzamer. Noord-Kameroen is waarschijnlijk hun uitvalsbasis geweest. Ergens
tussen de vijf- en tweeduizend jaar geleden begon hun expansie en zij is nog
maar enkele eeuwen geleden voltooid. Op de Khoi Khoi (Hottentotten) en San
(Bosjesmannen) na zijn alle zwarte bewoners van Zuid-Afrika net zulke recente
immigranten als de blanke Afrikaners. De zwarte boeren hebben echter nooit
uitvindingen gedaan die hun collega's elders in staat stelden om strak
georganiseerde samenlevingen te vormen, zoals het wiel, het schrift, de klok, de
kalender en wetgeving.

    Ook als zulke uitvindingen wel gedaan werden, betekende dat nog niet dat het
gewone volk er van profiteerde. Volgens Landes zijn er wat dat betreft
duidelijke verschillen tussen culturen: de ene staat open voor vernieuwing, de
andere werken louter verstarrend.

    Zo werden in het 16de eeuwse Turkije openbare klokken als een aantasting van
de autoriteit van de geestelijkheid gezien. In het Chinese keizerrijk werd het
grootschalige gebruik van de drukpers ontmoedigd. De autoriteiten vonden het
risico te groot dat verspreiding van kennis op den duur zou uitmonden in
spreiding van macht en inkomen.

    De middeleeuwse rooms-katholieke kerk was ook geen vriend van wetenschap en
nieuwlichterij, maar bood volgens Landes vergeleken met andere godsdiensten de
middenklasse meer kans zich te ontwikkelen. Volgens hem zorgde vooral het
protestantisme ervoor dat Europa rationalistisch en kapitalistisch werd.

    Diamond vindt het geen culturele gril dat Europa voorop liep in de
modernisering. Volgens hem kon modernisering niet in het Midden Oosten, en
hoefde het niet in China. De Europese landbouwers konden het zich veroorloven
roofbouw te plegen op de natuur. Dankzij de overvloedige regenval bleven de
planten toch wel groeien. In het Midden Oosten was de ontwikkeling van de
landbouwstaten gestagneerd, omdat het ecosysteem kwetsbaarder was voor misbruik
door de mens. Het ontginnen van de woeste gronden op de heuvels en overbegrazing
door geiten leidde tot erosie.

    De wereldberoemde ruinestad Petra, in Jordanie, was 2000 jaar geleden de
hoofdstad van de Nabateers, die ingenieuze bevloeiingswerken opzetten. Maar in
droge tijden leidde de irrigatie tot verzilting van het land. Begin deze eeuw
kapten de Turkse overheersers er het laatste bos en kregen de zandstormen vrij
spel. Nu is Petra opgeslokt door de woestijn. De vruchtbare halve maan is
onvruchtbaar geworden.

    In China was modernisering geen noodzaak. 2200 jaar geleden al werd heel
China onder centraal gezag verenigd. Andere machtscentra in de wereld waren ver
van het bed van de keizer. Hij kon het zich veroorloven om zijn macht te
handhaven door het land achterlijk te houden. In het versnipperde Europa ging
dat niet: als een heerser daarvoor koos, stonden een paar jaar later de legers
van de buren voor de poort.

    De 'culturele' verklaring voor de hegemonie van het ene volk over het andere
is niet per se in tegenspraak met de 'ecologische'; zeker volgens Diamond
ontwikkelt de cultuur zich binnen ecologische en geografische grenzen.

    'De voorlopige winnaars van de wereldgeschiedenis komen uit Eurazie - daar
waren de omstandigheden van begin af aan het gunstigst', concludeert Fred Spier.
'Maar de details van de wereldgeschiedenis zijn onvoorspelbaar.'

    In 1344 belegerden Mongoolse veroveraars een Italiaanse handelspost in de
Krim aan de Zwarte Zee. Zij brachten de pest met zich mee. Handelsreizigers die
het beleg overleefden, introduceerden de ziekte in Europa in 1347. Die eiste
binnen vier jaar 50 miljoen mensenlevens. In 1430 was de bevolkingsomvang van
Europa, vergeleken met 1290, tot een kwart geslonken.

    Gedurende twee generaties slaagde driekwart van de Engelse adel er niet in
om een erfgenaam te produceren. Het machtsevenwicht in Engeland was zo grondig
verstoord dat er een burgeroorlog uitbrak tussen twistende facties van edelen,
die werd uitgevochten op het land van de door pest getroffen boeren. Hun
lijdensemmer stroomde over en zij kwamen in opstand. De voorzitter van het
Engelse parlement voorspelde in 1381: 'Het hele koninkrijk zal volkomen worden
vernietigd en voor eeuwig verloren gaan - samen met Zijne Majesteit, de adel en
alle parlementsleden.'

    Op het continent was de situatie niet veel beter. Europa was verzwakt, net
als de rijken van de Azteken en de Inca's ruim een eeuw later. In 1353 trokken
de Turkse legers Europa in en veroverden in twee eeuwen tijd de hele Balkan,
Zuid-Rusland en Hongarije. Uiteindelijk kwam hun opmars bij Wenen tot stilstand,
maar het was een dubbeltje op z'n kant of Europa was grotendeels Turks geworden.
Ook het feit dat China nooit een echte wereldmacht is geworden, lijkt eerder een
gevolg van politieke toevalligheden dan van 'historische wetten'. China had in
de middeleeuwen de best bewapende legers en de machtigste vloot ter wereld. Al
in 1050, eeuwen voor Europa, beschikten de Chinezen over het buskruit, en in
1100 was een wapenindustrie ontwikkeld waar 40.000 arbeiders handgranaten en
vuurpijlen maakten. De vuurpijlen werden voorzien van verschillende ladingen die
bij het inslaan brandende olie of gifgassen verspreidden. In de dertiende eeuw
hadden de Chinezen al vlammenwerpers, geweren en kanonnen.

    Rond het jaar 100 kenden de Chinezen al het kompas; ruim 1000 jaar voordat
de Europeanen zover waren. De Chinezen namen hun kompas niet alleen mee bij
wandelingetjes in de bergen. Tussen 1405 en 1433 zonden ze zeven grote vloten
naar Oost-Afrika. Iedere vloot bestond uit een paar 100 schepen. Aan boord waren
ruim 25.000 man cavalerie, met paarden en al. Om man en paard te voeden waren
voorraden voor minstens een jaar aan boord. De Chinezen hadden zelfs een varende
varkensboerderij bij zich, zodat er altijd vers vlees op het menu stond.

    Maar aan het Chinese hof heerste tweespalt. De isolationistische factie won
van de expansionistische. In plaats van nieuwe ontdekkingsreizen te maken,
gingen de Chinezen aan hun muur bouwen. Als de Chinese keizers hadden gewild,
hadden zij een wereldrijk kunnen vestigen. Het machtscentrum in de wereld was
dan veel verder naar het oosten komen te liggen, en Chinees in plaats van Engels
was de wereldtaal geweest. Zo beschouwd, is het toch historisch toeval dat het
Westen in de wereld de baas is.

    Jared Diamond: Guns, germs, and steel: The fates of human societies. Vintage
f33,60

    David S. Landes: Arm en Rijk. Waarom sommige landen erg rijk zijn en andere
erg arm. Het Spectrum. f75,-

    Geo-historische wetten. De wereldgeschiedenis was geen aaneenschakeling van
toevalligheden, schrijft Jared Diamond, maar was een gevolg van een combinatie
van superieure technologie en fatale ziektes. En die was in laatste instantie
het resultaat van de ligging van de continenten.

    Kunst en Cultuur ; Kunst ; Taal- en Letterkunde ; Boeken ; Kunst en Cultuur
; Geschiedenis

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               60 of 79 DOCUMENTS

                                Algemeen Dagblad

                                 April 7, 1999

Vakbond plukt alleenstaanden

BYLINE: DOOR JUDITH VAN BUUREN *

SECTION: Trefpunt; Pg. 13

LENGTH: 839 words


    VAKBONDEN spelen een cruciale rol in de sociale zekerheid, die voor een
belangrijke deel de lasten bepaalt van de werknemer. Toch vertegenwoordigen de
vakbonden minder dan 30 procent van de werknemers.

    In feite zijn vakbonden instituten geworden. Naar mensen op de werkvloer
wordt steeds minder geluisterd, zeker als die niet passen in het poldermodel. De
kritiek stapelt zich op. Het verschil tussen netto- en brutoloon is veel te
groot. Er is sprake van een forse inkomensoverdracht van arm naar rijk onder het
motto 'solidariteit', door deskundigen spottend 'omgekeerde solidariteit'
genoemd.

    Het gaat slecht in de polder. Rijk wordt rijker en arm wordt armer. Als er
een parlementaire enquete zou worden gehouden naar de oorzaak van armoede, in
relatie tot het gevoerde inkomensbeleid van vakbonden en overheid, dan zou dat
wel eens kunnen leiden tot een forse ontluistering van de traditionele
vakbonden.

    Voor alleenstaanden, maar ook voor tweeverdieners die door het beleid van de
traditionele vakbonden worden getroffen, is er nu de de onafhankelijke vakbond
LBV (Landelijke Bedrijfsorganisatie Verkeer). Deze bond is niet branchegebonden;
iedereen kan dus lid worden.

    Door de grote invloed van de bonden op de sociale zekerheid, bepalen zij
mede wat burgers, vooral die met lage inkomens, netto in handen krijgen. Daarbij
moet worden gedacht aan de hoge premies voor risicoverzekeringen voor alle
werknemers als de AOW, de AWBZ en de ziektekostenverzekering. Deze verplichte
verzekeringen worden opgebracht door de inkomensgroep met als grens het inkomen
van Jan Modaal (rond [f]50.000).

    De vakbonden bieden de staat hiermee een aantrekkelijke inkomensgarantie ten
gunste van niet-premiebetalende partners, uitkeringsgerechtigden en de gestage
stroom van toekomstige burgers, zoals asielzoekers. Ook worden de
pensioenrechten van een groot deel van werkend Nederland bepaald door de
vakbonden, die als enige vertegenwoordiger van de werknemers optreden. Iedere
werkende burger is rond 40 procent van zijn bruto-inkomen kwijt aan belastingen
en premies. Daar komen pensioen- en ziekenfondspremie bovenop.

    Er komen steeds meer kritische geluiden over het conservatieve beleid van de
traditionele vakbonden. De meestal behoudende vakbonden weigeren rekening te
houden met de snel veranderende samenleving. Vooral de snelst groeiende groepen,
alleenstaanden en tweeverdieners, worden eenvoudig genegeerd. Zij worden vooral
door het verouderde en onrechtvaardige solidariteitsprincipe van de vakbonden
ernstig benadeeld.

    Bovendien is er forse kritiek op het fiscale stelsel dat andere, zelfs
tegengestelde normen hanteert voor alleenstaanden en kostwinnerslasten volkomen
negeert. Het effect van de omgekeerde solidariteit wordt nog eens versterkt door
een dubbele belastingvrijstelling ten gunste van de bevoorrechte kostwinner.

    Werknemers hebben geen keuze: vakbonden vormen een machtig bolwerk, dat
inspraak van benadeelde werknemers niet in daden omzet. Het
solidariteitsprincipe sluit allang niet meer aan op de werkelijkheid: het is tot
een loze kreet verworden die een niet te onderschatten inkomensoverdracht van
arm naar rijk in stand houdt. Vooral alleenstaanden, als zwaarst getroffenen,
maar ook tweeverdieners, worden onevenredig belast door de
kostwinnersbevoorrechting, met de gedwongen dubbele risicoverzekeringen. Deze
traditionele kostwinners vertegenwoordigen slechts een vijfde van de
huishoudens.

    De grootste vakbond (AbvaKabo) houdt niet van tegenspraak. De oude
traditionele kostwinner met thuisblijvende partner blijft het troetelkind en
staat model voor de partijbonzen. Voor kritische leden, laat staan voor
beleidsmakers binnen de bonden, is geen plaats. Alternatieven worden in ons
poldermodel niet geboden. Het is dan ook geen toeval dat armoede voornamelijk
alleenstaanden treft.

    De Stichting van de Arbeid, als overlegorgaan voor de vakbonden, beveelt
cao's a la carte aan. De term a la carte werd jaren geleden geintroduceerd door
pensioendeskundigen, om een eind te maken aan de onevenredige bijdrage van
alleenstaanden aan het nabestaandenpensioen van werknemers met een niet-werkende
partner. Het bood de werknemer onder meer de keuze voor een lager
ouderdomspensioen met nabestaandenpensioen, of een hoger ouderdomspensioen.

    Voor alleenstaande werknemers is er nog steeds geen vrije keuze. Ook
tweeverdieners dragen bij aan de voorrechten van de traditionele kostwinner. Het
is te hopen dat de Stichting van de Arbied zich realiseert dat vakbonden minder
dan 30 procent van de werknemers vertegenwoordigen en dat de meerderheid van de
werknemers die niet kiezen voor het rigide vakbondsbeleid, buiten spel staat.

    Wellicht is het geen toeval dat met de introductie van een politiek
onafhankelijke vakbond voor het eerst aandacht wordt besteed aan meer
individuele keuze en rechten voor de individuele werknemer.

    * De auteur is voorzitter van de Nederlandse Vereniging van Kritische
Burgers.

    Sociale zekerheid ; Economie ; Sociale Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               61 of 79 DOCUMENTS

                                Algemeen Dagblad

                                 April 2, 1999

Het bos is er niet alleen voor de kenners

BYLINE: DOOR JAAP ROELANTS

SECTION: Binnenland; Pg. 5

LENGTH: 981 words

DATELINE: Driebergen


    Je hebt tegenwoordig de natuur voor de kenners, met zeldzame pijpestrootjes
en schaarse groenogige draagvleugelvliegjes, en je hebt de natuur voor de
mensen, met platvloerse picknicktafels en wandelpaden. Directeur Maarten Brabers
van het 100-jarige Staatsbosbeheer gruwt van dit onderscheid.

    Eieren zoeken, braakballen pluizen, wandelen, fietsen, (roof)vogels
bekijken. Argeloze wandelaars in de natuurgebieden van Staatsbosbeheer moeten er
dit weekeinde zelfs niet vreemd van opkijken als er een paashaas hun pad kruist.
Het zo bekende bordje Verboden Toegang, art...is aan het verdwijnen en een
lichte vorm van fun komt er voor in de plaats.

    'Het is zo langzamerhand wel duidelijk dat bloemen en planten er niet onder
lijden als er naar gekeken wordt', zegt directeur Maarten Brabers van
Staatsbosbeheer met lichte ironie. 'En vogels krijgen er buiten het broedseizoen
ook niets van. Laat de mensen maar komen, het is hun natuur.'

    In het milieupakket is de belangstelling voor het onzichtbare (uitstoot
kwalijke stoffen, duurzaamheid, energieverbruik en klimaat) tanende, maar groeit
de interesse voor het meer tastbare, de natuur. Staatsbosbeheer heeft daar 44
procent van onder zijn hoede, samen 200.000 hectare. Een hele strook, maar toch
niet meer dan vijf procent van Nederland.

    In de wereld van de natuurlobby wordt de recreant nog wel eens als een
storend verschijnsel gezien, onder wiens blikken flora en fauna snel verdorren.
Anders gezegd: voor de gewone burger is het recreatiepark mooi genoeg. 'Het is
de houding van: er is natuur-natuur voor de kenners, en er is mens-natuur voor
het gewone gezin. Deze zienswijze vind ik volledig misplaatst. Dat gaat ook
volstrekt tegen onze recreatiedoelstelling in', zegt Brabers. 'Wij willen juist
de mensen meer betrekken bij de inrichting van een natuurgebied en wat er te
beleven valt. Dat betekent niet dat we er een groot Disneypark van maken, verre
van dat, maar je kunt wel allerlei natuurlijke activiteiten mogelijk maken. Als
de mensen van de paden af willen om dwars door een gebied te struinen, dan moet
dat kunnen. En pas er dan ook een busregeling op aan.'

    Staatsbosbeheer werd op 21 juli 1899 opgericht, de tijd dat de natuur werd
beschouwd als een lastige hoeveelheid bomen, moerassen en heidevelden, die de
vooruitgang alleen maar tegenhielden. Op de veel bezongen grote stille heide
wilde immers niets groeien, in het moerasland veranderden wegen in modderpoelen.

    Nadat aan het einde van de 19de eeuw duidelijk was geworden dat
landontginning en -inrichting niet aan het particulier initiatief kon worden
overgelaten, trok de overheid het beleid via een nieuwe dienst Staatsbosbeheer
naar zich toe. Gaandeweg veranderde het werk van ontginning, landinrichting en
bosbeheer (wat in de crisisjaren een vorm van werkverschaffing was) naar
natuurbehoud ten dienste van een zo groot mogelijk publiek. De 57
kampeerterreinen van het huidige, zelfstandige Staatsbosbeheer registreren
jaarlijks 260.000 overnachtingen; 95.000 mensen doen mee aan 4000 excursies
onder leiding van boswachters. Ruim 400.000 mensen brengen een bezoekje aan een
van de bezoekerscentra; miljoenen mensen ontspannen zich in het bos.

    Steeds meer mensen verdringen zich in steeds minder natuur, al is inmiddels
al enkele jaren bij wet van kracht dat als Staatsbosbeheer een stuk kwijtraakt
aan een nieuwe weg of wijk, deze natuur elders wordt gecompenseerd. Op papier is
dat eerlijk, in de praktijk niet.

    Brabers: 'Ik heb die compensatie wel eens schaamgroen genoemd. Hier en daar
een stukje erbij, daar hebben we natuurlijk niet zoveel aan. Het gaat niet
alleen om de kwantiteit die we halen, maar ook de kwaliteit, de verscheidenheid.
Een stuk hoogveen kun je niet ergens anders compenseren. De versnippering van de
natuur baart me toch wel zorgen. Een strook hier, een strook daar, wat moet je
ermee. Men moet niet denken dat natuur verplaatsbaar is. Laten we niet vergeten
dat de diversiteit van de flora en fauna nog steeds afneemt. Er zijn elk jaar
minder insectensoorten, minder paddestoelen en ga zo maar door.'

    Het ambitieniveau van de natuurbouwers is hoog, de percelen grond echter
meestal te klein voor projecten met halfwilde koeien en paarden, of het
herintroduceren van verdwenen dieren als de zeearend. Steeds weer verschijnen
berichten dat het nieuwe wild zich niet kan redden, zoals nu weer in de
Oostvaardersplassen en andere omheinde natuurgebieden.

    Staatsbosbeheer staat achter deze experimenten. Maar zijn ze wel zinvol, als
mensen schrikken van de kadavers die ze op hun wandeling tegenkomen? Brabers:
'Met herintroductie van verdwenen diersoorten, zoals de zeearend, moet je
voorzichtig zijn. Met die koeien en paarden, de grote grazers, ligt dat anders.
Die zetten we in om op natuurlijke wijze de vegetatie kort te houden. Ze sterven
geen hongerdood, zoals wordt gesuggereerd, maar een natuurlijke dood omdat ze
oud zijn of verstoten, zoals het in Afrika ook gebeurt. Maar hier zijn we er
niet aan gewend, een rund mag wel dood, maar alleen in het slachthuis. Daar zit
wat dubbels in.'

    Naar de leefomstandigheden van de grote grazers in de Oostervaardersplassen
komt nu een uitgebreid onderzoek, met als mogelijke uitkomst dat er een aantal
afgeschoten zal worden. Brabers: 'Laten we niet vergeten dat we in de
Oostervaardersplassen de grootste wilde kuddes hebben van West-Europa, groter
dan die in Frankrijk. We hebben geen voorbeelden, we moeten nog leren.'

    Het natuurgebied Oostervaardersplassen is een van de ruim 20 natuurgebieden
waar Staatsbosbeheer in het paasweekeinde ter gelegenheid van het 100-jarige
bestaan doe- en kijkdagen voor het publiek houdt. Informatie: 0900-8272007.)

    Directeur Maarten Brabers van Staatsbosbeheer: 'Elk jaar zijn er minder
insectensoorten, minder paddestoelen en ga zo maar door.' Foto Cor de Kock

    Natuurbeheer ; Natuur en Milieu

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               62 of 79 DOCUMENTS

                                Algemeen Dagblad

                                 April 2, 1999

Met de boot naar stadion EURO 2000

SECTION: Sport; Pg. 19

LENGTH: 118 words

DATELINE: Luik


    Supporters kunnen volgend jaar tijdens de wedstrijden voor het Europees
kampioenschap voetbal per schip naar het vernieuwde stadion in Luik. De directie
wil daarmee de bereikbaarheid van de voetbaltempel vergroten.

    Aanvankelijk was het speciale vervoermiddel voorbehouden aan VIP's.

    Maar ook Jan-met-de-pet mag straks op de boot naar het Sclessin-stadion. Het
project verkeert in de eindfase. Er moet alleen nog een aanlegsteiger worden
gebouwd.

    Het vernieuwde stadion, dat na modernisering beschikt over 30.000
zitplaatsen, moet nog de goedkeuring krijgen van de UEFA-commissie.

    Dat zal gebeuren voor de wedstrijd van de Rode Duivels tegen Marokko op 7
september.

    Voetbal ; Sport

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               63 of 79 DOCUMENTS

                                Algemeen Dagblad

                                 March 31, 1999

Inkomens

BYLINE: R. SNIJDERS, OOSTERHOUT.

SECTION: Trefpunt; Pg. 11

LENGTH: 112 words


    In het AD van 26 maart las ik een verhelderend bericht over de
inkomensontwikkeling. Vooral in de jaren 80 zijn de werkenden er flink op
vooruit gegaan in koopkracht en wel ...twee procent in 20 jaar. Tel hierbij op
de inkomensontwikkeling -23% van mensen met een uitkering en je komt ongeveer
uit op: niets voor de 'gewone' man.

    Bedrijven en vooral banken en verzekeraars spreken pas van een enigszins
succesvol jaar als ten minste een procentje of 20 winstgroei is bereikt. Dit
zegt ook iets over de positie van grote aandeelhouders.

    Ziehier de zegeningen van het poldermodel. Kok c.s. mogen het wat mij
betreft allemaal nog eens proberen uit te leggen.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               64 of 79 DOCUMENTS

                                Algemeen Dagblad

                                 March 30, 1999

Volk te gast bij bruiloft

SECTION: Vuurwerk; Pg. 2

LENGTH: 72 words


    HET GEWONE volk mag getuige zijn van het huwelijk van de Britse prins Edward
en zijn verloofde Sophie Rhys-Jones op 19 juni. Het paar heeft besloten er
kaartjes voor te verkopen.

    Die kaarten geven geen toegang tot het officiele diner na afloop.

    Maar de uitverkorenen mogen wel meedoen aan een picknick op het landgoed van
Windsor Castle.

    Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               65 of 79 DOCUMENTS

                                Algemeen Dagblad

                                 March 20, 1999

Een man met veelgezichten

SECTION: Zaterdag; Pg. Z2

LENGTH: 567 words


    DESI BOUTERSE (53) is een man met veel gezichten. Na zijn schooltijd in
Paramaribo komt hij naar Nederland en wordt beroepsmilitair. In die periode, van
1968 tot 1975, woont hij in Havelterberg en Steenwijk. Hij staat bij buren en
collega's bekend als een bescheiden (sport)man, die in gezelschap zeer
onderhoudend kan zijn. Ofschoon hij zich later in Suriname ontpopt als keihard
en meedogenloos, zal dat altijd zo blijven.

    In 1975 vertrekt het gezin naar het dan net onafhankelijke Suriname, waar
hij zich bij het leger meldt. Met 15 andere onderofficieren pleegt hij op 25
februari 1980 de staatsgreep die hem aan de macht brengt. De coup wordt
aanvankelijk door velen, ook hier, met vreugde begroet.

    De stemming slaat om als Bouterse en de zijnen in december 1982 15
prominente Surinamers afslachten vanwege hun kritiek op de militairen. Kolonel
Bouterse is vanaf dat moment de onbetwiste heerser van het land. Lastig is dat
het land snel in verval raakt. Nederland zet na de moordpartij de
ontwikkelingshulp stop en ook de inkomsten uit bauxiet lopen terug. Zo kan
Bouterse c.s. een interessante partner worden van de Colombiaanse cocainekoning
Pablo Escobar. Deze ziet Suriname als interessante doorvoerhaven voor zijn waar
richting Europa.

    Eind jaren 80 stemt hij in met verkiezingen, maar hij is intussen zo rijk
(zowel door de cocainehandel als de verkoop van hout, goud en andere goederen)
dat hij veel prominente Surinamers aan een touwtje heeft. Het past bovendien in
zijn plan om via democratische weg aan de macht te komen. In 1996 weet de
Nationale Democratische Partij, waarvan hij de voorzitter is, de verkiezingen te
winnen en in de regering te komen. Zijn oude vriend Jules Wijdenbosch wordt
president. Om 'baas' Bouterse tegen de Nederlandse justitie te beschermen
benoemt deze hem tot Adviseur van Staat.

    Toch gaat het hem nu minder voor de wind. Bouterse en Wijdenbosch hebben
soms ruzie over de koers van de partij en oude getrouwen stappen uit de partij.
En dan is er het strafproces in Nederland. Het is te vroeg om te concluderen dat
hij binnenkort van het toneel verdwijnt. Een veroordeling in Nederland, maakt
het hem waarschijnlijk wel onmogelijk ooit Wijdenbosch op te volgen. Maar bij
het 'gewone volk' is hij zo populair dat zijn rol voorlopig niet is uitgespeeld.

    Eind jaren 80 stemt hij in met verkiezingen, maar hij is intussen zo rijk
(zowel door de cocainehandel als de verkoop van hout, goud en andere goederen)
dat hij veel prominente Surinamers aan een touwtje heeft. Het past bovendien in
zijn plan om via democratische weg aan de macht te komen. In 1996 weet de
Nationale Democratische Partij, waarvan hij de voorzitter is, de verkiezingen te
winnen en in de regering te komen. Zijn oude vriend Jules Wijdenbosch wordt
president. Om 'baas' Bouterse tegen de Nederlandse justitie te beschermen
benoemt deze hem tot Adviseur van Staat.

    Toch gaat het hem nu minder voor de wind. Bouterse en Wijdenbosch hebben
soms ruzie over de koers van de partij en oude getrouwen stappen uit de partij.
En dan is er het strafproces in Nederland. Het is te vroeg om te concluderen dat
hij binnenkort van het toneel verdwijnt. Een veroordeling in Nederland, maakt
het hem waarschijnlijk wel onmogelijk ooit Wijdenbosch op te volgen. Maar bij
het 'gewone volk' is hij zo populair dat zijn rol voorlopig niet is uitgespeeld.

    Politiek en staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               66 of 79 DOCUMENTS

                                Algemeen Dagblad

                                 March 16, 1999

Klepschen

SECTION: Binnenland; Pg. 6

LENGTH: 604 words


    WIE KENT de knarkmaffia? Wie weet wat een duikboot is? Of een vals B-punt?
Nel van Dijk, tot midden vorig jaar Europarlementarier voor GroenLinks, en haar
opvolger Joost Lagendijk stelden een Eurocratisch zakwoordenboek samen, met een
soms wat GroenLinkse uitleg van veel eurojargon. Eurofanaten kunnen daaraan veel
plezier beleven, maar ook gewone burgers die hun eigen politici willen kunnen
blijven verstaan. Ze kunnen bijvoorbeeld even opzoeken wat minister Apotheker
van Landbouw bedoelde, toen hij in de Tweede Kamer het woord 'cross compliance'
liet vallen, zonder verder enige uitleg te geven over dat begrip.

    'Van Amsterdam tot Zetelkwestie' verklaart wat de knarkmaffia is (Zweeds
voor drugsmaffia, waartoe de Zweden vorig jaar een groot aantal Nederlandse
Euro's rekenden), wat een duikboot is (een illegale EU-medewerker die zijn loon
niet uit de salarispot krijgt, maar uit een steunprogramma), of een vals B-punt
(een hamerstuk waarover een of meer landen nog willen spreken om 'thuis' hun
gezicht te redden). Ook het werkwoord Klepschen (naar de Duitse
christen-democraat en oud-EP-voorzitter Egon Klepsch) wordt uitgelegd. Klepschen
is stiekem dubbel stemmen, door ook de stemmachine van je afwezige buurman
gebruiken.

    Vanzelfsprekend krijgen kwesties waaraan Nel van Dijk veel tijd besteedde,
zoals fraude, het EP-statuut en de Euroglider, het Europese eenheidscondoom,
veel aandacht. Handig zijn de vele verwijzingen naar Europese internet-sites.
'Van Amsterdam tot Zetelkwestie' (10 gulden plus porto) is te bestellen bij de
GroenLinks Uitgeverij, Postbus 8008, 3503 RA Utrecht. Telefoon: 030-2399900.

    Carrington

    NU IN DE nasleep van de Bijlmerramp bewindslieden worden aangesproken op hun
politieke verantwoordelijkheid, duikt weer de term Carrington-doctrine op.
VVD-politicus Bolkestein is de naamgever. Hij leert ermee dat politieke
ambtsdragers weg moeten zijn bij fouten, gemaakt onder hun verantwoordelijkheid.
Bolkestein werd geinspireerd door Lord Carrington, de Britse ex-minister van
Buitenlandse Zaken die in 1982 aftrad wegens blunders van de
inlichtingendiensten. De Britse spionnen wisten niet dat de Argentijnen de
Falklands gingen aanvallen. Bolkestein verzachtte later zijn dogma door te
zeggen dat de Tweede Kamer het lot van de minister bepaalt.

    Wat vindt Lord Carrington overigens zelf van deze doctrine. Hij moet, zo
bleek uit een gesprek met deze krant, wel even lachen om de leerstelligheid van
Bolkestein. 'Wees er voorzichtig mee', waarschuwt hij. 'In het geval van de
Falklands dreigde een lang dispuut te ontstaan over de vraag wie schuldig was.
Dit zou verlammend werken op acties om de eilanden terug te krijgen. Ik was de
minister, ik was verantwoordelijk. Dus zei ik: ik moet gaan. Het was voor mij
een erezaak, hoewel een beroep op mij werd gedaan te blijven.

    'Maar de kwestie is niet altijd scherp omlijnd. Zo heb ik ook eens mijn
ontslag willen aanbieden als onderminister van Landbouw in het naoorlogse
kabinet-Churchill. Het ging om de Crichel Down-affaire, een conflict om de
aankoop van een stuk land door het ministerie. De kwestie liep hoog op en werd
een principiele strijd tussen individuele burgers en de staat. De landeigenaren
wonnen en de minister, Lord Dugdale, trad af. 'Ik wilde ook mijn ontslag
aanbieden, want ik vond dat ik dezelfde beoordelingsfouten had gemaakt als
Dugdale. Churchill liet mij bij zich komen en zei: u wilt aftreden? Dat sta ik
niet toe. Had ik gelijk of niet. Hing ik toch te veel aan het ambt. Ik weet het
niet. In elk geval ben ik aangebleven.'

    Parlement ; Staatsrecht ; Recht ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               67 of 79 DOCUMENTS

                                Algemeen Dagblad

                                 March 11, 1999

'Winkelen' op Geldbeurs (1)

SECTION: Uw goed recht-geld; Pg. 41

LENGTH: 181 words


    Het geldspektakel barst volgende week weer volop los op de beurs Geldzaken
'99 in Utrecht. Tal van aanbieders van financiele producten (hypotheken,
spaarcontructies op verzekeringsbasis, beleggingsmogelijkheden en verzekeringen)
kunnen deze dan aan de man (en vrouw) brengen. Reden waarom vooral
beursbezoekers met minimaal enig vermogen aantrekkelijk zijn voor de
standhouders. Jan Modaal zal er niet zo erg aan zijn trekken komen. Of hij zou
zich willen laven aan de wereld van het geld, het 'slijk der aarde'. Dit alles
komt op de beursbezoeker af onder het motto van persoonlijke financiele
planning. Maar wie zich vervolgens op de beurs gek laat maken om zoveel mogelijk
lucratief lijkende financiele producten tot zich te nemen, is met een hap-snap
financieel plan bezig. Want financiele planning is meer dan zomaar in zee gaan
met aanbieders van koopsompolissen, verzekeringsspaarvormen en
beleggingscontructies. Zulke aanbiedingen kunnen interessant zijn, maar zijn
voor degene die zijn persoonlijk (gezins)leven wil ordenen, van latere orde.

    Financien ; Economie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               68 of 79 DOCUMENTS

                                Algemeen Dagblad

                                 March 9, 1999

Directeur-II

SECTION: Binnenland; Pg. 6

LENGTH: 356 words


    IN al de tijd dat er een Haags Commissiebureau is - het initiatief kwam in
de jaren 70 van toenmalige Eurocommissaris Mansholt - zijn er pas drie
directeuren geweest. De eerste was Henry Faas die met zijn secondant Henk
Beereboom aan het Lange Voorhout legendarische borrels organiseerde. Ministers,
grote Europeanen en prominente Kamerleden struikelden er over elkaar, en voor
journalisten was er altijd wel nieuws te halen.

    Onder zijn opvolger Theo Hustinckx gingen de slijters ook niet failliet,
maar de big shots bleven weg. De politieke borrel had vaak meer weg van een
bejaardensoos.

    Wegter bracht nieuw elan. Hij legde zelf contacten met fractieleiders in de
Kamer - 'Een van de belangrijkste bleek nooit van ons bureau te hebben gehoord'
- en ook met lokale en provinciale bestuurders, ambassades en gewone burgers.
'Het is razend interessant werk, en je bent eigen baas', aldus Wegter met iets
van weemoed.

    Wijsenbeek die per slot van rekening ruim twee jaar geleden al bewees over
de juiste kwalificaties te beschikken om het 23 man sterke bureau te leiden, zou
graag alsnog zijn tenten aan de Korte Vijverberg opslaan, maar de
VVD-Europarlementarier zou bij voorbaat zijn kansen hebben vergooid, doordat hij
in januari een motie van wantrouwen tegen de Commissie heeft gesteund. De
hoogste ambtenaar van de Commissie, de Nederlander Carlo Trojan, ontkent met
nadruk dat zoiets zelfs maar een rol zou spelen: 'Dat is natuurlijk geen enkel
bezwaar.'

    Volgens hem heeft de Commissie zo haar eigen redenen om voor een interne
procedure te kiezen. Een daarvan is het belang van een snelle vervulling van de
vacature. In juni zijn er Europese verkiezingen, in juni ook wijzen de staats-
en regeringsleiders een nieuwe voorzitter van de Europese Commissie aan. Dan is
een goeie directeur in Den Haag extra hard nodig.

    Vandaar wellicht dat al op de dag dat de interne procedure werd opengesteld,
hardnekkig een naam kwam bovendrijven: die van Henk Beereboom, sinds zijn
vertrek uit Den Haag de verbindingsman met alle nationale Commissiebureaus.

    Openbaar bestuur ; Politiek en Staat

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               69 of 79 DOCUMENTS

                                Algemeen Dagblad

                               February 15, 1999

De dolle dwaze dagen van 'Flup' Houben

BYLINE: DOOR GERRINO MULDER

SECTION: Binnenland; Pg. 4

LENGTH: 920 words

DATELINE: Maastricht


    Waar ze in de Verenigde Staten maanden nodig hadden voor de uiteindelijk
mislukte 'impeachment' van president William Jefferson Clinton, deden ze het
zaterdag in Maastricht op een achternamiddag. De afzetting van Philippus
Josephus Ignatius Maria Houben als burgemeester van Maastricht is een feit. De
Limburgse hoofdstad wordt drie dolle dwaze dagen lang op carnavaleske wijze
geregeerd door stadsprins Mathieu d'n Ierste.

    Met pretlichtjes in zijn ogen zit burgemeester Houben van Maastricht de
vrijdag voor carnaval in zijn werkkamer een paar laatste telefoontjes te plegen.
Straks gaat de stekker eruit en wordt Philip voor een paar dagen 'Flup', zoals
de Maastrichtse burgers Houben liefkozend noemen.

    Bijna 14 jaar lang al regeert de ervaren CDA-bestuurder de Limburgse
hoofdstad met zachte hand. Zijn populariteit is groot, niet in de laatste plaats
door zijn hilarische speeches op carnavalszaterdag, wanneer hij de sleutels van
de stad overdraagt aan de carnavalsprins.

    De geboren Hagenaar die sinds zijn vijfde in Maastricht opgroeide en
carriere maakte in Den Haag, Friesland en Enschede, wil hier nooit meer weg.
Zelfs niet voor een ministerspost, die gezien zijn enorme staat van dienst
beslist niet ondenkbeeldig zou zijn.

    Waarom zou hij ook? De 58-jarige Houben heeft waarschijnlijk het mooiste
kantoor in het mooiste stadhuis in de mooiste stad van Nederland. Met zijn
kwinkslagen en zijn optimistische, tikkeltje aristocratisch aandoende
levenshouding past hij uitstekend in de mondaine Maastrichtse cultuur van savoir
vivre.

    In zijn eigen stadhuis op de Markt voelt hij zich zaterdagmiddag, onder het
oog van een bomvolle zaal Maastrichtenaren en een hoge kabinetsdelegatie uit Den
Haag, als een vis in het water en steelt hij de show van de officiele
feestvierders, carnavalsvereniging De Tempeleers.

    'Hier zit de winterstop van Paars-II', trapt Houben af. 'Drie ministers of
wat daarvoor moet doorgaan', wijzend op de staatssecretarissen Cohen (Justitie)
en Vermeend (Financien), die naast minister De Vries (Sociale Zaken) hebben
plaatsgenomen. 'Vice-premier en minister Jorritsma kon helaas niet komen wegens
ziekte. Namens de gemeenteraad wens ik haar, met 20 stemmen voor en 19 tegen,
van harte beterschap.'

    Het 'spel' is van de wagen, de zaal vol verwachting. De bijeenkomst in het
stadhuis staat in het teken van het 'toeken' - op milde wijze te kijk zetten -
van de autoriteiten. Uiteindelijk doel is de afzetting (inclusief
sleuteloverdracht) van het stadsbestuur, nadat zijn bestuursdaden van het
afgelopen jaar door de ceremoniemeester van de carnavalsvereniging in het
belachelijke zijn getrokken.

    Maar eerst heeft Houben zelf nog een paar giftige pijlen richting Den Haag.
'Het hele jaar is hier niemand van het kabinet te vinden', vertelt hij
gefrustreerd in plat Maastrichts, om zich vervolgens rechtstreeks tot de
bewindslieden te richten. 'Ik zal het even voor u vertalen, ik zei net dat wij
het zo fijn vinden dat wij u hier zo vaak kunnen begroeten.'

    Minister De Vries wordt neergezet als de 'Corry Brokken van de politiek',
die Nederland zo mogelijk nog saaier heeft gemaakt dan het al was. 'Wat u voor
Limburg doet, is werkelijk met geen pen te beschrijven', aldus Houben.

    Het beleid van staatssecretaris Cohen daarentegen verdient een pluim: 'U
heeft de A-status verdiend.' Het 'structurele genie' Vermeend laat volgens
Houben koningin Beatrix de euro slaan en steekt hem vervolgens zelf in zijn zak.
'Zet Willem in de Sahara en hij verdient geld met zand.' Het publiek schatert.

    Ook de hoge Haagse heren houden het niet droog als de burgemeester ze
vertelt dat zijn stad voor vijf Boogie-Woogies een prachtige, ondergrondse
A2-stadstraverse richting Luik zou hebben. 'Nee hoor, zegt het kabinet, iedereen
die op vakantie richting Zuid-Frankrijk gaat, heeft het recht om in Maastricht,
bij de MacDonald's, in het hart van Europa, in de file te staan.'

    Als Houben is uitgeraasd, kunnen de overige speeches alleen nog maar
tegenvallen. De Tempeleers hebben maar weinig aan te merken op het beleid van
het gemeentebestuur. De burgemeester moet zelf welhaast aandringen op de
sleuteloverdracht, waarna hij gangmaker is voor een polonaise door het stadhuis
met zijn wethouders, minister De Vries en de staatssecretarissen Cohen en
Vermeend, allen gekleed in een witte pyjama met slaapmuts. Zoals het hoort:
iedereen, van hoog tot laag, het masker af.

    Omdat de bewindslieden per se wat 'typisch Maastrichtse' cafes willen zien,
leidt een onvermoeibare Houben de bestuurders 's avonds trots rond door zijn
stad. Na een stevige tocht staat hij zondagochtend fier vooraan op het Vrijthof
bij het inschieten van het carnaval, nu als beschermheer van de Tempeleers.

    Nadat hij 's middags de bonte optocht voorbij heeft zien paraderen, knijpt
hij er tussenuit. Houben lijkt blij even van zijn zware verantwoordelijkheden af
te zijn. Als regionaal korpsbeheerder heeft hij de komende dagen weliswaar nog
contact met de politie, maar het carnaval in Zuid-Limburg verloopt traditioneel
zo rustig dat zijn inzet waarschijnlijk niet vereist is.

    Als gewone burger kan Houben beginnen aan zijn eigen dolle dwaze dagen. 'Ik
heb een carnavalspakje in de kast hangen, ja, maar of en wanneer ik dat aantrek,
ga ik u niet vertellen.'

    Flups pretoogjes verraden hem.

    Een afgepeigerde 'agent' wandelt tussen de mensenhagen door op de Heuvel in
Tilburg, het is carnaval in het zuiden.Foto Arie Kievit

    Folklore ; Gemeentebestuur

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               70 of 79 DOCUMENTS

                                Algemeen Dagblad

                               February 12, 1999

Smullen van 'leugenblad' Bild

BYLINE: DOOR ONZE CORRESPONDENT AD VAESSEN

SECTION: Media; Pg. 24

LENGTH: 1445 words

DATELINE: Bonn


    Vijf minuutjes, meer tijd is er niet gemoeid met het lezen van het 'grootste
leugenblad van Europa', zoals critici de Duitse krant Bild noemen. 's Morgens
vroeg grijpt Duitsland, van hoog tot laag, als eerste naar het boulevardblad.
Zestien miljoen lezers telt de dunne krant met de rode steunkleur en de
naaktfoto op de voorpagina.

    Voor politici is Bild verplichte kost. Ze bevat vaak een wetenswaardig
nieuwtje uit Bonn of een gemene roddel, die met een lettertype worden
gepresenteerd alsof er zich een ramp van internationale omvang heeft voltrokken.

    Otto Normalverbraucher, de Duitse Jan Modaal, zweert eveneens bij de krant
die omgerekend drie kwartjes kost. Op de bouw of op kantoor gaat Bild, dat onder
meer Franz Beckenbauer tot zijn columnisten rekent, van hand tot hand.

    Bij de samenstelling van het hijgerige blad met een vleugje politiek, een
stevige dosis seks en veel sensatie vliegen de vonken er bepaald niet van af.
Een ochtendvergadering, zoals bij andere grote kranten, bestaat niet. 'Er is
door het strakke productieschema geen ruimte voor emoties en passie', zegt
hoofdredacteur Udo Robel (48) koeltjes. ''s Avonds, als de krant is gezakt,
steken wij wel eens de koppen bij elkaar en dan wordt er ook wel eens stevig
gediscussieerd.' Een inhoudelijk debat is bovendien niet zo nodig. Robels
filosofie: 'De krant van vanochtend wordt gebruikt om stinkende vis in te
pakken.'

    Het vlaggenschip van uitgeversconcern Springer, dat in Hamburg wordt
samengesteld, levert jaarlijks een winst op van 300 miljoen gulden. De krant met
een oplage in de losse verkoop van 4,5 miljoen stuks verschijnt in liefst 33
verschillende edities en wordt op 12 verschillende plaatsen, waaronder vier in
het buitenland, gedrukt. Abonnees kent de krant niet.

    Na een kort chefsberaad op de tiende etage aan het Axel-Springer-Plein stapt
de uitsluitend uit mannen bestaande top in de lift om in een kantoortuin beneden
aan de slag te gaan. Samen componeren zij aan een opmaakbeeldscherm de
allesbepalende voorpagina van de krant. Decennia lang werden buitenstaanders
geweigerd, maar Bild lijkt aan die geslotenheid nu een einde te hebben gemaakt.
Zelfs de Duitse tv mocht pas komen filmen.

    De hoofdkop wordt door de onderbuik ingegeven. 'Wat mij boeit, houdt
miljoenen mensen bezig. Ik zit er zelden naast', aldus Robel in een vraaggesprek
met de Duitse tv. De hoofdkop moet kort en krachtig zijn. Als kanselier Schroder
in politieke problemen verkeert, wordt dit als volgt samengebald: Herr Kanzler,
was nun? De uitspraak van voetballer Jurgen Klinsmann dat hij Duitsland voorgoed
de rug toekeert, levert de meesmuilende kop op: 'Och gut, meneer Klinsmann.'

    Qua opleiding wijkt Robel nogal af van het beeld van de doorsnee
hoofdredacteur in Duitsland. Die hebben veelal een doctorstitel, terwijl de
hoogste man van Bild, de baas over 800 redacteuren, niet eens een vwo-diploma op
zak heeft. De invloed van zijn product omschrijft hij als volgt: 'Bild kan geen
trend lanceren. Bild is een kathalysator die een bestaande trend of opinie een
krachtige duw kan geven.'

    Er lijkt een wonder te zijn gebeurd bij het zeer gezagsgetrouwe blad. De
redactie is overgelopen naar de vijand. Bild kiest niet langer automatisch voor
de conservatieve krachten in de samenleving. De sociaal-democratische kanselier
Gerhard Schroder wordt opmerkelijk coulant behandeld. Uitsluitend voor de
contacten met Bild en met enkele kleinere boulevardkranten installeerde hij een
aparte zegsman met als status 'regeringswoordvoerder'. Zijn keuze viel op Bela
Anda, ex-chefreporter van Bild.

    Bij de coalitiebesprekingen voor het rood-groene kabinet veegde Schroder
voorstellen van tafel, omdat ze vermoedelijk door het populaire ochtendblad
zouden worden verscheurd. 'Bild zat steeds aan de onderhandelingstafel', klaagt
de Groene fractieleidster Kerstin Muller.

    De verslaggeving uit politiek Bonn is betrouwbaar. Vraaggesprekken met
bewindslieden of parlementariers, die veelal bestaan uit drie vragen, zijn
geautoriseerd. Volstrekt anders is de situatie bij tranentrekkende verhalen over
de showbiz of over menselijke tragedies. Vorige week moest de krant diep in het
stof bijten. Bild gaf groot op de voorpagina een blunder toe. Daags ervoor was
bericht dat Til Schweiger, een van 's lands bekendste acteurs, door zijn vrouw
het huis uit was gezet: 'Huwelijk kapot, hij huilt alleen nog maar', luidde de
kop. Nu stond er: 'Sorry Til. Bild werd slachtoffer van gemene lasterpraat.'

    Onlangs pleegde een andere tv-acteur, die wegens suicidegevaar al een tijdje
was opgenomen in een psychatrische inrichting, zelfmoord. Hij had in Bild
gelezen dat hij een hopeloos geval was. 'Bild heeft mijn overlijden al
bekendgemaakt', zei de man volgens de Duitse tv voor de zelfdoding tegen zijn
vrouw. Robel zegt hierover: 'Zou het zonder de kop in Bild niet zijn gebeurd?
Het leidt bij mij tot onrustige nachten. Maar als grote Duitse krant moesten wij
hierover berichten.'

    Het serieuze dagblad Suddeutsche Zeitung karakteriseerde Bild in een
hoofdartikel als volgt: 'Steeds weer wordt door de techniek van koppen, door
verdraaien of door verzwijgen gemanipuleerd, worden mensen bij voorbaat
veroordeeld, wordt een klimaat van heksenjacht geschapen, wordt een
pseudowerkelijkheid gecreeerd, namelijk de Bild-werkelijkheid.'

    De publicist Gunter Wallraff baarde groot opzien door in 1977 de praktijken
van het sensatieblad onder de loep te nemen. Het lukte hem de geloofwaardigheid
onderuit te halen. Voorzien van contactlenzen, kronen voor zijn slechte gebit en
kort haar solliciteerde de toen 34-jarige Keulenaar onder het pseudoniem Hans
Esser bij Bild. Hij werkte er vier maanden. Wallraff schetste in drie boeken 'de
maffiamethoden', de pikorde ter redactie en hoe op basis van leugels en
verzinsels verhalen ontstaan. Artikelen die soms aanleiding waren tot
(zelf)moord.

    Achteraf gezien is de schade beperkt gebleven. De oplage bleef hoog. De
boycot van een groep intellectuelen, die zwoer nooit meer met Bild te praten,
hield geen stand. Een van hen was ene Gerhard Schroder.

    De doelgroep van Bild is de kleine man. Gedetailleerd wordt elke
belastingmaatregel vertaald in tabellen met bruto- en netto-effecten. In een
nieuwe bioscoopreclame is te zien hoe een net ontslagen werknemer tegen zijn
baas zegt: 'Ik schakel de vakbond in.' Hij wordt uitgelachen. 'Ik stap naar de
rechter', zegt de werknemer. De werkgever schatert het uit. Dan zegt de
ontslagen man in de deuropening: 'Ik ga naar Bild!' De werkgever krijgt bijna
een hartaanval van schrik en biedt hem meteen een dikke sigaar en een glas
cognac aan.

    Uitgever Axel Springer, de kleurrijkste mogul die Duitsland heeft gekend,
lanceerde Bild in 1952. De formule pikte hij van de Britse Daily Mirror. Tien
jaar later bedroeg de oplage ruim vijf miljoen stuks. De communistenvreter
Springer, die zijn hoofdkantoor heel provocerend zo dicht mogelijk aan de
Berlijnse Muur liet verrijzen, walgde van zijn eigen blad. Deze ontboezeming
deed hij in een gesprek met Die Zeit. In honderden brieven aan de hoofdredactie
zou hij hieraan uiting hebben gegeven. Toen de redactie boos reageerde, ontkende
hij de gewraakte uitlatingen.

    AS, zoals de tycoon met ontzag werd aangeduid, was tot aan zijn overlijden
(73) in 1985 vaak zelf aanleiding tot nieuws. De steenrijke playboy, die
eigenlijk zanger wilde worden, was vijf keer getrouwd, wat toentertijd in
conservatieve kringen als een doodzonde gold. Zijn laatste vrouw was een jonge
kleuterleidster.

    In 1968 werd het hoofdkantoor bestormd door linkse betogers. Zij maakten de
'Springerpers' verantwoordelijk voor de aanslag op studentenleider Rudi
Dutschke. De leuze was: Bild schoss mit. Aanleiding tot veel commotie was de
zelfmoord van zijn zoon, een getalenteerd fotograaf die onder het pseudoniem
Sven Simon werkte. Hij joeg zich in een park een kogel door het hoofd. In
Michael Jurgs' biografie Der Fall Axel Springer staat dat het de zoon niet eens
lukte om een afspraak te maken met de 'pers-tsaar die werd afgeschermd door zijn
hofhouding.'

    Bild, de stem des volks, wordt geprezen en verguisd. Dezer dagen domineert
zelfs in serieuze bladen de bewondering voor de politieke koerswijziging. De
graficus dr Klaus Staeck, die verkiezingsplakkaten voor Schroder ontwierp en
Bild als 'leugenblad' afdoet, vindt de krant helemaal niet veranderd. 'De lezers
zijn veranderd. Ze winden zich niet meer op over smeerlapperij.' Hij zegt nooit
meer een exemplaar te kopen. Hij plukt verkreukelde exemplaren uit het bagagenet
in de trein. Zonder kan hij namelijk ook niet.

    Uitgever Axel Springer

    Bild-hoofdredacteur Udo Robel

    Kranten

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               71 of 79 DOCUMENTS

                                Algemeen Dagblad

                                February 9, 1999

Opera in Van Nellefabriek

BYLINE: ANP

SECTION: Kunst; Pg. 25

LENGTH: 189 words

DATELINE: Rotterdam


    De vroegere fabriekshallen van Van Nelle in Rotterdam zullen op 13, 14 en 16
maart dienst doen als theater voor de opera Arion en de Dolfijn. In het project
werken onder meer de Stichting Culturele Evenementen Rotterdam, het Albeda
College, de Rotterdamse Dansacademie en de bewoners van de wijk Feijenoord
samen.

    De voorstellingen worden gedragen door professionals, maar met steun van
cursisten en docenten van het Albeda College en andere amateurs uit Rotterdam.
Ook bij de decors, de techniek en het kap- en grimewerk worden 'gewone burgers'
ingezet. De kostuums van de opera, zo'n 400 stuks, worden gezamenlijk gemaakt
door ateliers en bewoners van onder meer de wijk Feijenoord. De laatste groep
werkt daartoe in een speciaal opgezet kostuumatelier.

    Arion en de Dolfijn is een van oorsprong Britse productie die voor het eerst
in 1994 werd opgevoerd. Het project was baanbrekend op het gebied van cultuur en
educatie. De voorstellingen in Rotterdam zijn Nederlandstalig. Het verhaal is
gebaseerd op de Griekse sage van Arion, een muzikant aan het hof van Periander,
de tirannieke heerser van Corinthe.

    Opera

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               72 of 79 DOCUMENTS

                                Algemeen Dagblad

                                February 5, 1999

Een flinke peut gas

BYLINE: DOOR GERRIT DEN AMBTMAN

SECTION: Economie; Pg. 15

LENGTH: 685 words


    NIEUW MODELLETJE op de AutoRai gezien. Sportief en toch degelijk. Ligt vast
in in de hand, bladert soepel en scheurt eenvoudig. AutoVisie heeft een beurt
gekregen en onderscheidt zich van de concurrentie in de bladenmarkt door een
aardige variatie in het interieur en een paar nieuwe onderdelen. Voor een zacht
prijsje kan iedereen een proefritje maken. Autoweek 6/99 met injectie kost
eenmalig slechts een gulden. Een piek, zou de redactie zeggen, want
autoschrijvers lenen de taal van autoverkopers.

    Luister naar hoofdredacteur Meinard Carper die de vernieuwde versie van de
onder liefhebbers populaire middenklasser tussen de tijdschriften op geheel
eigen wijze aankondigt. Onder het kopje 'facelift' meldt hij stralend: 'Het zal
de gewone man in de straat een beetje worst zijn; als ze er maar gewoon goed en
lekker uitziet. Aan zijn eigen lijf geen polonaise, maar als vrouw of beter nog
heldin-lief een paar ruggen neertelt voor een jeugdiger oogopslag, pronter
voorkomen of plattere buik, begrijpt hij wat het woord facelift betekent, en
niet alleen financieel. (...) We zijn zelf geneigd zo'n facelift te beschrijven
met verkleinwoordjes; het spiegeltje wat ronder, het grilletje wat strakker, het
kontje iets boller en zelfs het interieurtje een tikkeltje moderner.'

    Autoweekje heeft het modelletje dus aangepast. Het moment is goed gekozen.
De tweejaarlijkse gebedsdienst voor de auto in de RAI verwacht de komende dagen
zo'n 450.000 bezoekers. Als iedereen tenminste de files overleeft en een
parkeerplaats kan vinden. Tussen de 'bloedstollende bolides' is het weekblad
natuurlijk prominent aanwezig. De concurrentie trouwens ook. Autoweek en
AutoVisie, dat om de veertien dagen verschijnt, lijken als twee Japanse auto's
op elkaar.

    Een (exclusieve!) dubbeltest, waarop de autobladen hun lezers bij voorkeur
tracteren, wijst uit dat beide bladen elkaar qua vermogen en inhoud weinig
ontlopen. AutoVisie (7,75 gulden) oogt wat luxer en bedachtzamer dan AutoWeek,
dat met 2,95 gulden voor een los nummer in een andere prijsklasse valt. Beide
bladen pakken extra uit omdat de AutoRai aan de orde is, maar enerverend is de
toegift in de vakbladen niet.

    Autoweek (oplage 131.000) ordent de merken per hal, Autovisie (57.000) geeft
op een plattegrond een 'noviteitenroute' en een
'supersnelle-wat-u-niet-mag-missen-route' aan. De rondleidingen eindigen bij de
stand van het blad.

    Beide tijdschriften gniffelen eensgezind over het wintergedrag van de Smart
(Smartelijke glijpartijen, Niet zo smart), testen radardetectoren (geldklopperij
en veel radarrommel) en onderwerpen de gewijzigde versie van de Opel Vectra aan
een nadere beschouwing. De een klaagt over de 'niet optimale zitpositie' en de
ander over de 'harde vering', maar de totaalindruk mag er zijn. 'In alles een
echte Vectra' en 'een onverwacht fijne auto', concluderen de kenners.

    Dit soort tijdschriften is vooral bestemd voor echte liefhebbers en wellicht
voor consumenten die een wagentje willen kopen en door de bomen het bos van
'autoland. occassionland en Opelland' (termen van AutoWeek) niet meer zien. Of
voor fanatici die zich tussen zes miljoen andere autobezitters willen
onderscheiden. De doelgroep wordt, bij gebrek aan een menselijke factor, zo
nodig in de taal van stoere jongens toegesproken. Termen als een 'een flinke
peut gas' en 'accceleratie-orgie' dansen door de brave kolommen.

    'Ruig je blad eens op', zou De Heilige Koe roepen. Het jongste autoblad van
Nederland hijst zoveel mooie meiden op de pagina's dat ze het uitzicht op al die
fraai vormgegeven bolides bijna ontnemen. Het maandblad is ontleend aan het
gelijknamige Veronica-programma van Bob de Jong. De plaatjes zijn dan ook
belangrijker dan de tekst. De programmamaker zelf is als 'adviseur' aan de
uitgave verbonden. Hij vult tussen de jonge dames, partygangers en soapsterren
die allemaal over glimmende auto's hangen een geheel eigen hoekje in het
plaatjesboek. In Het Woord Bobs mag hij ongehinderd reclame maken voor zijn
eigen commerciele activiteiten. God is niet dood, God melkt de heilige koe.

    Tijdschriften ; Auto

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               73 of 79 DOCUMENTS

                                Algemeen Dagblad

                                January 30, 1999

Medicijnen (1)

BYLINE: INGRID VAN KOMEN, LANDSMEER.

SECTION: Trefpunt; Pg. 13

LENGTH: 77 words


    Patienten hamsteren medicijnen (AD, 29 januari). Minister Borsts geduld is
op. Wie is er weer de dupe? Ja hoor, Jan met de Pet. Ziekenfondspremies zijn
fors omhoog gegaan, en als je dagelijks medicijnen gebruikt ben je weer de
pineut. De bijdrage kan varieren van enkele centen tot een rijksdaalder per
tablet of capsule. Hulde aan de bereidwillige artsen die hun patienten toch nog
de eerste maanden (maximaal drie) van extra medicijnen voorzien.

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               74 of 79 DOCUMENTS

                                Algemeen Dagblad

                                January 30, 1999

Labour wuift de adel uit

BYLINE: DOOR BRAM VERSTEEGT

SECTION: Zaterdag; Pg. 9

LENGTH: 1801 words


    Er is revolutie in het House of Lords, het Britse Hogerhuis. De 750
hereditary peers ('Binkies') die met het familiezilver en de schulden op het
landgoed een zetel erfden, worden in het zicht van het nieuwe millennium
afgedankt. Ondemocratisch en niet meer van deze tijd, vindt de Labour-regering
van Tony Blair. Zij wenst alleen nog benoemde leden in het huis te zien, de life
peers. Na zeven eeuwen een stempel te hebben gedrukt op de Britse politiek, is
het Thank you and goodbye voor de oude adel.

    DE KLOK in het rijk gedecoreerde voorportaal van het Hogerhuis staat op half
drie als hoofdbode Mick Skelton zijn stem verheft boven het geroezemoes. 'Ladies
and gentlemen, please rise to the Lord Chancellor.'

    Vanuit een zijdeur verschijnt een enigszins curieuze processie die eerbiedig
wordt gadegeslagen. De in toga geklede voorzitter van het Hogerhuis, Lord Irvine
of Lairg, schrijdt in de richting van de vergaderzaal, voorafgegaan door de
dragers van de tekens der waardigheid: de scepter en het zegel. De Gentleman
Usher of the Black Rod, een ex-generaal die de orde in het Huis bewaakt, volgt.
Het is een dagelijks ritueel. Zodra de zware toegangsdeur zich achter hen sluit,
is het House of Lords in vergadering bijeen.

    De vergaderzaal is, gezien vanaf de publieke tribune, een kroonjuweel. De
banken zijn van felrood leer, de gouden troon, waarop de monarch zich jaarlijks
tot het Hoger- en Lagerhuis richt, blinkt als een ondergaande zon.

    Vandaag hangen de rood met witte hermelijnen mantels, die de Lords bij die
gelegenheid dragen, keurig genummerd in de kast. Het is een gewone vergaderdag
en de agenda vermeldt het vragenuurtje. De banken zijn flink gevuld. Lord Islwyn
vestigt de aandacht van de noble lords op de slechte toestand van de wegen in
het Verenigd Koninkrijk. De sfeer is levendig maar heeft niets van het
schreeuwige dat het Lagerhuis, het House of Commons, kenmerkt. De opmerkingen
zijn snedig, er wordt veel gelachen, vaak instemmend gemurmeld. Soms klinkt
afkeurend gemompel dat kan aanzwellen tot gegrom, als van een roofdier.

    De Lord Chancellor zit op zijn kussen, de woolsack, met een gezicht alsof
het hem niet aangaat. Koning Henry II bepaalde dat de voorzitter van het
Hogerhuis moet zitten op de weelde van het land en gelukkig voor het zitvlees
van de Lord werd in die tijd veel geld verdiend met de wolhandel. Hij frunnikt
wat aan zijn pruik en leest berichten die in rok geklede bodes, de doorkeepers,
hem aanreiken. Hij hoeft de vergadering niet te leiden, zoals Madam Speaker dat
doet in het Lagerhuis. De Lords bepalen al eeuwenlang zelf de orde van de
vergadering.

    Een blik op de banken leert dat de Britse politieke elite vaak is begenadigd
met een hoge leeftijd en wordt bezocht met de daarbij behorende ongemakken. Lord
Jeffrey Archer, een Conservatief Hogerhuislid, telde bij de opening van het
parlementaire jaar 76 kale hoofden, 16 snorren, 5 wandelstokken, 3
gehoorapparaten en een ooglapje. De Lords vormen ook niet bepaald een
dwarsdoorsnee van de bevolking. Zij doorliepen de beste scholen, bezitten
landhuizen of maakten carriere in de krijgsmacht. Slechts 1,4 procent van de
leden zegt tot de arbeidersklasse te behoren.

    Maar de dagen van de baronnen, burggraven, graven, markiezen en hertogen
zijn geteld. Hun boze fee zit op de voorste bank, de frontbench, ter linkerzijde
van het Huis. Barones Jay of Paddington - lang, blond en zelfverzekerd - is de
Leader of the Lords en voert als leidster van de regeringsfractie de
hervormingsplannen door.

    De Labour-regering wil af van de hereditary peers. Minister Jack Straw
(Binnenlandse Zaken) verwoordt het zo: 'Hoe kan de hertog van Buccleuch and
Queensburry, de grootste grondbezitter van het Verenigd Koninkrijk, die zijn
titel dankt aan het feit dat een van zijn voorvaderen de bastaardzoon was van
Charles II, de gewone man vertegenwoordigen.'

    Al heel lang wordt geprobeerd de veren te plukken van het Hogerhuis. Nu
beukt Tony Blair op de poort. Hem steekt vooral dat Labour heerst in het
Lagerhuis maar de voornamelijk Conservatieve hereditary peers hem nog altijd de
voet flink dwars kunnen zetten in het Hogerhuis.

    Het House of Lords kan een door het Lagerhuis aangenomen wet niet verwerpen
maar de invoering wel maximaal een jaar vertragen. Is de politieke adel
ontevreden - not content - dan gaat de wet terug, samen met de
wijzigingsvoorstellen. Er wordt dan een rood lintje (de kleur van het Huis)
gestrikt om de wet en de amendementen. Een klerk brengt het bundeltje in statige
processie via de centrale lobby terug naar het Lagerhuis. Dit politieke
pingpongen brengt Labour soms tot razernij. Blair wenst een dergelijke politieke
macht niet langer in handen te leggen van lieden die louter door geboorte
zitting mogen hebben in het Hogerhuis.

    In het House of Lords wijst de klok inmiddels drie uur. In de vergaderzaal
komt beweging in de banken. Het vragenuurtje is afgelopen en de meeste peers
verdelen zich over de koffiekamers, bars en fractiekamers. De Earl of Stockton
zei ooit: 'Het aardige van dit Huis is dat je om de 100 meter een bar en een wc
aantreft.'

    'Het is gemakkelijk een karikatuur te maken van dit Huis', zegt Lord Palmer
in een van de koffiekamers waar de Lords hun gasten - de strangers - ontvangen.
'Maar vergeet dit niet: hier is een massa kennis en politieke ervaring
verzameld. Families met een lange traditie van openbaar bestuur zijn hier
vertegenwoordigd.'

    De conversatie in de koffiekamer is beschaafd en de sigarenrook te snijden.
Baron Adrian Baillie Nottage Palmer, een Schotse landheer, is het toonbeeld van
de perfecte gentleman: grijze lokken, maatkostuum met fijne krijtstreep, een
iets te opvallende das. De Lord kijkt enigszins dromerig om zich heen. 'Ziet u
die gentleman daar bij het raam, die met het grijze baardje. Hij is een bekende
fabrikant van sloten. Hij weet alles van sleutels en zo. Kent u Earl Grey thee?
Drinkt u het wel eens? Wel die heer rechts van u is Earl Grey.'

    Lord Palmer zegt dat de Lords het land vaak behoeden voor slechte of te
haastig in elkaar geflanste wetgeving. Daarin ligt de kracht van het Huis, zegt
hij. Zelf is hij een Crossbencher, een partijloos lid van het Hogerhuis. 'De
ruim 300 Crossbenchers stemmen niet langs door politieke partijen getrokken
lijnen. Wij zijn volstrekt onafhankelijk en dat is een belangrijke factor in de
verpolitiekte Britse samenleving.'

    Lord Palmer is een hereditary peer en telt daarom zijn dagen in het
Hogerhuis. Straks krijgt hij volop de tijd om te jagen en te tuinieren op zijn
landgoed Manderston in Schotland, maar hij zal de dagen in Londen missen, zegt
hij. De sfeer in het Hogerhuis is anders dan in het Lagerhuis. Het ruikt minder
naar politiek. De Lords zijn bedachtzaam, hoeven niet te scoren. Zij ontvangen
ook geen geld, slechts een dagvergoeding als zij aanwezig zijn. Zelf moet hij
zijn 109 kamers tellende huis verhuren om het onderhoud te kunnen betalen.

    Terwijl Lord Palmer aan zijn glas wijn nipt en van een schaaltje pinda's
snoept, ontstaat drukte in de gang waar de fractiekamers van de Conservatieven
zijn. De regering heeft een witboek gepubliceerd waarin staat dat het voor de
hereditary peers in de herfst, aan het slot van het parlementaire jaar, einde
oefening is. Een honderdtal aristocraten mag tijdelijk blijven totdat het
Hogerhuis een nieuwe samenstelling heeft gekregen; een zoenoffer aan de
oppositie om obstructie bij het doorvoeren van de maatregel te voorkomen.

    Thomas Strachclyde, de leider van de oppositie, laat zich woedend neervallen
op het bankstel in de rommelige fractiekamer. The Times citeert die ochtend
minister Cook (Buitenlandse Zaken): 'Er moet een eind komen aan dit
herenleventje op kosten van de belastingbetaler.' De Lord reageert als door een
adder gebeten op de opmerking van 's lands hoogste diplomaat. 'Die opmerking
zegt meer over Cook dan over de Lords', zegt hij. En over de gepubliceerde
hervormingsplannen: 'Tony Blair gooit zonder een moment na te denken 800 jaar
Britse historie weg. De plannen zijn roekeloos en onverantwoordelijk. De
regering stuurt de hereditary peers weg zonder enig idee te hebben van wat er in
de plaats moet komen.'

    In het nieuwe House of Lords zal alleen plaats zijn voor door de politieke
partijen voor het leven benoemde life peers, door de oude adel ook wel
geringschattend dayboys genoemd. De grootste angst van de Conservatieven is dat
Tony Blair zijn politieke overmacht zal gebruiken om het Hogerhuis te vullen met
zijn uitverkorenen. 'Loonslaven en duvelstoejagers van Labour', zoals Lord
Jeffrey Archer het uitdrukt. Het zal van het Hogerhuis een verlengstuk maken van
het door Labour gedomineerde Lagerhuis, zonder de weloverwogen en onafhankelijke
adviezen die het nu kenmerken.

    De avond valt over Londen. In het Hogerhuis, waar de vergadering voortduurt,
dooft het daglicht in de glas-in-lood ramen. Buiten ziet het grote oog van Big
Ben neer op het verkeer dat zich lawaaierig door de natte straten wringt.
Chilenen achter dranghekken schreeuwen zich schor om de vrijlating van de
voormalige dictator Pinochet. Haastige passanten krijgen in het voorbijgaan een
stenciltje in de hand gedrukt door gepensioneerden die een hogere koudetoeslag
eisen.

    Hier, in het leven van alledag, lijkt het door schijnwerpers beschenen
parlementsgebouw, een wereld op zichzelf, met een eigen taal en overgeleverde
regels. Tony Blair laat de valbijl vallen over een van de grootste Britse
tradities, maar de Lords vergaderen gewoon door. Er wordt niet geschreeuwd of
met de voeten gestampt. De peers willen waardig vertrekken.

    'Zij voelen kennelijk zelf dat hun tijd is gekomen', zegt in zijn kantoor in
de City, het financiele hart van Londen, het liberaal-democratische Hogerhuislid
Tom McNally. 'U komt er net vandaan? Pas als je werkelijk in de House of Lords
geweest bent, realiseer je je hoe de wetgeving in dit land mede wordt bepaald
door een instituut dat een volmaakt anachronisme is.'

    Ex-Lagerhuislid McNally is een life peer dus hij blijft. Over zijn
vertrekkende collega's zegt hij: 'Zij hebben een goede tijd gehad voor hun geld.
Toch stemt hun afscheid weemoedig. After all, zo redeneren de Britten, de Lords
hebben hun fouten maar wij houden nu eenmaal een beetje van hen.'

    Van de bierdrinkers in Leinster Arms, een Londense pub, hoeven de hereditary
peers niet op zoveel sympathie te rekenen. Hun lot laat hen volkomen koud. 'Wij
hebben hen niet gekozen, wij hebben hen geerfd. Wat mij betreft mogen zij
opduvelen', zegt Londenaar Alastair Gaydon schouderophalend.

    Het House of Lords met zijn vele generaties Lord Fauntleroys verdient een
betere grafrede.

    House of Lords

    Het House of Lords telt 1250 leden. Van hen is doorgaans hooguit een kwart
aanwezig.

    Parlement ; Groot brittannie

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               75 of 79 DOCUMENTS

                                Algemeen Dagblad

                                January 25, 1999

Barsten in Spiegel-imperium ; Duitse 'waakhond' slaat niet meer aan

BYLINE: DOOR ONZE CORRESPONDENTAD VAESSEN

SECTION: Media; Pg. 22

LENGTH: 658 words

DATELINE: Bonn


    Op zondagochtend, als een deel van Duitsland nog op een oor ligt, kleppert
bij de politieke elite de brievenbus. Dan wordt per koerier 'Der Spiegel'
bezorgd, 's lands gezaghebbende weekblad dat pas de volgende dag te koop is.

    Het tijdschrift (oplage 1,1 miljoen) is dermate invloedrijk dat politici de
nieuwtjes en interviews graag een dag eerder consumeren dan Otto
Normalverbraucher, zoals de Duitse Jan Modaal wordt genoemd. Het komt
herhaaldelijk voor dat zij al enkele uren later op de berichtgeving in het
bladmoeten reageren.

    Het imperium rond het tijdschrift, dat varieert van maandbladen en
tv-programma's tot een internetservice, vertoont plots barsten. Hoofdredacteur
Stefan Aust lijdt dezer dagen een pijnlijke persoonlijke nederlaag. Hij moet
zich terugtrekken als presentator van 'Talk im Turm', dat tot voor kort het
belangrijkste discussieprogramma op tv was.

    Onder de vorige presentator trok de uitzending van de commerciele zender Sat
1 circa vijf miljoen kijkers. Sinds Aust een paar weken geleden de presentatie
overnam, is het aantal toeschouwers gekelderd tot ruim twee miljoen. Het is de
tweede sof. Eerder mislukte de lancering van een financieel-economisch
tijdschrift.

    De exentrieke Spiegeluitgever Rudolf Augstein heeft achter de schermen druk
uitgeoefend op zijn hoofdredacteur om zich weer meer te concentreren op het
vlaggenschip. Hij vreesde enerzijds een beschadiging van het imago en anderzijds
voelt het blad de hete adem van de concurrentie in zijn nek. Schokkende
onthullingen, vroeger een onbetwiste specialiteit van het Hamburgse
tijdschfrift, komen nog slechts zelden voor.

    Het weekblad Focus wist in slechts vijf jaar tijd een oplage van circa
900.000 exemplaren te behalen. Onder jonge lezers heeft het blad van uitgever
Burda al een voorsprong. Adverteerders lopen massaal over. Der Spiegel, die voor
een kwart in handen is van uitgeversgigant Bertelsmann, ondervindt ook last van
Stern. Onder zijn nieuwe hoofdredacteur Michael Maier wordt sinds kort gekozen
voor meer inhoudelijke onderwerpen en voor minder bloot. Merkwaardig was
bovendien dat Aust in feite in dienst was van de vijand. De tv-zender Sat 1 is
in handen van de enigszins mysterieuze mediatycoon Leo Kirch en van Springer,
dat onder meer het boulevardblad Bild op de markt brengt.

    Het conglomeraat van Spiegel-bv'tjes (omzet ruim 600 miljoen gulden) is
inmiddels zo omvangrijk, dat ze met elkaar concurreren. De actualiteitenrubriek
Spiegel-TV op zondagvond toont films van onderwerpen die acht uur later ook in
het blad worden beschreven. Door de week botst het tv-programma
Spiegel-Reportage met het gelijktijdig op een andere zender uitgezonden
Spiegel-TV.

    Redacteuren van de tv-poot produceren bovendien het praatprogramma Johannes
B. Kerner bij de publieke omroep ZDF en tekenen eveneens voor het seksprogramma
'Wa(h)re Liebe' bij Vox. Binnenkort laat Der Spiegel ook speelfilms en
soap-opera's produceren.

    Kortom, de lijst met onderwerpen waarover Der Spiegel niet meer kritisch kan
berichten, groeit. 'In de kiosk, op tv en op het internet - Der Spiegel is
overal', schreef Die Woche dat geen directe concurrent is. 'Wordt Der Spiegel
niet te groot?', luidde de vraag?

    De optredens van Aust waren aanleiding tot hevige kritiek van tv-recensenten
en enkele collega-hoofdredacteuren, waarbij wellicht ook afgunst een rol heeft
gespeeld. Hoofdredacteur Helmut Markwort van Focus vond het genant hoe Aust met
kanselier Schroder, die hij van vroeger kent, omging.

    Hij begroette de regeringsleider met een kameraadschappelijk 'jij' en ging
vervolgens op 'u' over.

    Braaf werd een lange reeks vragen afgewerkt. Schroder werd geen strobreed in
de weg gelegd. 'Wij zijn vandaag de dag in de goede zin des woords meer Duits
dan vroeger', zei de kanselier. De 'waakhond van de democratie', zoals Der
Spiegel door uitgever Augstein wordt genoemd, sloeg niet aan.

    Journalistiek ; Tijdschriften

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               76 of 79 DOCUMENTS

                                Algemeen Dagblad

                                January 21, 1999

Het is tijd voor Reba McEntire ; Koningin van de country gaat Europa veroveren

BYLINE: DOOR NICO HEEMELAAR

SECTION: Uw goed recht; Pg. 38

LENGTH: 1840 words


    Geboren op een ranch in Oklahoma en voorzien van een snik in haar stem is
Reba McEntire een waardige koningin van de country. Met 40 miljoen verkochte
cd's mag ze zich na Barbra Streisand de populairste zangeres aller tijden
noemen. Morgen maakt zij haar Nederlands debuut in Den Haag. Een kennismaking.

    VRIENDEN en collega's kijken met vragende blik als ik ze vertel naar Londen
te gaan voor de megaster Reba McEntire. Reba wie? Een vocaliste die in haar
22-jarige loopbaan meer cd's heeft verkocht dan Madonna en Celine Dion en
slechts Barbra Streisand voor zich moet dulden als populairste vrouwelijke
vocaliste van alle tijden. Dat de meeste Nederlanders nog nooit van haar hebben
gehoord zal waarschijnlijk niet lang meer duren. McEntire heeft haar zinnen
gezet op de Europese markt en acht de tijd rijp voor een internationale
doorbraak.

    Na de dood van Tammy Wynette is zij in Amerika min of meer gekroond tot
nieuwe koningin van de country. Alle denkbare ingredienten daarvoor zijn
aanwezig. Ze is geboren op een ranch, een 4000 hectaren grote veehouderij in de
staat Oklahoma. Haar vader deed aan rodeo rijden. Een platenbaas uit Nashville
ontdekte haar vocale talenten toen zij het Amerikaanse volkslied zong bij een
rodeokampioenschap in Oklahoma.

    De boerendochter, voor wie tot dan toe een toekomst als onderwijzeres in het
verschiet lag, kreeg een platencontract. Pas zeven jaar later, op 30-jarige
leeftijd scoorde zij haar eerste nummer 1-hit.

    Een scheiding, een vliegtuigongeluk waarbij zeven leden van de band de dood
vonden, een carriere als filmactrice, plastische chirurgie, haar fruitdieet, al
het lief en leed dat Reba McEntire in de afgelopen jaren heeft meegemaakt is
terug te vinden in haar autobiografie. Zo ook het verhaal dat zij een rol in de
film Titanic moest laten schieten wegens te drukke werkzaamheden. Maar liefst 14
weken lang prijkte Reba: My story bovenaan de lijst van bestsellers van The New
York Times, en dat is tekenend voor haar populariteit.

    Reba McEntire (44) zingt over de alledaagse dingen van het leven, waarbij de
lach en de traan altijd in elkaars verlengde liggen. Het zijn de liedjes waarin
de gewone man of vrouw zich kan spiegelen. 'Ook al is mijn hart gebroken, de
wereld draait door', dat soort werk. Haar cd's en concerten voelen als warme
dompelbaden. Dit alles onder de motto's 'de lach blijft altijd bestaan' en
'muziek heelt wonden'.

    Mijn interview staat gepland tussen die met het internationaal persbureau
Reuter en de nieuwszender CNN. De laatste reist haar achterna om een reportage
te maken over haar eerste Europese tournee.

    Zittend op haar hotelkamer in een buitenwijk van Londen is Reba McEntire
inderdaad net zo down to earth als haar omvangrijke repertoire doet voorkomen.
Geduldig legt zij uit wie zij is, waar ze vandaan komt en hoe het komt dat bijna
niemand haar nog kent in Europa. 'Weet je, ik ben op een boerderij geboren',
zegt ze in de overtuiging dat ze ook voor de pers een open boek moet zijn.

    Vriendelijk maar gedecideerd geeft zij antwoord op de vragen. Die moeten
haar waarschijnlijk al honderden keren zijn gesteld. Wie haar grote voorbeelden
zijn (Aretha Franklin en Dolly Parton) en hoe het toch komt dat country nog
altijd wordt geassocieerd met hillbillies (heikneuters) en cowboyhoeden. De
collega van Reuter krijgt een fronsende blik toegeworpen als hij tot driemaal
toe de banvloek 'country and western' uitspreekt.

    'Tien jaar geleden heb ik het ook al geprobeerd een Europese tournee op
poten te zetten, maar na twee weinig succesvolle concerten in Londen en
Zwitserland ben ik toen maar vroegtijdig gestopt', zegt Reba McEntire. 'De
platenmaatschappij spande zich totaal niet in om mijn muziek onder de aandacht
te brengen. In platenwinkels was niets van mijn muziek terug te vinden. Nu is de
situatie compleet anders. Leann Rimes en Shania Twain zijn inmiddels ook in
Europa ingeburgerde namen. Mijn tournee door Groot-Brittannie en Ierland is een
groot succes. Overal uitverkochte zalen en een geweldig enthousiast publiek. De
ontvangst heeft mij overdonderd.'

    In Nederland is Reba nog nooit geweest. Ze zegt dat haar voorstelling van
ons land zo ongeveer ophoudt bij klompen en molens. 'Maar ik ben heel
nieuwsgierig. Overal waar ik kom neem ik de tijd om iets van het land te zien en
te leren. Ik ben niet het type dat zich opsluit in hotelkamers. Deze tournee is
bedoeld als een kennismaking.

    'De show die ik hier breng is anders dan wat ik in de Verenigde Staten doe.
Hier vertel ik tussen de bedrijven door een en ander over mijzelf en welke
betekenis sommige liedjes voor mij hebben. In Amerika weten ze dat allemaal al.
Daar speel ik ook in grote hallen met een Broadway-achtige show die meer
theaterlicht gebruikt dan die van Michael Jackson. Hier sta ik in intiemere
zalen met een soberder programma.

    'Tijdens Europese concerten doe ik ook niet aan verkleedpartijen. Ik vind
het niet beleefd om steeds van je publiek weg te lopen als het je nog nooit
eerder heeft gezien. Verder ben ik vastbesloten volgend jaar terug te komen.
Naamsbekendheid is een proces dat je langzaam moet opbouwen. Bij mij is alles in
het leven stapje voor stapje gegaan. Ik heb de tijd mee gehad. Toen ik een
platencontract kreeg was de concurrentie nog niet zo moordend.

    'Ik heb altijd de gelegenheid gehad te leren van de dingen die fout zijn
gegaan. Het heeft niet voor niets enkele jaren geduurd voordat ik mijn eerste
nummer 1-hit scoorde. Tegenwoordig lig je er in de muziekindustrie al meteen uit
als je eerste en tweede plaat niet het verwachte rendement opleveren.' Van de
naam Ilse DeLange heeft ze nog nooit gehoord, maar het verhaal achter deze
Nederlandse zangeres doet haar opveren. 'Goh, wat interessant - die zou ik graag
willen ontmoeten als ik in Nederland ben.' Of zij een advies heeft voor de
aspirant-ster uit Almelo? 'Ze moet doen wat haar hart ingeeft. Als zij het met
overtuiging brengt en het publiek waardeert het, dan ligt er ook voor haar een
markt open. The sky is the limit', voegt Reba McEntire er in knauwerig zuidelijk
Amerikaans accent aan toe.

    Haar repertoire is immens. Sinds de eerste hit I don't want to be a
one-night stand uit 1977 is er elk jaar wel een nieuwe cd verschenen met liedjes
die een brug slaan tussen country en pop. Zelf schrijven doet ze niet. Haar
eigen, zes jaar geleden opgerichte entertainmentbedrijf Starstruck heeft 20
vaste tekstschrijvers op de loonlijst staan, die niet alleen haarzelf dienen,
maar ook al menig hitsucces hebben opgeleverd voor andere artiesten.

    Verder doet McEntire een beroep op het vrije marktaanbod en de enorme
hoeveelheid songs die tekstschrijvers en componisten haar uit eigener beweging
toesturen. 'Ik beluister duizenden liedjes per jaar en maak dan mijn keuze',
zegt zij. 'Vaak hangt die af van mijn gemoedstoestand. Zo wordt gezegd dat mijn
cd For my broken heart de somberste uit mijn carriere is.

    'Dat klopt ook wel, want die is opgenomen in het jaar dat een van onze twee
vliegtuigjes tijdens een tournee door de Verenigde Staten is neergestort en
waarbij zeven van de elf leden van de band, mijn tourmanager en twee piloten
zijn omgekomen. Het was een periode waarin ik mij erg down voelde. De laatste
cd's klinken optimistischer en dat komt omdat ik nu goed in mijn vel zit.' De
definitie van een goede song is volgens McEntire een liedje dat de mens raakt en
waarvan tekst en muziek met elkaar in evenwicht zijn. 'Dat is ook de definitie
van country', zegt ze. 'Het is herkenbare muziek. De perfecte countrysong is een
liedje waarbij je denkt: he, dat heb ik ook meegemaakt!'

    Die avond voegt ze de daad bij het woord in Theatre Royal in het Londense
West End. Nadat de talentvolle 17-jarige Welshman Adam Couldwell het publiek in
de stemming heeft gebracht, verschijnt de razend populaire presentator van het
BBC-programma National Lottery Show op het podium om zijn grote idool te
introduceren.

    Het publiek in het theater, waar op andere avonden van de week de musical
Miss Saigon speelt, onthaalt haar op een stormachtig applaus. Het eerste nummer
heeft weinig met country te maken, maar is pure pop. In de tien man sterke
begeleidingsband is vooralsnog geen viool of mandoline te bekennen. Een stevig
toeterende saxofonist steelt de show.

    'Hello sweethearts, how are you doing', spreekt de rossige countrydiva haar
fans toe. Het concert staat in het teken van Moments & Memories, de gelijknamige
verzamel-cd die sinds eind vorig jaar in de winkels ligt. Sommige nummers
voorziet zij van een uitvoerige toelichting. The greatest man I never knew
bijvoorbeeld gaat over haar vader, door Reba in interviews en tijdens concerten
liefkozend Daddy genoemd. Daddy was een hardwerkende man, die zelden zijn
emoties toonde. Kwam hij 's avonds thuis, dook hij meteen in de krant.

    McEntire, zowel tijdens het interview eerder op de dag als 's avonds op het
podium: 'Hoewel hij vreselijk van ons hield, heb ik hem nooit in mijn leven I
love you horen zeggen. Ja, een keer, dat was toen hij in het ziekenhuis lag en
aan het bijkomen was van een hartoperatie. Ik had er een hele tijd bijgezeten,
maar moest weg, naar een volgend concert. Die ene keer heeft hij het gezegd. En
wij, de rest van de familie, zeiden toen tegen elkaar: het zijn de drugs...'

    Dit soort toelichtingen is representatief voor de show met een lach en een
traan. Een klassieker voor kenners is She thinks his name was John, een liedje
over een vrouw met wisselende partners. De goede verstaander kan uit de tekst
opmaken dat de vrouw een van de slippertjes met aids heeft moeten bekopen. Er
zit een heel verhaal achter, maar dat wordt het publiek op deze bovenal
feestelijke avond bespaard. Zelfs de Britse mannen, doorgaans meesters in het
onderdrukken van emoties, kunnen de ogen niet droog houden als McEntire aan het
einde van het lied de laatste zin van het refrein nog eens zachtjes herhaalt,
gevolgd door een gevoelig pianopingeltje. Een langdurige ovatie valt haar ten
deel voor deze smartlap aller smartlappen.

    Nog zo'n hoogtepunt is Does he love you, een duet van twee vrouwen die de
liefde moeten delen met dezelfde man. Simone Kleinsma en Karin Bloemen hebben er
ooit een prachtige Nederlandse vertaling op gemaakt.

    Na afloop van de show mag ik achter de schermen het glas komen heffen op een
feestje voor relaties. Bijna onopvallend beweegt de zangeres zich tussen de
genodigden en met iedereen maakt zij een praatje. 'Bedankt dat je de moeite hebt
genomen om helemaal voor mij naar Londen te komen', zegt ze tegen mij. Bijna
nederige woorden, die een mindere godin als Madonna niet zo gauw zal uitspreken.
En wat het succes van Reba McEntire verklaarbaar maakt: alles wat ze zegt lijkt
ze nog te menen ook.

    Reba McEntire geeft een eenmalig concert in het Nederlands Congrescentrum in
Den Haag op 22 januari. Kaarten zijn nog verkrijgbaar, onder meer bij
postkantoren.

    Reba McEntire zingt over alledaagse dingen waarbij de lach en de traan in
elkaars verlengde liggen. Foto AP

    Vocale muziek

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               77 of 79 DOCUMENTS

                                Algemeen Dagblad

                                January 20, 1999

Ziek zijn mag niet meer van Paars ; De jacht op de WAO'er is weer geopend

BYLINE: DOOR DRS. LIES B. BUNK, PSYCHOLOOG

SECTION: Trefpunt; Pg. 11

LENGTH: 980 words


    VIER JAAR geleden schreef ik op deze pagina over WAO-keuringen en de
economische belangen daarvan. Het is nodig opnieuw iets te laten horen, want de
stem van degenen die dicht naast de zieken staan dreigt zwakker te worden, nu de
VVD de WAO weer met veel spektakel aan de orde heeft gesteld.

    Het jachtseizoen op kreupel wild, de WAO'ers, is met hoorngeschal heropend.
Niet dat er voorheen niet mocht worden gejaagd, maar dat ging ten onder in de
dagelijkse mediakakofonie van rampen, dopingschandalen, fraudeverhalen, fusies,
beurskoersen en de euro. De zwakke, opgejaagde mens is weer even in het nieuws -
het kleine leed, veroorzaakt door het structurele geweld van de veranderingen in
onze sociale wetgeving.

    Was het een teken aan de wand, toen Wim Kok (sociaal-democraat en
oud-vakverbondsvoorzitter) na zijn aantreden als premier het feestje opluisterde
dat verzekeringsgigant Nationale Nederlanden gaf bij de opening van een nieuwe
onderkomen in Den Haag? Kok zette de trend, ik begreep dat de gezondheidszorg in
handen zou vallen van zakenlieden. De thuiszorg werd geprivatiseerd, zieken en
hulpbehoevenden kwamen in de kou te staan.

    Thans willen sommige beleidsmakers in het ziekenhuiswezen de rijken medische
zorg bieden tegen een commercieel tarief. De gewone man, vrouw en kind komen op
de wachtlijst, En de hoogbejaarden? Ze belasten de medische sector te veel. Via
wachtlijsten worden ze geloosd. De 'modalen' onder hen zijn economisch niet meer
van belang voor de financiers van de gezondheidszorg.

    Op de arbeidsmarkt wordt de werknemer bij ziekte - door de beroerde sfeer
rond ziektewet en WAO - als verdachte beschouwd. Als de verdachte schuldig wordt
bevonden, hoort hij of zij aan te kloppen bij een charitatieve instantie. Voor
de maatschappij is hij of zij van geen waarde meer, want ongeschikt om nog
verder in te investeren.

    Zo is het systeem van winstdenken en commercie doorgedrongen in de vezels
van het bestaan. Immers, het gaat niet meer om welzijn en gezondheid, maar om
cijfers: 16.000 WAO-gevallen minder zijn slechts statistische gegevens voor
degenen die wetten en regels ontwerpen. Maar het zijn in werkelijkheid 16.000
individuen die niet meer op volle kracht kunnen werken en 16.000 persoonlijke,
gezins- en/of familiedrama's.

    De verzekeringsmachinerie walst over alles heen. Zieken en gehandicapten
worden anders bejegend dan in de jaren 60, toen elk bedrijf wel gehandicapten in
dienst had. Die werden toen nog 'medewerkers' genoemd. In het Paarse poldermodel
zijn zieke medewerkers een financiele strop. Er worden wel pogingen ondernomen
om vanuit het perspectief van de zieke te redeneren en mensen met een handicap
weer aan het werk te helpen.

    Vaak hebben WAO-gerechtigden onvrijwillig een uitkering. Liever waren ze aan
het werk gebleven, maar dat konden ze niet of ze werden uit de wereld van de
arbeid verwijderd. Zij mogen niets doen, pogingen nog iets van een arbeidzaam
leven te leiden, worden beantwoord met sancties. Hun lot is maar al te vaak de
volgende, politieke gril afwachten, maatschappelijk geisoleerd als ze zijn. De
jongste ontwikkeling van intensieve herkeuringen, met het vooruitzicht van
besparingen over de rug van de betrokkene en zijn familie, is zo'n gril.

    Zo wordt de mens vermalen door statistieken en regels van functionarissen.
De gezondheidszorg holt als een kip zonder kop achter de feiten aan. Zo is de
daadwerkelijke aandacht voor de preventie van burn-out, een ziekte die niet
tussen de oren zit, nog maar mondjesmaat. Als de werkende mens overspannen is
geworden krijgt de huis-, Arbo- of verzekeringsarts gewoonlijk een zeer
gemotiveerde werknemer op het spreekuur, met wiens arbeidsethos niet veel aan de
hand is. Juist zijn arbeidsmotivatie is de werknemer fataal geworden.

    Een overspannen werknemer is een signaal dat het systeem van verdeling en
organisatie van de arbeid aan revisie toe is. Want hoe gaat het nu? Ik flex, jij
flext en we worden geflext. Het ontbreken van vaste grond onder de voeten zou
wel eens een ziekteverwekker van de eerste orde kunnen zijn. Wat te denken van
de onderwijzeres die zich per week naar vijf over de hele regio verspreide
scholen moest 'flexen'? Ze werd overspannen. Toen de uitkeringsinstanties zich
bogen over haar uitkeringsrechten verergerde haar toestand en kwam ze in de
bijstand: verlies van eigen huis en geen werk meer.

    In mijn praktijk zie ik zeer gemotiveerde werkers, die te lang hebben
gewacht om zich ziek te melden. Zij bleven doorgaan tot de
uitputtingsverschijnselen niet meer te torsen waren. Hun afweersysteem liet het
afweten. Klachten als moeheid kunnen niet gemeten worden. Er zijn nog geen
criteria voor dit soort handicaps te vinden voor de scorelijsten van de
keuringen, dus wordt de zieke bij voorbaat gewantrouwd. Dit geldt zeker voor
verstoringen van de gezondheid die niet op het eerste gezicht zijn te herkennen,
de gevolgen bijvoorbeeld van complexe medische ingrepen die een aanslag vormen
op het herstellend vermogen. Herstellen kost tijd en... tijd is geld. Clienten
die een beenmergtransplantatie, een harttransplantatie of amputeringen
ondergingen wegens kanker, werden tijdens het herstel naar werk of arbeidsbureau
gedreven. Er viel niets te objectiveren volgens WAO-regels, dus... simulatie.

    De WAO is een aflopende zaak, het duurt nog maar een paar jaar of deze
voorziening wordt afgeschaft. De samenwerkende belangenorganisaties trachten te
redden wat er te redden valt, maar ze zijn met de rug tegen de muur gezet.

    Kok zette de toon toen hij op een xylofoontje de reclametune speelde van de
verzekeringmaatschappij die, dicht bij het Haagse regeringscentrum, een nieuw
paleis betrok.

    De kille wereld van de WAO: statistieken, formulieren en keuringen, zoals
hier op het kantoor van het GAK in Amsterdam. Foto ANP

    Sociale zekerheid ; Gezondheidszorg

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               78 of 79 DOCUMENTS

                                Algemeen Dagblad

                                January 16, 1999

Straatgeweld niet alleen zaak voor gezagsdragers ; Samenleving mag niet
berustenin gevoel van onveiligheid

BYLINE: DOOR REDMAR KOOISTRA COMMENTATOR ALGEMEEN DAGBLAD

SECTION: Trefpunt; Pg. 13

LENGTH: 838 words


    DE MACHTELOZE woede na de schietpartij voor een disco in Gorinchem blijft
onbeantwoord. Twee onschuldige meisjes die wat vertier zochten, werden het
slachtoffer van doelloos geweld. De nabestaanden blijven verslagen achter, de
samenleving kijkt ontzet, beschaamd en vol afschuw toe en de gezagsdragers staan
met lege handen.

    Is er een remedie te bedenken die zulke vreselijke gebeurtenissen kan
voorkomen? Vast staat in dit geval alleen dat er geen doden zouden zijn geweest
als de daders niet over een vuurwapen hadden beschikt. Makkelijke oplossingen
zijn er volop. Aan de borreltafel zitten talloze deskundigen, maar die zijn in
hun drang de wereld van ongerechtigheden te zuiveren vooral begaan met hun eigen
narigheid. Goedkope praat miskent de oorzaken van dit soort agressie en draagt
er in zijn schijnbare onschuld toe bij dat zulke verschijnselen uiteindelijk
zelfs gelaten worden geaccepteerd.

    Niet zelden spelen vooroordelen over minderheden een vanzelfsprekende rol.
Maar Joes Kloppenburg in Amsterdam en Meindert Tjoelker in Leeuwarden verloren
hun leven niet door allochtonen, het waren 'gewone Nederlanders', geboren uit
'oorspronkelijke Nederlanders', opgegroeid in de Nederlandse samenleving. De
veronderstelling dat het 'meestal' om buitenlanders gaat wordt door de feiten
weersproken. Maar vooroordelen zijn nu eenmaal hardnekkig, omdat ze zo makkelijk
in het gehoor liggen.

    Bij de incidenten die tot de dood van Kloppenburg en Tjoelker hebben geleid,
kwamen geen vuurwapens aan te pas, zoals in Gorinchem. Maar de afloop was er
niet minder fataal om. Overigens maakt de vergelijking van dit soort droevige
voorvallen ook duidelijk dat zulke drama's telkens weer op zichzelf staan,
hoezeer een reeks van gebeurtenissen de indruk wekt dat een gewelddadiger
klimaat de gemeenschappelijke grondslag vormt. Misschien is dat ook wel zo, maar
zulke verbanden laten zich niet eenvoudig aantonen.

    Het grotere gevoel van onveiligheid dat heerst, zoals een enquete van het
dagblad Trouw aantoonde, hoeft niet noodzakelijk het gevolg te zijn van de
werkelijke situatie. Het beeld dat mensen van die werkelijkheid hebben, is voor
hun denken bepalender dan de praktijk. De media, die incidenten per definitie
uitvergroten, spelen daarbij een belangrijke rol. Daardoor wordt het vermoeden
bevestigd dat het straatgeweld omvangrijker wordt en steeds meer slachtoffers
eist, ook als cijfers over een reeks jaren het tegendeel laten zien. Onbehagen
heeft een eigen, tamelijk onbeheersbare dynamiek die op zichzelf weer risico's
inhoudt voor de veiligheid van mensen.

    Waarom nemen jongeren wapens mee als zij een avondje uitgaan? Wat brengt ze
op het idee dat ze in omstandigheden kunnen komen dat ze zich moeten verdedigen?
En hoe komt het dat sommigen plotseling worden aangezet tot onverklaarbare,
niets en niemand ontziende agressie, waarbij fysiek geweld evenveel ellende kan
veroorzaken als het gebruik van een wapen? Grote steden - en dan vooral de
uitgaanscentra - staan te boek als gevaarlijke plaatsen. Intussen laten ernstige
problemen elders zien dat kleinere gemeenten niet meer voor de groteonderdoen.
Maar een 14-jarige jongen die in Appingedam een man neersteekt, moet toch andere
motieven hebben gehad dan de daders in Gorinchem.

    Het is na gruwelijke gebeurtenissen onvermijdelijk dat politie en politici
op hun verantwoordelijkheden worden aangesproken, maar is het redelijk altijd
bij hen de schuld te leggen? Minister Korthals (Justitie) herhaalde zijn
opvatting dat meer camera's in de buurt van uitgaansgelegenheden behulpzaam
kunnen zijn om het tij te keren. En minister Borst (Volksgezondheid) wil het
happy hour in cafes aan banden leggen. Politiecommissarissen dringen aan op meer
mogelijkheden voor preventieve controle op wapenbezit. Het zijn, het ene meer
dan het andere, ideeen voor de lange baan die het geweld enigszins kunnen
beperken. Van camera's kan een preventieve werking uitgaan en kan van pas komen
om de opsporing van daders te vergemakkelijken. Maar de schietpartij in
Gorinchem was er niet mee voorkomen en ook zonder camera's zijn de verdachten
aangehouden. Vermindering van het alcoholgebruik, zoals Borst voorstaat, is aan
te bevelen, maar gebeurt dat ook werkelijk als het van hogerhand wordt opgelegd?
En als de politie in staat wordt gesteld tot preventieve controles op
vuurwapenbezit, komen we dan niet terecht in een samenleving die willekeur
bevordert?

    Het ligt voor de hand beschuldigend in de richting van de overheid te
wijzen, maar de voedingsbodem voor het straatgeweld ligt in de samenleving zelf.
En de samenleving, zegt een ideele reclamespot, dat ben je zelf. De deelnemers
aan de stille tocht die vandaag door Gorinchem trekt zullen zich dat wel bewust
zijn, maar in de ongelijke strijd tussen verdraagzaamheid en agressie zullen
onschuldigen het altijd afleggen.

    Aan die pijnlijke conclusie valt ondanks het absolute verlies van twee jonge
mensenlevens helaas niet te ontkomen.

    Geweldsdelicten ; Maatschappij

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.

                               79 of 79 DOCUMENTS

                                Algemeen Dagblad

                                January 9, 1999

Bedrijfscao oplossing voor flex-wet?

BYLINE: DOOR CHRISTIAAN RUESINK

SECTION: Sport; Pg. 29

LENGTH: 774 words

DATELINE: Amsterdam


    Het betaalde voetbal is sinds 1 januari in rep en roer door de invoering van
de wet flexibiliteit en zekerheid (flex-wet). De spelersvakbond VVCS sprak van
een atoombom onder het voetbal, terwijl de werkgeversorganisatie FBO een
ontslaggolf voorspelde. Zij onderhandelen over een CAO, die de wet buiten spel
zet. Hoe gaan clubs en spelers er mee om?

    Ajax en Heracles zijn onvergelijkbare grootheden. Het streven om een
algemeen geldende CAO voor de hele bedrijfstak voetbal af te sluiten, is nobel.
Maar ook uiterst moeizaam in een sector waar de belangen van topclubs en kleine
eerste divisieclubs zo ver uit elkaar liggen. Zoals het verschil tussen een
multinational en een midden-of kleinbedrijf enorm zijn. Petra Charbon trekt
graag vergelijkingen met de 'normale' burgermaatschappij. 'Waarom zou je als
Ajax geen bedrijfs-CAO kunnen afsluiten, zoals Philips dat ook heeft met zijn
personeel? Theoretisch is dat mogelijk, hoewel er ook juridische haken en ogen
aankleven. Het is in ieder geval van belang dat er voldoende draagvlak is. De
spelersraad zou bijvoorbeeld als vertegenwoordigend orgaan de onderhandelingen
kunnen doen.'

    Dat er een CAO moet komen om de nadelen van de flex-wet te neutraliseren, is
volgens Charbon vooral van belang voor de clubs. De nieuwe wet levert de spelers
immers vooral voordelen op. 'Zij hoeven niet zo nodig een CAO, want zij genieten
in de nieuwe situatie een grote mate van vrijheid. Iedere speler die bij
dezelfde club zijn contract verlengt, krijgt te maken met de wet zodra hij in
totaal drie jaar in dienst is. Vanaf die dag kan hij zonder afkoopsom naar een
andere club, met een opzegtermijn van een maand. De clubs hebben nog steeds een
ontslagvergunning nodig.' Neem als voorbeeld: Jari Litmanen. Zijn contract loopt
aan het einde van het seizoen af. Hij kwam in 1992 bij Ajax, deed het zo goed
dat de club zijn contract tussentijds verlengde en nu ook graag wil dat hij een
nieuwe overeenkomst tekent. De Fin wacht echter af. Blijft hij, dan valt hij
sowieso onder de flex-wet. Hij is immers langer dan drie jaar in dienst bij de
club en heeft tussentijds een verlenging gehad. Als hij bijtekent, neemt Ajax
het risico dat hij elk moment de club kan verlaten, zonder dat daar een
afkoopsom tegenover staat. 'En dat is het verschil met vroeger. Toen kon je in
ieder geval nog een leuk transferbedrag vragen. Na 1 januari is het voor rijke
buitenlandse clubs gemakkelijker geworden Nederlandse spelers die onder de
flex-wet vallen, te kopen.'

    De FBO opperde onlangs het idee met spelers een overeenkomst af te sluiten,
waarin is opgenomen dat ze verplicht zijn een aantal jaren na het voltooien van
hun opleiding te blijven. Zoals in het bedrijfsleven en ziekenhuizen heel
normaal is. Wil een werknemer toch eerder weg, dan dient hij de kosten van
opleiding terug te betalen. Dat weerhoudt in de 'normale' maatschappij mensen
vaak van een overstap, maar volgens Charbon is dat gezien de bedragen die omgaan
voor voetballers nauwelijks interessant. 'In dat opzicht is het voetbal
natuurlijk niet te vergelijken met het 'normale' bedrijfsleven, want een
buitenlandse of Nederlandse topclub zal lachen om de kosten die geclaimd kunnen
worden voor de opleiding. Bovendien is het veel moeilijker te bepalen waar zo'n
speler is opgeleid. Heeft Jaap Stam bij PSV of bij zijn vorige clubs (Willem II,
Cambuur, Zwolle en DOS Kampen - red.) het meest geleerd?'

    Charbon gelooft veel meer in het toezeggen van een forse beloning. Zoiets
als tekengeld achteraf. 'Zodra een speler drie jaar bij een club heeft gezeten,
keer je hem een blijfpremie uit. Voor de echte topspelers is dat waarschijnlijk
niet interessant genoeg om te blijven, maar voor veel modale voetballers
misschien wel.'

    Een andere oplossing is het afspreken van een langere opzegtermijn. Zodat de
club meer tijd krijgt te zoeken naar een opvolger. 'Werkgever en werknemer
kunnen een termijn van maximaal zes maanden afspreken, dat heeft voor de
werkgever wel als nadeel dat voor hem het dubbele telt alvorens hij iemand kan
ontslaan, dus 12 maanden.'

    Charbon biedt tot slot clubs nog een gratis advies met betrekking tot het
aantrekken van nieuwe spelers. 'Leg ze vast voor vijf jaar. Als ze daar
tussentijds van af willen, dan gelden dezelfde regels als voor de flex-wet. Er
is immers geen sprake van een contractverlenging. De club kan dan in de meeste
gevallen, net als vroeger, een afkoopsom bedingen.'

    Een aanslag binnen het veld op Ajacied Hose. Buiten het veld tracht de
bedrijfstak voetbal zich in te dekken in afwachting van een CAO. Foto Michael
Kooren

    Wetgeving ; Arbeidsvoorwaarden ; Voetbal

LOAD-DATE: May 8, 2003

LANGUAGE: DUTCH

                © 1999 PCM Uitgevers B.V.  All rights reserved.
