
                               1 of 120 DOCUMENTS



                                 de Volkskrant

                               December 24, 2005

Peiling'Het is alsof je geliefde bankje in de verkeerde kamer staat'

SECTION: het

LENGTH: 841 woorden


In augustus spraken ze hun verwachtingen uit, nu kijken vijf kenners terug op
het eerste Talpa-seizoen.

Maria Goos (49), toneel- en scenarioschrijfster: 'Ik zap er af en toe langs.
Mijn angst was dat Talpa veel pulp zou brengen, maar dat valt alleszins mee. Het
is geen pulp, het heeft alleen geen smoel.

'Barend & Van Dorp zie ik nog wel eens, maar ik vind ze niet zo goed meer. Een
beetje vermoeid, de twinkeling in de oogjes is weg. Ik weet niet of dat komt
door de overstap naar Talpa, maar die heeft in elk geval niet geleid tot iets
extra's. Samen Wat is dat Een dagelijkse comedy Oh, nou, dat zegt toch wel wat,
dat ik niet eens weet dat het er is. Parels en zwijnen Ook nooit gezien.
Gooische Vrouwen is het enige van Talpa waar ik bewust naar kijk. Erg leuk. Goed
Nou eh, leuk. Geestig, snel, ziet er goed verzorgd uit. Misschien gejat van
Desperate Housewives met al die eigenlijk nare wijven, maar heel smakelijk en
sappig om naar te kijken. Goed moment ook, zo op de zondagavond.'

Albert Verlinde (44), presentator RTL Boulevard: 'Er is iets met Barend & Van
Dorp. Ik weet niet wat het is. Het is alsof je geliefde bankje in de verkeerde
kamer staat. Iedereen dacht van tevoren dat met Talpa het achtste wereldwonder
zou verschijnen, maar het publiek is erg hard. Dat kijkt een keer en haakt dan
weer af. Ze hebben een zwakke vooravond, maar ik denk dat er na half negen nog
veel meer te winnen is. Zo goed zit dat bij de andere zenders niet in elkaar.
Big Brother boeit me niet, het is zo gescript. Af en toe dwing ik mezelf nog om
NSE en Samen op te nemen, maar dat is bijna huiswerk.

'Niet dat ik met satanisch genoegen langs de kant sta. Integendeel. Ik gun ze
echt dat het goed komt. Maar het lukt maar eens in de tien jaar om een nieuw
soort nieuwsrubriek te maken. Ik ben ervaringsdeskundige. Ik heb het zelf ook
wel eens meegemaakt. Het is verschrikkelijk. Je gaat twijfelen aan jezelf en je
weet niet waar je het zoeken moet.'

Maria Goos: 'Ongelooflijk, hoe lang die reclameblokken bij Talpa zijn. En dat
volume ook. Het moet wel mateloos boeiend zijn, wil ik blijven hangen.'

Bert Bakker (47), D66-Kamerlid en -woordvoerder mediazaken:

'Talpa is eigenlijk nog blanco voor me. Ik heb amper kunnen kijken door de
drukte, ik ben vaak 'savonds pas laat thuis en dan moeten de verplichte nummers
nog, het Journaal en NOVA en zo. Het voetballen zie ik wel, nu mijn cluppie
Heracles weer in de eredivisie zit. Er was veel kritiek op hoe Talpa het voetbal
doet, maar ik vind het heel aardig, met die terugblikken op de wedstrijden en
die supporters. Door de komst van Talpa zal de publieke omroep nu echt moeten
gaan samenwerken en moeten gaan definiëren wat hun rol is. Ze vechten elkaar nog
steeds de tent uit en ze hebben nog steeds de neiging de verloedering op te
zoeken. De problemen van de publieke omroep zijn vijftien jaar gemaskeerd, maar
door Talpa zijn ze nu op scherp gezet. Daar zal de komende maanden in de Tweede
Kamer nog veel over gedebatteerd gaan worden.'

Maria Goos: 'Dat logo, die dikke T met al die balletjes. Vreselijk. En ik hoor
de mannen klagen over het voetbal. Daar heb ik dan zelf niet zo'n last van, maar
ik vind het wel vervelend voor de mannen.'

Gerrit Komrij (61), dichter en voormalig tv-criticus: 'Ik had er heel graag wat
over gezegd, maar ik kan Talpa hier in Portugal niet ontvangen. Ik ben alle
1200zenders langs geweest, maar geen Talpa. Het is gecodeerd. Iets met
filmrechten of zo. Heel vreemd natuurlijk, voor die paar mensen in het
buitenland.'

Koos Postema (73), oud-presentator: 'Ik zei het de afgelopen zomer al: naast het
voetbal hoeven mijn vrouw en ik niets van dat Talpa te zien, en zo is het ook
gegaan. Alhoewel: dat Gooische Vrouwen, daar kijken we wel naar, dat vinden we
leuk. Een prettige verrassing, dat steeg boven zichzelf uit. Die loterij met
Linda is ook prima, maar dat deed ze natuurlijk al bij de TROS. Dat hebben ze
gewoon overgeplaatst. Soms wordt er dan opeens veel minder gekeken. Dat komt
omdat het alweer een nieuwe zender is - een onbewuste weerzin, een algehele
irritatiegolf. Het voetbal bij Talpa Een wat grootser decor en verder gewoon
hetzelfde. Allemaal kinnesinne, dat gedoe over die reclame. Dan ga je toch
gewoon even wat anders doen Die publieke omroep moet zichzelf heel, heel veel
kwalijk nemen. Heel veel. Waarom zit het Nederlands Elftal niet bij de publieke
omroep, en die volstrekt commerciële Champions League wel Maar die Champions
League zal ook wel naar de commerciëlen gaan. De Van Westerloo's en De Mols zijn
in de winning mood . En in Hilversum is het heel stil, tot de volgende
misplaatste staking althans.'

Albert Verlinde: 'Joling & Gordon en Gooische Vrouwen, dat vind ik wel must see
television. Maar ik denk dat Talpa zich beter even low profile kan houden, in
plaats van meteen zes persberichten eruit te gooien, omdat het zo lekker gaat
met één serie.

'Ik vraag me wel eens af: waarom is deze zender er eigenlijk Wat heb je als gat
in de markt gezien Toen RTL begon, was er nog geen commerciële tv. En SBS was tv
voor de gewone man. Maar Talpa'

LOAD-DATE: December 24, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                               2 of 120 DOCUMENTS



                                 de Volkskrant

                               December 24, 2005

Paradijs van vroeger is bedrog

BYLINE: Peter Giesen

SECTION: het

LENGTH: 1686 woorden


Dromen over die geweldige jaren vijftig leidt tot blikvernauwing, meent  Peter
Giesen; daardoor zien we niet meer hoe goed we het nu hebben

Terroristen staan ons naar het leven, moslims willen niet integreren, de kloof
tussen politiek en burger heeft angstwekkende vormen aangenomen en de Chinezen
gaan ons overvleugelen.

Het publieke debat wordt gedomineerd door angst en pessimisme. De suggestie die
daarbij steeds weer opduikt, is die van het Verloren Paradijs. Nederland lijkt
in de ban van een mythisch 'vroeger', toen alles beter was. Toen was er nog
saamhorigheid en idealisme, toen hadden mensen nog iets voor elkaar over en
hoefde niemand zijn fiets op slot te zetten. En, zo wordt er (steeds minder)
stiekem bij gedacht: toen waren er nog geen allochtonen.

We moeten afscheid nemen van dat 'vroeger'. Ten eerste was het vroeger helemaal
niet beter. En ten tweede is nostalgie een zinloze manier van nadenken over de
samenleving. Zoals Vaclav Havel zei: 'Van een aquarium kun je vissoep maken,
maar van vissoep geen aquarium.'

Het exacte tijdstip van dat mythische 'vroeger' is nooit helemaal duidelijk. De
jaren tachtig zullen het niet zijn, toen de economie kreunde, de bom dreigde en
krakers No Future riepen. De jaren zestig en zeventig waren relatief
optimistisch, maar volgens de scherpste critici van het hedendaagse Nederland
betalen we nu nog steeds de prijs voor de culturele revolutie van die dagen.
Aangezien geen zinnig mens terug verlangt naar de jaren dertig of veertig,
blijven de jaren vijftig over.

De fifties werden lange tijd gezien als een muf en benepen tijdperk, maar ze
staan de laatste jaren weer voor veiligheid en geborgenheid. Vader fietste elke
dag naar zijn werk, het 'twaalfuurtje' onder de snelbinders. Moeder zat thuis
met een kopje thee te wachten tot de kinderen uit school kwamen. En 's avonds
gezellig met zijn allen luisteren naar tante Pollewop op de radio.

In deze 'warme' jaren vonden echter praktijken plaats die wij tegenwoordig kil
en gevoelloos zouden vinden. Ongehuwde moeders waren paria's die hun kind
moesten afstaan, homo's werden opgejaagd en soms zelfs gecastreerd, vrouwelijke
ambtenaren werden ontslagen als ze trouwden. De imam zou zich in deze wereld
prima hebben thuis gevoeld.

Maar interessanter dan de winst- en verliesrekening van de geschiedenis is de
gedachte dat de geborgenheid van de jaren vijftig een constructie achteraf is.
Beschouwingen uit de jaren vijftig zelf zijn net zo pessimistisch als
hedendaagse analyses. Ook toen werd er volop geklaagd over materialisme,
hedonisme en verlies van gemeenschapszin. 'Wie beschouwingen uit die jaren
doorleest, wordt in elk geval getroffen door een zwaarwichtig in velerlei
toonaarden bezongen crisisbesef: crisis van de westerse beschaving, crisis van
de kerk, crisis van de liberale democratie tegenover een monolithisch en
onmenselijk vanuit één centrale met diabolisch vernuft gedirigeerd
wereldcommunisme', schreef de historicus Hermann von der Dunk in de bundel
Wederopbouw, Welvaart, Onrust.

Invloedrijke boeken uit die jaren hadden titels als De Vereenzaming van de
Moderne Mens, Cultuur in Crisis, Revolutie der Eenzamen of De Angst voor
Vrijheid. De katholieke socioloog S.W. Couwenberg zag een 'geweldige
vervlakking' van het geestelijk leven: 'De mens verliest zich in alledaagsheid,
in de roes van een koortsachtige activiteit, welke nog slechts een dwangmatig
bezig zijn is, en, in de vrije tijd, in de verdoving van radio, bioscoop,
televisie, sporttribune, dancing, bar, kaartspel (bridge-drives!) en rusteloos
reizen en trekken.' Van zulke mensen viel op politiek gebied niet veel goeds te
verwachten: 'Politieke apathie en passiviteit, een houding, waarin politiek nog
slechts wordt geapprecieerd, voor zo ver zij op effectbejag, opwinding, sensatie
is gebaseerd', aldus Couwenberg.

Toen Nederland na de oorlog industrialiseerde, vreesde Fred Polak,
adjunct-directeur van het Centraal Planbureau en later 'futuroloog', dat de mens
zich steeds meer naar de machine zou gaan richten. De eerlijke ambachtsman zou
verdwijnen, ten gunste van de arbeider die een 'robot-slaaf' zou zijn. Polak was
bang 'dat mensen hun ziel en zaligheid aan de duivelse machine verkopen, dat zij
hun eigenwaarde, hun geloof en hun idealisme verliezen, dat zij alleen nog
belangstelling koesteren voor het materialistische meer, beter, groter of
sneller'. Er bestond een grote angst voor deze 'massamens', die zich willoos zou
laten manipuleren door de massamedia, en vatbaar zou zijn voor de verleiding van
een dictator die hem het moeizame proces van zelf nadenken weer uit handen zou
nemen.

Net als in veel hedendaagse analyses werden destijds twee dingen aan elkaar
geknoopt: de angst voor een meedogenloze vijand (de nazibeulen waren nog maar
net verslagen of de communisten stonden alweer voor de deur) en een groot gebrek
aan vertrouwen in de veerkracht van de eigen samenleving, die ten onder leek te
gaan aan vervlakking, vermoeidheid en materialisme.

Mensen zijn bijna altijd pessimistisch over hun eigen tijd, schrijft Von der
Dunk in zijn essay Elke tijd is een overgangstijd. Het heden is altijd onzeker,
chaotisch en bedreigend. Het verleden lijkt zekerheid en duidelijkheid te
bieden, omdat we weten hoe het afgelopen is. Bij de jaren vijftig zien we een
brave foto van een gelukkig gezinnetje. De angsten van toen zijn vergeten, of
betekenisloos geworden omdat we weten dat het goed is afgelopen. De Russen
kwamen niet, de fabrieken waren alweer gesloten voordat de arbeiders tot
robot-slaaf gemaakt konden worden en met de massamens liep het ook niet zo'n
vaart, al zullen hedendaagse cultuurpessimisten er wellicht de Talpa-kijker in
herkennen.

Maatschappelijke angsten zijn vaak het product van veranderingen. Veel
hedendaagse burgers geloven dat de wereld nog nooit zo snel veranderd is als aan
het begin van 21ste eeuw. Ook volgens tal van commentatoren zijn burgers onzeker
geworden als gevolg van globalisering, immigratie en terrorisme. Maar in 1955
schreef de reformatorische filosoof C.A. van Peursen het boekje Angst. Elke
samenleving heeft gedeelde waarden, aldus Van Peursen, 'gezamenlijke grenzen
waaraan het mensenleven zich oriënteert'. Meestal verschuiven die grenzen vrij
langzaam, zodat mensen de tijd krijgen zich aan te passen. 'Er zijn echter ook
periodes in de cultuurgeschiedenis - en de onze is daar een van - waarin deze
verschuiving versneld geschiedt. In de korte spanne tijds verplaatst zich de
horizon van wetenschap en dagelijkse bezinning zo snel, dat het ons angstig te
moede wordt.' Van Peursen vergeleek de Nederlander van 1955 met de inzittende
van een 'raketvliegtuig', die zijn vaste oriëntatiepunten kwijtraakt omdat het
toestel haast loodrecht omhoog gaat.

Die in hedendaagse ogen zo veilige samenleving van de jaren vijftig kreeg enorme
veranderingen te verstouwen. De oorlog was nog maar net achter de rug of
Nederland raakte Indië kwijt. Nu weten we dat Nederland pas echter welvarend
werd zonder zijn koloniale rijk. Maar toen heette het: Indië verloren, rampspoed
geboren.

Destijds kondigden rokende schoorstenen een nieuwe tijd aan. Het boerendorp
verloor terrein aan de industriestad, de anonieme, vluchtige stad, waar de
mensen ontworteld waren. De jaren zestig kondigden zich reeds aan: het aantal
echtscheidingen groeide, de onkerkelijkheid nam toe en jongeren voelden meer
voor ijssalon, dancing en 'negermuziek' dan voor het verantwoorde,
georganiseerde jeugdwerk. De zuilen voelden hun greep op de samenleving langzaam
verslappen.

Door zulke veranderingen krijgen burgers het gevoel dat zij ontheemd zijn in
eigen land. Dat was toen zo en nu ook weer. Conservatieven ergeren zich aan de
opmars van een hedonistische popcultuur, de linkse elite treurt om de teloorgang
van haar culturele hegemonie, 'gewone' burgers zien hun omgeving tot hun
leedwezen verkleuren. Vaak zijn zulke gevoelens sterker bij ouderen. Zij zien
hun vertrouwde omgeving verdwijnen, terwijl ze weinig affiniteit hebben met de
cultuur die ervoor in de plaats komt. Een vergrijzende samenleving zal daarom
nog meer tot pessimisme en chagrijn geneigd zijn.

Net als in de jaren vijftig staren we nu in het gezicht van een onzekere, want
onkenbare toekomst. Angst kan leiden tot fobieën, schreef Van Peursen destijds,
'waarin een eng afgebakend wereldje angstvallig in stand wordt gehouden'. Ook in
het hedendaagse Nederland bestaat die neiging om de boze buitenwereld op grote
afstand te houden.

De afgelopen vijftig jaar hebben we het er veel beter vanaf gebracht dan de
onheilsprofeten destijds voorspelden. We zijn nog nooit zo rijk geweest en we
hebben nog nooit zo veel vrijheid gehad ons leven naar eigen keuze in te
richten. We leven nog altijd in een ordelijk en aangenaam land. Natuurlijk zijn
er problemen, maar hoe moeten we de vrije samenleving verdedigen tegen de
radicale islam, als we tegelijkertijd aannemen dat die samenleving ten onder
gaat aan decadentie, materialisme en hedonisme

De gedachte dat de groeiende welvaart ons ziek maakt (volgens Volkskrant-lezers
het grootste probleem van de hedendaagse sociale agenda) heeft een lange -
calvinistische - geschiedenis. In de jaren vijftig was Nederland naar Europese
begrippen een arm land. Maar bij de eerste bescheiden tekenen van collectieve
rijkdom begon het christelijk zondesebef al te steigeren, constateert Von der
Dunk in Wederopbouw, Welvaart, Onrust.

Natuurlijk biedt de geschiedenis van de afgelopen vijftig jaar geen garantie
voor de toekomst. Toch schuilt er een zekere troost in het besef dat het
helemaal niet zo bijzonder is om in onzekere tijden te leven. Nostalgie
vertroebelt de blik op het heden. Wie droomt over het verloren paradijs, telt
zijn zegeningen niet meer.

We moeten beseffen dat het vroeger niet beter was. Net als heden en toekomst was
'vroeger' een optelsom van goede en slechte dingen, van zekerheden en angsten.
Daaruit is een samenleving die gegroeid die met veel meer zelfvertrouwen en
optimisme verdedigd moet worden dan nu vaak het geval is.

Veranderingen zijn van alle tijden en maken de mens altijd onzeker

Nederlanders zijn nog nooit zo rijk en zo vrij geweest als tegenwoordig

LOAD-DATE: December 24, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                               3 of 120 DOCUMENTS



                                 de Volkskrant

                               December 24, 2005

Hummers in de sneeuw

BYLINE: MICHAEL PERSSON

SECTION: de

LENGTH: 1986 woorden


OOIT WAS HET FRANSE COURCHEVEL EEN KUUROORD VOOR HET GEWONE VOLK. MAAR INMIDDELS
IS HET GLAMOUROUS, KOSMOPOLITISCH, PEPERDUUR. EEN PLEK WAAR NIEMAND NAAR TOE
GAAT PUUR OM TE SKIËN. 'JE BENT HIER OMRINGD DOOR HUFTERS. MAAR EEN DORP ALS DIT
KAN NIET ZONDER HUFTERS.' DOOR MICHAEL PERSSON

De advertentie is in het Russisch en hangt in de hal van restaurant Le Cap Horn,
onderaan een van de prachtige pistes van de Franse wintersportplaats Courchevel
1850. Ljoekse automobielen, djieps en kabriejolets te huur, staat er in
cyrillisch schrift op het plakkaat boven een kleine vitrine. In de uitstalkast
rijdt een klein model van een dikke terreinwagen door de nepsneeuw. 'Deze week
zijn ze nog wel beschikbaar', zegt de barman. 'Straks, als de Russen komen, kun
je geen Hummer meer krijgen.'

Als de Russen komen. Je hoort het vaker, met een mengeling van hoop en vrees, op
de pistes, in de restaurants en hotels van Courchevel. De Russen zijn de
nieuwste en rijkste nieuwe rijken die het duurste skioord van Frankrijk hebben
ontdekt, en staan inmiddels op de vierde plaats op de ranglijst van
meest-geziene nationaliteiten in Courchevel. Er hangen Russische vlaggen in het
dorp, en bij de liften zijn de uitgangen behalve in het Frans en Engels ook in
het Russisch aangegeven.

Nu, deze week voor kerst, blijft het nog beperkt tot een enkele Jeltsin-achtige
zestiger in lange bontjas met muts, die voor de deur van nachtclub Les Caves met
twee jonge, nog nadeinende vrouwen in een taxi stapt. Maar straks, in de laatste
week van december en de eerste week van januari, komen ze met honderden. En niet
alleen om te skiën.

Soms kun je ze zien achter de beslagen ruiten van het zwembad van Les Airelles,
het chique hotel in Tiroler chaletstijl van de roemrijke eigenaresse Madame
Fenestraz, waar ze ronddartelen met hun vriendinnen voor drie dagen. Of je kunt
ze horen aan de tafels van de restaurants, waar ze vragen om meer champagne, en
snel een beetje. Of je ruikt de gehuurde Hummers, eindeloos rondrijdend op zoek
naar een parkeerplaats in de buurt van het hotel.

Maar de Russen zijn niet de enigen. Niemand komt hier alleen naar toe om te
skiën. Wie het alleen daar om te doen is kan ook naar andere dorpen in de buurt,
die toegang bieden tot hetzelfde skigebied Les Trois Vallées. Naar de bunkers
van Val Thorens en Les Menuires bijvoorbeeld, de Bijlmers van de Alpen, populair
onder Nederlandse studenten. Geen fratsen. Gewoon sneeuw- en bierzeker.

Naar Courchevel 1850 (de 1850 slaat op de hoogte - de naburige plaatsen 1550 en
1650 hebben lager niveau) ga je om andere redenen. Courchevel, zegt een lokale
kenner, is 'kwalitatief'. Glamourous. Kosmopolitisch. Peperduur.

In de etalages hangen spijkerbroeken van vijftienhonderd euro, een leren jas
voor vijfduizend. De bontjassen bij de echt chique zaken als Milady ('Paris -
Cannes - Courchevel') hebben geen prijskaartjes - want de echt chique zaken
weten dat hun clientèle daar niet op hoeft te letten.

Er zijn restaurants met en zonder Michelinsterren waar oesters, truffels en
ganzeleverpastei tot het basismateriaal behoren. In Le Cap Horn liggen de
flessen wijn in lange rijen klaar: St. Emilion uit 1982, Pomerol uit 1945. Het
is gewoon een grote skihut op de piste, maar dan met Perzische tapijten, gedekte
tafels, drie glazen naast elk bord, een chef met koksmuts die zelf het vlees
uitserveert. Wie op zoek is naar biefstuk met friet moet een vallei verder
skiën.

Maar ook de luxe is eigenlijk bijzaak. Want Courchevel is alleen Courchevel
omdat er liefhebbers zijn die dat vinden. Dit is het winterparadijs van de
grootverdieners, uit de wereld van amusement, industrie en voetballerij. Met
Franse zangeressen, tv-types en filmsterren. De Beckhams mogen hier graag komen,
en Johan Cruijff wordt er gesignaleerd. De Koreaanse directeur van Samsung
huurde dit jaar een hele piste af om een uurtje ongestoord te leren skiën.

Dit, zegt de Engelse hotelhouder Neal Manuel, is het Saint-Tropez van de Alpen.
'Je bent hier omringd door hufters. Maar een dorp als dit kan niet zonder
hufters.' Hij neemt een slok champagne. 'Ik ook niet.'

Hij staat met wat vrienden in de drukte rond de sushitafel van het vandaag
geopende Japanse restaurant. Weer een nieuwe dure eetgelegenheid in het dorp.
Hiervoor zat op deze plek een simpele eettent. Maar daar hadden ze geen
champagne en sushi.

Ze verbazen zich er zelf over, de hotel-, restaurant- en bareigenaren, die de
prijzen maar kunnen verhogen zonder dat het de gasten afschrikt. Het
prijsmechanisme werkt omgekeerd: hoe duurder het product, des te groter de
vraag. 'Zo gaat dat met nieuwe rijken', zegt Neal. Zelf heeft hij zijn hotel,
The New Solarium, uit een soort idealisme betaalbaar gehouden: 225 euro per
nacht voor een tweepersoonskamer. 'Anders wordt het hier echt ongezond.'

Courchevel werd vlak na de oorlog gepland als een station sociale, een soort
kuuroord voor het gewone volk. De betrokken architecten, uit de school van Le
Corbusier, ook bekend van banlieues rond Parijs, verafschuwden de kitscherige
nepchalets (architecture putain - hoerenarchitectuur) in andere
wintersportplaatsen en zetten betonnen letterbakken neer van waaruit de
stedelingen de gezonde berglucht konden opsnuiven. Verantwoorde architectuur in
een verantwoorde omgeving. Ze planden alles, behalve de wintersporters.

Want in plaats van de arbeiders kwamen beroemde alpine-skiërs, acteurs en
Parijse antiekhandelaren op de prachtige bergen af. En in hun kielzog: de
ondernemers die zagen dat deze vakantiegangers aan andere zaken behoefte hadden
dan aan gezonde buitenlucht. Manuel: 'Ik heb nergens in Frankrijk zoveel mensen
zien roken als hier. Ter compensatie.'

Hun namen worden nog steeds met respect uitgesproken. Madame Raymonde Fenestraz.
Meneer Joseph Tournier. Ze kwamen begin jaren zestig. En zijn nooit meer
weggegaan.

Eric Tournier, oudste zoon van de inmiddels overleden Joseph, is een ongeschoren
kerel met een soldatenhoofd, in spijkerbroek en schipperstrui. Een jongere
versie van acteur Jean Reno, uit de film Léon. Hij zit wat ongemakkelijk op de
pluchen bank in de lobby van hotel Le Lana, dat wordt gerund door zijn broer
Nicolas.

Morgen viert Eric zijn veertigste verjaardag in zijn nachtclub La Grange, en
zullen alle medewerkers rondlopen in T-shirts met I love my boss erop. Maar wie
de serveersters vraagt naar de baas, krijgt geen antwoord. 'Shhh. Daar kunnen we
niet over praten.'

Eric ontfermde zich na de dood van zijn vader over het horecagedeelte en begon
een imperium. Bars, nachtclubs, restaurants, waaronder Le Cap Horn. Als de zon
schijnt draait op het terras een discjockey, en staat de beau monde op de tafels
te dansen. Zijn werk.

Nicolas is de hotelier. De dandy, met golvend lang haar, in pak. 'Wat, geen
stropdas', vraagt Eric wanneer zijn jongere broer aan komt lopen. Ze schudden
handen, de twee grootgrondbezitters van Courchevel. Ze zijn partners in zaken,
maar als broers rivalen.

Eric vindt zichzelf de extraverte, de populairste van de twee, Nicolas, eigenaar
van de hipste nachtclub Les Caves, vindt zichzelf de meest succesvolle. Eric is
getrouwd en heeft twee kinderen, Nicolas heeft geen kinderen maar een bloedmooie
vriendin van begin twintig, met wie hij die avond als koninklijk paar, sigaar en
champagne in de hand, over de dansvloer van Les Caves zal uitkijken. In elkaars
nachtclub komen de broers niet vaak.

Ze nemen een cola. Tja, Courchevel. Het wordt alsmaar kosmopolitischer, vinden
ze. En dat is goed. Ze hebben er mede voor gezorgd dat Club Med hier geen poot
aan de grond kreeg. 'Club Med heeft hier niets te zoeken.' Maar toch beginnen
ook zij zich enige zorgen te maken.

Teveel rijken zijn niet goed voor de sfeer. Ze willen meer variatie, beginnen
ook een driesterrenhotel. 'De Russen vinden kennelijk dat we een goed product
maken', zegt Eric. 'Maar ze zijn veeleisend. Ze snappen nog niet helemaal hoe
het zit met omgangsvormen hier.'

Volgens Nicolas zijn de problemen minder ernstig dan een paar jaar geleden. 'De
cultuurverschillen waren erg groot. Alleen maar snauwen, niets was goed genoeg.
Ze lachten nooit. Nu hebben ze zich aangepast. Nu lachen ze soms.' Die Hummers
van ze, zegt Nicolas, zijn eigenlijk onzin. 'Ze passen niet in de garages onder
de hotels. En parkeerplekken op straat zijn er nauwelijks.'

Desondanks rijden de broers zelf ook in Hummers. 'Het zijn toch mooie auto's.'

Hier, in Le Lana, is hun vader met Courchevel begonnen, ruim veertig jaar
geleden. Nicolas laat een oude ansichtkaart zien. Het hotel destijds. Van de
kubus op de foto staat alleen het stuk natuurstenen buitenmuur nog. Verder zit
er bijna geen horizontale lijn meer in het hotel, wijst Nicolas trots. Hij heeft
er een schuin dak op gezet, de verafschuwde hoerenarchitectuur. Binnen veel art
nouveau-achtige glas-in-lood-krullen, Corinthische zuilen, beige bogen, twee
bewegende opgezette ijsberen en een Boeddha-beeld in een nis. 'Zelf ontworpen.'

Daar komt zelfs de in bont gehulde mama Tournier aangelopen. Vol bruin haar,
zonnebruin gezicht, enigszins Chinees aandoende, scheefgetrokken ogen, een mond
met dunne lippen die nauwelijks kunnen bewegen. Over de kin zie je bijna de
elastiekjes lopen die haar halsplooien strak houden. Een vreeswekkende
verschijning, hadden ze al gezegd, in het dorp. 'Ze gaat elk halfjaar naar
Parijs voor een nieuwe face-lift.'

Ze is gekleed voor de soirée bij Madame Fenestraz, collega-pionier, die vanavond
een medaille van het Légion d'Honneur krijgt uitgereikt vanwege haar verdienste
voor het dorp.

Madame Tournier vindt het niet helemaal terecht: 'Zij kwam hier later dan ik. En
ze heeft haar geld verdiend met vastgoed, niet in de horeca. Mijn man en ik
wel.' Zij en haar man waren het, in 1963, die de potentie zagen van Courchevel
1850. Met een twinkeling in de ogen: 'Een sociaal ski-oord! Het idee! Dit hotel
had een plat dak! Affreux!'

Toch, met enige weemoed: 'Het was toen allemaal zo simpel. We hadden helemaal
geen zwembad nodig, geen sauna, geen hamam. Nu zijn de klanten zo veeleisend
geworden.'

Of dat erg is 'De tijden zijn veranderd. Ik kijk nooit terug. Ik leef in het
heden en de toekomst, daar gaat het om. Kom, ik moet naar het feest.'

De directeur van Samsung huurde dit jaar een hele piste om een uurtje ongestoord
te leren skiën.

Wat & waarReis Met eigen vliegtuig: prachtige landing op de 'altiport' van
Courchevel. Of: met EasyJet van Schiphol naar Genève, ca. 100 euro retour. Dan
met bus naar Courchevel, met overstap in Moutiers. Kost ongeveer drie uur.
Retourtje 107 euro. Alternatief: auto huren op vliegveld Genève. Trein: met
Ski-Thalys van Amsterdam naar Moutiers, elke zaterdag om half zes, aankomst twee
uur, 268 euro. Auto: tien uur rijden, ca. 180 euro voor retour (benzine plus
tol). Slapen Courchevel 1850 heeft een klein centrum en een iets hoger gelegen
Jardin Alpin, in het laatste resterende stuk bos op de helling. De hotels zijn
op beide locaties duur, tussen de 400 en 700 euro per nacht. In het centrum
liggen Le Lana en Le Saint-Joseph, de viersterren-luxehotels van de familie
Tournier met zwembad, sauna, massagekamers en fitnesszaal. In Jardin Alpin
liggen onder meer de Byblos, het neefje van zijn beruchte naamgenoot in
Saint-Tropez, en Les Airelles, het Oostenrijkse nepchalet (met bediening in
Tiroler klederdracht) van Madame Fenestraz. Ook daar, maar goedkoper: The New
Solarium, vanaf ongeveer 200 euro. Eten & drinken Op de piste: hoofdmenu kost
rond de 40 euro. Biertje voor 4,50. Twee tweesterrenrestaurants: Le Chabichou,
Le Bateau Ivre, zeker 100 euro per persoon. Flessen wijn beginnen ook in mindere
restaurants bij 30 euro. Aan de andere kant van het spectrum: Le Kaliko.
Serveert een soort daghap van 12 euro per persoon, inclusief karaf wijn en
koffie. Feesten De Tournier-nachtclubs La Grange en Les Caves zijn verrassend
gastvrij: geen deurbeleid, geen entreegeld. Gin-tonic voor 15 euro. Voor Engels
vermaak, inclusief voetbalwedstrijden: Le Jump. Skiën Liftpas voor 6 dagen: 210
euro.

LOAD-DATE: December 24, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                               4 of 120 DOCUMENTS



                                 de Volkskrant

                               December 22, 2005

NET IETS TE LAAT INZETTEN EN VALSIG ZINGEN;
De cast van de muzikale komedie 'Soul'

BYLINE: MACHTELD VAN HULTEN

SECTION: Kunst; Pg. 17

LENGTH: 1423 woorden


Pieter Kramer regisseert Soul, een muzikale komedie over eenzame mensen die hun
uitvlucht zoeken in soulmuziek. 'Vet en echt tegelijk.' Door MACHTELD VAN HULTEN

Eerst zie je de basket, de bok en de ringen, de turnmatten en die typische
gymzaalbanken. En hoe langer je kijkt, hoe meer details opvallen: de
prijzenkast, een slordige stapel dozen in wat de 'kantine' moet zijn, het
prikbord vol los hangende A4-tjes in de gang, de zware deuren naar het
'materialenhok'.

Werkelijk aan alles is gedacht: tussen de balken van het plafond zitten zelfs
een paar voetballen vastgeklemd waar niemand meer bij kan, en de klok heeft een
stalen beschermrekje zodat hij niet kapot kan worden gegooid. En dan zie je als
publiek nog niet eens alles. 'Aan de achterkant van de deur zitten
jubileumstickers van het vijfjarig bestaan van een of andere sportclub:
1982-1987', vertelt acteur Martijn Fischer die in Soul, de nieuwe voorstelling
van het RO Theater, de rol speelt van Rob, de huismeester van dit gymzaaltje dat
zo op de nominatielijst kan om gesloopt te worden. Maar waar vooralsnog het
plaatselijke verenigingsleven groeit en bloeit.

Dat het decor hier lijkt op een televisiedecor is niet zo gek. Soul is de derde
grote toneelregie van Pieter Kramer, nu vaste regisseur bij het RO, maar vooral
bekend van televisiesuccessen als Theo en Thea, 30 Minuten, Hertenkamp en de
film Ellis in Glamourland. Alles draait hier om details - Kramer: 'Ja dat kleeft
aan me' - zoveel is meteen duidelijk.

Zelfs al kom je middenin de laatste repetities in de Roosendaalse Schouwburg De
Kring binnenvallen. Even nog vraag je je af of het allemaal wel klopt, dat
actrice Jacqueline Blom daar zo aandoenlijk geconcentreerd en vol overgave te
hard en valsig staat te zingen - soulnummer Family Affair - maar al gauw begrijp
je dat het zo hoort, als zangpartner Fischer zijn rol onderbreekt en verzucht:
'Het moeilijke is om zo virtuoos mogelijk proberen te zingen en tegelijk
amateurisch en achterlijk over te komen.'

Soul moet net als Kramers' Pygmalion en Ja Zuster, Nee Zuster een grote
publieksvoorstelling worden. 'Ik ben niet van het klassieke toneelspelen. Dat
laagdrempelige zit in me, en het lijkt me voor spelers óók zo raar om voor een
lege zaal te spelen. Ik hou ervan dingen te maken die net als Theo en Thea op
verschillende niveaus begrepen kunnen worden. Die ook nog leuk zijn als je die
diepere laag niet ziet.'

Dit stuk, nieuw en geschreven door Ton Kas, gaat over veertien, eenzame mensen
die eens in de maand bij elkaar komen, om als uitvlucht uit hun bestaan
soul-muziek te maken. Maar het is ook een komedie met lekkere muziek. Wat je
tijdens de repetities nog niet ziet, maar tijdens de try-out 's avonds wel: ze
gaan er zo in op dat ze zich ook zwart schminken.

Eerste scène: de clubleden druppelen binnen en moeten stuk voor stuk hun verhaal
kwijt. Ondertussen is huismeester Rob - te grote bril, haar strak achterover,
André Hazes-blouse - druk bezig: de deur van het materialenhok gaat niet open
(sleutel kwijt), de stoppen slaan steeds door, het dak lekt. En niemand die ook
maar een vinger uitsteekt terwijl Rob - die, zo blijkt, op zijn werk gepest
wordt - niets durft te zeggen.

Het zijn allemaal eenzame mensen die langs elkaar heen communiceren, vertelt
Martijn Fischer in de kleedkamer. 'Iedereen is heel lang van stof over vrij
onbeduidende zaken waarmee ze elkaar claimen en terroriseren.'

Zo heb je Leo, een gefrustreerde taxichauffeur, die zich de hele tijd druk maakt
om het feit dat bumperkleven en hard rijden wel worden bestraft, maar mensen die
met 90 links rijden niet. 'De tekst is heel goede komedie', zegt Jacqueline
Blom. Zelf speelt ze Annechien, 'tegen de vijftig en ik denk wel alleenstaand'.
Zij is samen met Rob de geestelijke moeder die alles regelt, de
consumptiebonnen, de kostuums, de wc-rollen, de jaarlijkse vleesfondue, 'en wil
daarmee ook wel een zekere macht uitoefenen'.

Levensecht is het allemaal. 'Ja het zou ook zo een aflevering van 30 Minuten
kunnen zijn', beaamt Pieter Kramer, 'of een aflevering van Lang leve de
Vereniging van tv-maker Michiel van Erp.'

Inspiratiebron voor de voorstelling is niet voor niets een documentaire, Paris
is burning, over mensen in Harlem die geen cent te makken hebben en die in het
weekeinde meedoen aan de balls, wedstrijden waar je bekers kunt winnen in de
meest opzienbarende categorieën, zoals wie het best - 'het waren veel flikkers'
- een zakenman na kan doen.

Kramer: 'Zo'n club is een plek waar mensen die verder in hun leven niets gaan
bereiken, een avond in de week kunnen zijn wie ze zouden willen zijn, namelijk
iemand van betekenis. In Nederland heb je van die weekends waarin modale mensen
riddertje spelen. In België heb je een cowboydorp, waar je een arrangement
naartoe kunt boeken. Het lijkt wel alsof de gewone man door al die regeltjes en
troosteloze Vinexwijken steeds meer behoefte heeft aan dit soort dingen. Even
weg uit hun politiek correcte, saaie leven.'

Dat het uiteindelijk een soul-club werd, die covers brengt van Rock your baby
tot I'll be there en Papa was a rolling stone, had niet alleen te maken met het
feit dat het gewoon lekkere en emotionele muziek is, maar vooral ook vanwege de
betekenis van het woord soul. Kramer: 'Dit zijn toch allemaal mensen die
bezieling missen en zoeken.'

Keimpe de Jong, die de muziek en muzikanten koos en de arrangementen maakte, is
zelf een kenner op het gebied van de amateurclubs. 'Zelf dirigeer ik elke
dinsdagavond in Krimpen aan de IJssel het rock- en soulorkest Vals Plat. Daar
staat de notaris naast de kleuterjuf en de huisschilder. En dan is het ook elke
week weer aan het einde: "Zullen we nog even lekker Sexbomb spelen" We gaan Soul
ook in Krimpen spelen. Reken maar dat de zaal vol zit.'

Het deel voor de pauze bestaat vooral uit tekst, het deel na de pauze vooral uit
muziek. Tijdens de repetitie van het tweede deel staan alle veertien spelers -
acht acteurs en zes muzikanten - op het podium. Bij wijze van achtergrondkoortje
staan de actrices Jacqueline Blom, Eva Van der Gucht en Fania Sorel een
choreografietje te doen - 'zoals je op de middelbare school Grease na zou doen'.
Blom spiekt hoe het ook alweer moet en zet steeds iets te laat in. Intussen
zingt Stijn Westenend Back Stabbers, het hele nummer met zijn rug naar de zaal.

Ho! roept Kramer door de muziek heen. Hij staat tegen het podium geleund, en
geeft iedereen aanwijzingen. Tegen Westenend: 'Dit is jouw showtje, een klein
therapeutisch sessietje. Dus je mag best nog wat meer uitpakken. En zoals je
eerst stond, driekwart en profil , dat was beter.'

Kramer geeft vooral aanwijzingen over wie wat waar wanneer moet doen. Niet hoe.
'Het is een heel gedetailleerde voorstelling die het moet hebben van de
mise-en-scène. Omdat alles simultaan op het toneel gebeurt, en we met zoveel
mensen zijn, hangt alles af van afspraken.'

'Hij is geen regisseur die heel erg ingaat op het acteren', zegt Blom die ook
speelde in The Woman Who Walked into Doors en de Proust-cyclus van Guy Cassiers,
de artistiek leider van RO die in mei volgend jaar vertrekt naar Toneelhuis
Antwerpen.

'Bij Cassiers zit er al veel in zijn hoofd. Hij is erg bezig met video, met
vorm, en zegt altijd: ik wil dat je niet spéélt. Kramer is zich heel erg aan het
uitvinden. Hij is van het klein sociaal drama. Vet en echt tegelijk. We zijn nog
aan het zoeken hoe je zo over the top kunt gaan dat het nog wel geloofwaardig
is. Extreme dingen heel gewoon laten lijken.'

Na de zoveelste onderbreking, zit iedereen een beetje in te kakken. Blom heeft
een gaapaanval. Anderen liggen languit op de grond. Gitaristen zitten wat te
pingelen. Fischer en Rogier Philipboom lopen te dollen. 'Er moet meer tempo in
komen hoor', roept voorstellingsleider Sidney van Geest ineens van achter uit de
zaal. 'Anders halen we het echt niet.'

Het is een beetje een Droste-effect. Want de voorstelling zelf gaat eigenlijk
ook over 'het geklungel in de repetitieruimte', over het steeds elkaar
onderbreken en verbeteren. Kortom over het 'onkige repeteren', zoals Blom zegt.

Het is allemaal heel herkenbaar wat daar in dat zaaltje gebeurt, vindt ze. 'Bij
de eerste repetities ziet het er altijd vrij stompzinnig uit. Dat is echt iets
wat ik ooit heb moeten leren: gênant durven zijn.

'Een theatergezelschap is wat dat betreft net zo'n club, ook met al die sociale
processen.'

'WE PROBEREN EXTREME DINGEN HEEL GEWOON TE LATEN LIJKEN.'

Pieter Kramer (rechtsvoor) tijdens een repetitie van Soul. 'Ik hou ervan dingen
te maken die net als Theo en Thea op verschillende niveaus begrepen kunnen
worden.'

LOAD-DATE: December 22, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                               5 of 120 DOCUMENTS



                                 de Volkskrant

                               December 20, 2005
                                    dinsdag

De kleine Scheringa is hard onderweg;
Maasbert Schouten, eigenaar van kredietbemiddelaar AFAB, haalt de Quote 500
dankzij de latente leendrift van Jan Modaal

SECTION: Economie; Pg. 8

LENGTH: 1269 woorden


Maasbert Schouten sliep drie jaar lang in zijn kantoor om geld uit te sparen.
Met succes. Inmiddels steekt AFAB, zijn leningenbedrijf, het DSB van Dirk
Scheringa naar de kroon. Door   Merijn Rengers

Goed nieuws voor de consument die besmuikt in de ANWB-gids of op internet zoekt
naar een discrete lening. Want niet alle bedrijven die hun lening aanprijzen als
de goedkoopste en de makkelijkste zijn van Dirk Scheringa, de Alkmaarder
leningenkoning en voorzitter van voetbalclub AZ.

Tussen het geweld van DSB, het bedrijf van Scheringa dat eigenaar is van
gevleugelde merken als Frisia, Becam en Postkrediet, timmert de Amersfoortse
kredietbemiddelaar AFAB ('Zet nu Uw te dure krediet om' en 'Nederlands
voordeligste specialist in geldleningen en hypotheken') hard aan de weg.

Grote man achter AFAB is Maasbert Schouten, de eigenaar van het bedrijf dat
leningen en hypotheken regelt. De 34-jarige Schouten is na voetbal- en
vastgoedmiljonair Marc Overmars de jongste rijke in de Quote 500. Het zakenblad
schat de waarde van AFAB (en dus die van Schouten) op 55 miljoen euro, oftewel
tien keer de jaarwinst van het bedrijf over 2004.

'AFAB staat voor Amsterdams Financieel Advies Bureau,' zegt Schouten in de
onwerkelijk grote boardroom van het gloednieuwe AFAB-kantoor, die wordt
opgeluisterd door een replica van de Nachtwacht van Rembrandt. 'Ik heb als
startend ondernemer kortstondig geprobeerd om financiële producten aan de man te
brengen als directeur van Schouten's Financieel Advies Bureau, maar dat werkte
helemaal niet. Als ik bij klanten thuis kwam, en die zagen dat de directeur een
melkmuil van 22 was, liep het spaak. Daarom AFAB, een vertrouwenwekkende naam,
die tot mijn verbazing nog niet vergeven was.'

'AFAB was in het begin helemaal niets. Het studentenkamertje, waar ik in
onderhuur woonde, was mijn eerste kantoor. Toen mijn huisbaas ontdekte dat ik
een eigen zaak had, zette hij mij meteen op straat. Veel te riskant, vond hij,
om een onderhuurder met eigen bedrijf te hebben. Toen heb ik een kantoortje
gehuurd in een verzamelgebouw aan het Westerpark in Amsterdam. Geld voor een
woning had ik niet. Ik heb daar een slaapbankje binnengesmokkeld, en er drie
jaar lang gewoond en dag en nacht gewerkt. Douches waren er niet. Ik waste me
met water uit een emmertje, 's avonds als iedereen naar huis was.'

Het eind aan het sappelen kwam pas in zicht, toen Schouten genoeg gespaard had
om een advertentie in de Telegraaf te zetten. 'Voordelig lenen bij AFAB. Geld om
te adverteren met de bedrijfsnaam voluit had ik niet. Wel had ik er een paar
mooie rekenvoorbeelden bijgezet, waardoor de financieringen die ik regelde er
voordeliger uitkwamen. De ochtend dat de advertentie in de krant stond, wist ik
niet wat me overkwam. De telefoon stond roodgloeiend, terwijl ik tot die tijd
gewend was om vijf uur te moeten telefoneren om één afspraak met een klant te
kunnen maken.'

De tweede keer dat Schouten perplex stond van de latente leendrift van veel
Nederlanders, was toen hij voor het eerst grootschalig via de AFAB-website zijn
leningen aanbood. 'De eerste maanden dat wij via het internet klanten wierven,
waren onvoorstelbaar. Nauwelijks marketingkosten, en de klanten stroomden binnen
- gelokt door het gemak en de anonimitieit van de digitale lening.'

Toen na de eerste hausse meer partijen het internet ontdekten als afzetkanaal
voor leningen en hypotheken, was Schouten al weer bezig met een nieuwe
strategie: het optuigen van zoveel mogelijk nieuwe leningensites, zoals
voordeelkrediet.nl en bespaarlening.nl. Schouten: 'Die horen allemaal bij AFAB,
maar zien er toch nèt anders uit. Dat werkt prima. Zo goed zelfs dat we via die
sites klanten binnenkrijgen die graag hun te dure AFAB-lening willen omzetten in
een goedkoper krediet.'

AFAB moet, als het aan Schouten ligt, nog veel groter worden. 'Twee keer in de
afgelopen jaren zat ik er er helemaal doorheen met AFAB', zegt Schouten. 'Wilde
ik de boel verkopen, en wat anders gaan doen. Maar ja, ik ben nog veel te jong
en rusteloos om te rentenieren, dus nu ga ik er weer helemaal voor.'

'Volgend jaar groeien we naar een provisie-omzet van 35 miljoen euro. Dan hebben
we meer dan 100 duizend mensen aan geld geholpen. Niet gek, met 250 man
personeel en 60 franchisenemers. Ook willen we een echte bank worden, en hebben
dus een banklicentie aangevraagd bij De Nederlandsche Bank. En medio 2008 wil ik
naar de beurs.'

Als de beursgang lukt, dan is dat het eerste zakelijke wapenfeit waarin AFAB de
grote concurrent DSB van Dirk Scheringa voorbij streeft. DSB wilde ook naar de
beurs, maar blies de uitgifte van aandelen op het laatste moment onder
onduidelijke omstandigheden af. 'Ik begrijp wel dat ik door de buitenwacht met
Scheringa en DSB vergeleken wordt', zegt Schouten. 'We doen in leningen,
sponsoren de voetballers van Vitesse en zijn enorm ambitieus. Dan zit je al gauw
in dezelfde hoek.'

Maar daarmee is het imago van 'de kleine Scheringa' nog niet terecht, vindt de
AFAB-directeur. 'Kredietbemiddelaars hebben geen prachtig imago, en zullen dat
ook wel nooit krijgen', vermoedt hij. 'Onze doelgroep zit om extra middelen
verlegen, en wij helpen ze daarbij. Je kunt je nooit echt verweren tegen de
beschuldiging dat je geld verdient over de rug van zielige klanten.'

Wel probeert Schouten opener te werk te gaan dan zijn voornaamste concurrent.
'Wij sturen al onze offertes per post, zodat mensen de tijd hebben erover na te
denken. DSB laat klanten op kantoor komen, en dat levert eerder gedoe op over
wat daar nu precies besproken is. Voor ons is dat cruciaal, maar het zal de
meeste mensen ontgaan. Voor hun ben ik natuurlijk een soort Dirk.'

'Ik schaam me nergens voor. Mijn typische klant is een Opel Astra-rijder, met 2
kinderen en een rijtjeshuis in Almere. Die wil een grotere auto, of een
dakkapel, en heeft dus een beetje extra geld nodig. En geloof mij: dat zijn
ideale klanten. Zeker echtparen. Reken maar dat mevrouw niet wil dat er opeens
een deurwaarder op de stoep staat in Almere.'

Leningen heeft Schouten zelf al lang niet meer nodig. 'Ach. Je kunt de kwaliteit
van een ondernemer afmeten aan hoeveel hij verdient. Dan doe ik het dus best
aardig. En verder: ik werk dag en nacht. De balans tussen werk en privé is
volledig doorgeslagen. Maar de revenuen zijn er wel naar.'

De markt voor bemiddelaars van consumptief krediet is enorm overzichtelijk, zegt
Maasbert Schouten. 'Eerst komt DSB met al zijn dochters. Dan een tijdje niets.
Dan AFAB. Dan twee bedrijven die niemand kent, en die wij per 1 januari 2006
ingelijfd hebben. En dan heb je het wel zo'n beetje gehad. Dat veel consumenten
het idee hebben dat er veel verschillende bedrijven op deze markt actief zijn,
komt vooral omdat er zoveel verschillende merknamen in omloop zijn, en niet
omdat er zoveel bedrijven op deze markt actief zijn.' Traditionele financiers,
zoals banken, hebben de markt voor consumptief krediet laten liggen, aldus
Schouten. 'Ze werken veel langzamer dan wij, terwijl een klant die wil lenen zo
snel mogelijk duidelijkheid wil hebben over of het kan en wat het per maand gaat
kosten.' Van iedereen die een lening aangaat, krijgt 6 à 7 procent op enig
moment problemen met het terugbetalen. 'We zien de achterstanden toenemen als
gevolg van de moeizame economische situatie in het land', zegt Schouten. 'Toch
zijn de klanten die betalingsachterstanden kampen, lang niet altijd mensen die
door het economisch tij getroffen worden. Vooral thuiswonende jongeren, die in
problemen komen door hun eigen onbezonnen gedrag, betalen slecht.'

AFAB-directeur en eigenaar Maasbert Schouten in de Boardroom van zijn
gloednieuwe kantoor in Amersfoort.

LOAD-DATE: December 20, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                               6 of 120 DOCUMENTS



                                 de Volkskrant

                               December 16, 2005
                                    vrijdag

'Stoute meid' Freya krijgt in België wel de wind van voren

BYLINE: Bart Dirks

SECTION: Binnenland; Pg. 2

LENGTH: 421 woorden

DATELINE: BRUSSEL


Minister Zalm mag de kritiek van de Belgische vice-premier, minister Freya van
den Bossche, hebben afgedaan als een 'goede Belgenmop', en minister-president
Balkenende wil er geen woorden aan vuil maken, Belgische brievenschrijvers en
krantencommentaren slaan een heel andere toon aan.

Populistisch, dom, een snotneus en kleinzielig, oordelen ze over de 30-jarige
minister die in een interview in Vrij Nederland de Nederlandse regering
uitmaakte voor hardvochtig, stijf, burgerlijk en truttig.

'Onze babe Freya is zo over het paard getild dat zij er zelf van overtuigd is
dat ze een goede politica is', aldus een lezer uit Brasschaat in Het Nieuwsblad.

Van den Bossche mag best een mening hebben over het Nederlandse kabinet,
schrijft Het Volk in het hoofdredactioneel commentaar onder de kop 'Stoute
meid', maar het 'zegt echter meer over de minister zelf dan over Balkenende en
co. Vreemd gedrag ook voor een dame die zelf steigert bij het minste verkeerd
woord over haar 'mens-zijn'. Blijkbaar meet mevrouw met twee maten en twee
gewichten.'

Sommige brievenschrijvers nemen het zelfs expliciet op voor de
regering-Balkenende. 'De Nederlandse ministers zitten tenminste niet in de
vetpotten van de gewone man en bestuderen het land heel goed', meent een lezer
uit het Belgisch-Limburgse Heusden.

En uit Zaventem klinkt het: 'Hoe hardvochtig, kleinburgerlijk en stijf de
Nederlandse politici ook zijn, ze gebruiken tenminste geen trucjes van de foor
(markt, red.) en hun beslissingen vertonen nog steeds een heel wat grotere
slagkracht dan de haveloze en slappe compromissen die in Vlaanderen met zalvende
leugens worden verkocht.'

Hoofdredacteur Yves Desmet van dagblad De Morgen neemt Van den Bossche in
bescherming. 'Het is niet omdat iemand plots een ministerspost bekleedt dat ze
daarom haar individuele burgerlijke rechten verliest. Ook zij blijft
onverminderd het recht hebben om haar gedachten te zeggen. Wanneer je het er
niet mee eens bent, staat het je als burger vrij dat te laten blijken bij de
volgende stembusgang.'

In het Belgische parlement diende in de loop van de dag de christendemocratische
partij CD&V een motie van wantrouwen tegen de minister in. Fractieleider Pieter
de Crem noemde haar lichtzinnig en onbekwaam. Hij werd daarin bijgevallen door
Gerolf Annemans van Vlaams Belang, die de minister opriep zich wat minder bezig
te houden met haar babe-gehalte. De loslippige minister heeft daarop in het
parlement haar excuses aangeboden. Van den Bossche: 'Ik ben fout geweest en het
zal nooit meer gebeuren.'

LOAD-DATE: December 16, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                               7 of 120 DOCUMENTS



                                 de Volkskrant

                               December 14, 2005
                                    woensdag

'Werk RID terecht aan de kaak gesteld';
Misdaadjournalist Peter R. de Vries   heeft het Wetboek van Strafrecht
overtreden, maar of hij wordt vervolgd is onzeker

BYLINE: Sanne ten Hoove

SECTION: Binnenland; Pg. 3

LENGTH: 545 woorden

DATELINE: DEN HAAG


Deskundigen oordelen verschillend over de straf die Peter R. de Vries boven het
hoofd hangt. Vooralsnog moet het Openbaar Ministerie eerst een vervolging
instellen.

De Algemene Inlichtingen- en Veiligheidsdienst (AIVD) heeft aangifte gedaan
tegen Peter R. de Vries wegens het publiceren van staatsgeheimen. Het is nog
even afwachten of het Openbaar Ministerie hem daadwerkelijk vervolgt. Maar als
dat gebeurt, verdwijnt de misdaadverslaggever dan achter de tralies

Eén ding is zeker. De Vries heeft artikel 98 van het Wetboek van Strafrecht
overtreden. Dat artikel stelt het openbaren van staatsgeheimen strafbaar, met
een maximale gevangenisstraf van vijftien jaar.

Toch staat geenzins vast dat De Vries daadwerkelijk wordt veroordeeld. Hij kan
wel eens een sterke zaak hebben, denkt hoogleraar Theo de Roos van de
Universiteit van Tilburg.

Volgens hem heeft De Vries de werkwijze van de Regionale Inlichtingendienst (de
politie-eenheid die werkt voor de AIVD) terecht aan de kaak gesteld. Hij vindt
het raar dat de Rotterdamse RID informatie verzamelde over politici. 'Waarom
doen ze dat eigenlijk Leg dat eens uit. Het is mijn burgerbelang om daar het
naadje van de kous van te weten. Tenslotte is het ook mijn geheime dienst.'

Dat De Vries voor zijn onthulling staatsgeheimen gebruikte, vindt hij te
billijken. Het strafrecht moet in dit geval wijken voor het algemeen belang,
aldus De Roos.

Zijn collega-jurist Joep Lindeman denkt daar heel anders over. De Utrechtse
universitair docent Strafrecht vindt dat De Vries onzorgvuldig heeft gehandeld.
Volgens Lindeman had hij eerst met de AIVD moeten overleggen, alvorens te
publiceren. 'Dat heeft hij niet gedaan. Hij heeft het debat niet afgewacht en de
informatie op straat gegooid, deels met naam en toenaam.' Bovendien gaat om een
misdrijf tegen de staat, niet zomaar iets. 'Niet voor niets staat het helemaal
vooraan in het Wetboek van Strafrecht.'

Ook Egbert Dommering van het Instituut voor Informatierecht geeft De Vries
weinig kans. Volgens hem accepteert de Nederlandse rechter zelden dat een
journalist strafbare feiten begaat tijdens zijn werk. Ter illustratie haalt hij
een zaak aan van een journalist van het Algemeen Dagblad. Die bemachtigde in
1992 onder een valse naam rijbewijzen. Hij wilde daarmee aantonen dat de
controle op de afgifte van deze documenten niet deugt. De Hoge Raad keurde deze
handelwijze af: iedere journalist heeft de wet te respecteren. Deze uitspraak
beperkt de kansen van De Vries, aldus Dommering.

De Vries heeft echter niet zelf de wet overtreden: de informatie werd hem op een
presenteerblaadje aangereikt. Vergelijkbare jurisprudentie is er niet.
Uitspraken die er enigszins op lijken, spreken elkaar tegen. Soms oordelen
rechters mild over journalisten die de strafwet overtreden, soms niet. Wel mogen
journalisten zich meer permitteren dan gewone burgers.

'De Nederlandse regelgeving is allesbehalve helder', concludeerde een commissie
in 2001. Alleen het direct plegen van strafbare feiten is zonder meer verboden.

De Roos blijft mild. Hij wijst erop dat De Vries 'banale informatie' publiceerde
en dat het staatsbelang nooit in gevaar is geweest. 'Het is wat anders als de
identiteit van informanten in het geding is of de relaties met buitenlandse
mogendheden op het spel staan.'

LOAD-DATE: December 14, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                               8 of 120 DOCUMENTS



                                 de Volkskrant

                               December 10, 2005
                                    zaterdag

Alsof de brandweer zijn geld verdient met niksen Bezettingen, protestmarsen en
blokkades;
De kazerne is bepalend voor het leven van de brandweerlieden: 'Wij zijn één
grote familie'

BYLINE: Gerard Reijn

SECTION: Economie; Pg. 9

LENGTH: 873 woorden

DATELINE: AMSTERDAM


Het kazerneleven maakt van de  brandweerman een geduchte tegenstander in het
CAO-conflict. Samen besloten de werknemers dat het een belabberd akkoord was.

Kerstmis bij de brandweer is iets bijzonders. Het is èen van de redenen waarom
brandwacht Rick van Dijk (40) altijd al bij de brandweer wilde. 'Mijn vader was
brandweerman, en als hij met Kerstmis moest werken, dan mochten we allemaal naar
de kazerne voor het kerstdiner.' Prachtig vond hij dat, die sfeer in de kazerne,
met de brandweermannen, hun vrouwen en de kinderen. 'Wij zijn één grote
familie.' En kerst vier je met je familie.

De kazerne bepaalt het leven van de brandweerman. Aan de Amsterdamse
Honthorststraat begint de dienst om acht uur 's morgens en hij duurt (normaal
gesproken) 24 uur. Elke brandweerman krijgt 's morgens bij het appèl een nummer.
'Ik ben vandaag nummer 1. Dat betekent bijvoorbeeld dat ik bij een brand voorop
ga en de mensen eruit haal.'

Een deel van de activiteiten draait om het huishouden. De was wordt gedaan, het
pand wordt schoongehouden, de boodschappen worden gedaan en een van de
brandweermannen kookt. Meestal redelijk goed. En zuinig, 'want we moeten het
zelf betalen.' Verder staat de dag in het teken van het controleren van de
spullen, het oefenen met het materieel, sporten, het uitvoeren van controles in
winkels en bedrijfspanden. En, natuurlijk: uitrukken als de bel gaat.

De avond is vrij, natuurlijk behoudens uitrukken. Sommigen kijken tv, anderen
studeren, sporten in het krachthonk op zolder, goed voorzien van gewichten en
pin-ups, of ze klussen op de riante klussenzolder. Tussen de twee grote
werkbanken staan enkele kozijnen gereed, een paar kasten en een aantal
paarsgeschilderde klassieke stoeltjes; sommige brandweermannen klussen flink
bij. Enkelen hebben eigen bedrijfjes, sommigen onderhouden auto's, klussen bij
particulieren of in de horeca. 'We moeten wel', zegt een van Van Dijks
collega's, die schilder was voordat hij bij de brandweer kwam. 'Hier verdien ik
1500 euro netto in de maand. Met schilderen verdien ik ongeveer duizend euro
bij.' Per week zegt hij twaalf uur te mogen bijklussen.

Van Dijk doet niet aan klussen, al helpt hij soms zijn vrouw in haar bedrijf.
Hij vindt het ritme van één dag op, één dag af, vermoeiend genoeg. 'De afgelopen
nacht moesten we er twee keer uit. En zelfs als we niet uitrukken, word ik moe
wakker. Ik ben niet ontspannen, ik hoor alles.'

Het lijkt alsof de brandweerman een groot deel van zijn geld verdient met niks
doen. Maar Van Dijk rekent voor: 'Ik werk gemiddeld 54 uur per week en daarvan
krijg ik 36 uur betaald.' De avondlijke uren is hij niet 'vrij', want hij kan
nauwelijks de kazerne uit. 'Soms gaan we even op het Leidseplein een ijsje eten,
maar dan gaan we met zijn allen, met de auto.' Want elk moment moeten ze kunnen
uitrukken.

Het is ook het kazerneleven dat de brandweerman tot een geduchte tegenstander
maakt in een sociaal conflict. Werkgevers en vakbonden dachten een goed
CAO-akkoord te hebben bereikt, maar tijdens de lange avonden op de kazerne zijn
de brandweermannen het erover eens geworden dat het een belabberd akkoord is.
Brandweerman zijn, staat voor hen voorop. Dat ze na twintig jaar iets anders
moeten gaan doen, is onaanvaardbaar. 'Dan moet ik zeker naar de
plantsoenendienst', gromt Persey. Hij heeft zijn conclusies getrokken. 'Als dit
plan doorgaat, ben ik binnen drie jaar weg. Want als ik wacht tot mijn 48ste,
vind ik nergens meer een acceptabele baan.'

Brandweerman is een zwaar vak, maar of het ook ongezond is, is niet bekend. Uit
een onderzoek in Hamburg uit 2002 bleek dat brandweermannen 2,7 jaar langer
leven dan gewone burgers. Maar dat zegt meer over de fitte brandweerman, dan
over zijn beroep.

Vorig jaar concludeerde het Coronel Instituut dat individueel moet worden
bekeken of een brandweerman nog mee kan. Volgens onderzoeker Judith Sluiter is
dat ook in het CAO-akkoord opgenomen. 'Je werkt in principe niet langer dan
twintig jaar, maar dat kan worden verlengd als de gezondheidstoestand het
toestaat.'

Na Amsterdam is ook in Rotterdam de hulp van het leger ingeroepen om de
brandweerkazernes bemand te houden. In Amsterdam meldden de afgelopen vier dagen
zich 352 brandweerlieden ziek. Leden van het korps van de brandweer Parkstad
Limburg, de voormalige oostelijke mijnstreek, hebben zich vrijdag als
werkzoekenden ingeschreven bij het CWI. De verpleegkundigen van de Amsterdamse
ambulances rukken alleen nog uit voor spoedgevallen. De minder spoedeisende
ritten worden gedaan door de particuliere ambulancedienst VZA. Ongeveer honderd
brandweerlieden uit Leeuwarden reden met zestien voertuigen op snelwegen rond
Leeuwarden en blokkeerden daarmee het verkeer.  Het stadskantoor van de gemeente
Tilburg is vrijdagmorgen ontruimd geweest, omdat er een gaslek zou zijn in het
pand. In de parkeergarage stond een zak waar de gaslucht uit kwam. Er wordt
onderzocht of het om een actie van de brandweer gaat. Brandweerlieden in Emmen
hielden vrijdagochtend een protestmars naar het gemeentehuis. Alkmaarse
gemeenteambtenaren konden het stadhuis vrijdagochtend niet in omdat het bezet
was door brandweerlieden.

Brandweerlieden uit Den Haag protesteren vrijdag voor het gebouw van de
Vereniging van Nederlandse Gemeenten (VNG).

LOAD-DATE: December 10, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                               9 of 120 DOCUMENTS



                                 de Volkskrant

                                December 9, 2005
                                    vrijdag

Geen liefde voor het plantje

BYLINE: Elsbeth Stoker

SECTION: Voorkant; Pg. 13

LENGTH: 1853 woorden


Over de illegale levering van softdrugs wordt al jaren gediscussieerd. Nu
politie en justitie steeds strenger optreden, geven coffeeshophouders de hoop
op. 'Ik zie steeds meer criminele boertjes met gouden kettingen in mijn
zaak.'Door Elsbeth Stoker en Robin Uitham

Hard met bijna onzichtbare, diep-oranje haartjes. Dat is een van de kenmerken
voor een lekker topje wiet. 'Zo kun je zien dat de plant is afgebloeid', zegt
coffeeshopeigenaar Paul Wilhelm. In het kantoor boven zijn de zaak De Dampkring,
in het centrum van Amsterdam, tuurt hij door de microscoop naar een stukje
cannabis. Op het topje wiet schitteren een paar heldere kristallen, ofwel
tetrahydrocannabinol (thc): het element waarvan je high wordt. 'Kijk hier zitten
er veel te weinig op, en ze zijn te helder. Dat betekent dat deze plant te vroeg
is geoogst.'

Slechte cannabis dus, concludeert Wilhelm. Iets wat hij de laatste maanden wel
vaker tegenkomt. Hij is al twintig jaar coffeeshopeigenaar en voor het eerst
heeft hij grote moeite om zijn menukaart met vijftien tot twintig biologische,
kwalitatief goede soorten cannabis te vullen. 'Mijn leveranciers zijn de kleine
thuiskwekers. Mensen die met passie een stuk of twintig plantjes kweken en geen
chemische bestrijdingsmiddelen gebruiken. Maar die haken steeds vaker af, uit
angst te worden gepakt', zegt Wilhelm, terwijl hij wijst naar de weckpot op zijn
bureau. 'Deze zat aan het eind van de week altijd vol met testers die de kwekers
achterlieten. Sinds een paar maanden is de pot vaak leeg. Dat is nog nooit
eerder gebeurd.'

Hij is niet de enige coffeeshophouder die dit meemaakt, zegt Arjan Roskam,
woordvoerder van de Bond voor Cannabis Detaillisten (BCD). 'Vooral de kleinere
coffeeshops, die afhankelijk zijn van minder leveranciers, merken dat het
aanbod, de kwaliteit en de diversiteit van wiet en hasj afnemen.' Voor de
consument heeft het afhaken van de thuiskwekers - de verkoop van softdrugs in
coffeeshops wordt gedoogd, maar het kweken en de levering van cannabis 'aan de
achterdeur' zijn verboden - ook gevolgen. In anderhalf jaar tijd is de prijs met
circa 20 procent gestegen, schat hij. Oorzaak: het strengere softdrugsbeleid.
Sinds midden 2004 is de overheid een andere koers gaan varen: harder optreden
tegen (thuis)kwekers, drugstoeristen en illegale verkoop buiten de coffeeshops.

Zo geven energiebedrijven het aan de politie door als mensen verdacht hoge
energierekeningen hebben. Die zouden kunnen wijzen op de aanwezigheid van de
energievretende lampen die nodig zijn om de plantjes binnenshuis te laten
groeien. Bij betrapping kunnen huurders door de woningcorporaties uit huis
worden gezet. Ook de kliklijn - waarbij buren hun vermoedens anoniem kunnen
uiten - jaagt de thuiskweker de stuipen op het lijf, aldus Wilhelm.

Bang wil kweker Soma Rossman zichzelf niet noemen. Ook niet nu er een celstraf
van enkele maanden boven zijn hoofd hangt wegens het kweken van hennep. 'Maar ik
ben wel nerveus.' Al jaren kweekt de Amerikaan - die in 1994 naar Nederland kwam
op zoek naar 'cannabisvrijheid' - en nooit eerder had hij problemen. Ook niet
toen hij in 2001 voor het eerst werd gepakt. 'Toen hoorde ik er verder weinig
van.' Nu, nadat hij in 2004 weer is gepakt, moet hij voorkomen voor de rechter.

'Ik had maar elf plantjes op mijn dakterras staan', zegt hij, zittend aan een
lange tafel op zijn Amsterdamse etage. Op zijn terras staan geen hennepplanten
meer, maar op tafel staat een weckpot, gevuld met wiet. In een trommel op de
kast staan cannabiskoekjes. 'Toen de politie ons huis doorzocht, vonden ze
behalve de planten ook een kilo cannabis. Ik ben een medicinaal gebruiker, net
als mijn vrouw en mijn huisgenoot. Per persoon mag je dan 300 gram hebben', zegt
hij terwijl hij zijn borst ontbloot en het litteken van een openhartoperatie
toont. 'Ik heb het nodig voor mijn herstel.'

Minister Donner van Justitie is destijds geschrokken van een studie van
criminoloog Frank Bovenkerk, zegt Tim Boekhout van Solinge om het strengere
beleid te verklaren. Hij is, net als Bovenkerk, verbonden aan het Willem Pompe
Instituut voor Strafrechtswetenschappen en promoveerde vorig jaar op het
Europees drugsbeleid. 'Uit de studie van Bovenkerk bleek dat criminele elementen
aanwezig waren in de thuisteelt.' Zo zouden thuiskwekers onder druk worden gezet
door criminelen om te blijven kweken op het moment dat ze wilden stoppen.

Het onderzoek van Bovenkerk is voor Donner mede de aanleiding geweest de boel
eens flink aan te pakken, aldus de onderzoeker. Naast 'criminele elementen'
werden ook brandgevaar en stank- en vochtoverlast aangevoerd als reden. 'Er zijn
inderdaad kwekers die op onverantwoorde wijze kweken', beaamt Wilhelm. 'Maar dat
zouden er al een stuk minder worden als je een officiële loodgieter of
elektriciën kunt bellen als er iets mis is.'

De verscherping van het beleid werkt averechts, meent Boekhout van Solinge. 'Het
gevolg is dat gewone burgers met één lamp en een paar plantjes er uitstappen.
Vervolgens springen de grote, commerciële jongens in dat gat. De branche wordt
crimineler.' Vreemd genoeg worden de criminele organisaties achter sommige
kleine thuiskwekers niet aangepakt, constateert hij.

De sfeer verslechtert, merkt ook August de Loor van het Adviesburo Drugs. 'Grote
criminelen waren er altijd, maar hun softdrugs waren van mindere kwaliteit en
werden naar het buitenland geëxporteerd. Nu worden die kilokwekers steeds vaker
gesignaleerd aan de achterdeur.'

In de coffeeshop van Wilhelm verschijnen de laatste tijd meer 'criminele
boertjes met matjes en gouden kettingen'. Jammer, vindt hij dat. 'Die
commerciële jongens produceren te vlug geoogste eenheidsworst. Zij hebben geen
liefde voor het plantje, willen alleen maar vlug geld verdienen en gebruiken
schadelijke bestrijdingsmiddelen.'

En veel geld is er te verdienen, in de sector waar jaarlijks naar schatting 211
tot 283 miljoen euro in rond gaat. Makkelijk rijk worden en straffen die lager
zijn dan die voor roofovervallen, wapen- of drugshandel, trekken zwaardere
criminelen aan, aldus Arjan Roskam van de Bond voor Cannabis Detaillisten.

Ook de gebruikers van softdrugs kunnen sinds kort rekenen op minder tolerantie.
Politie en justitie treden vaker op tegen het roken van wiet in het openbaar. Zo
moesten de gasten van dansfestivals als Mysteryland afgelopen zomer - op last
van justitie in Haarlem - hun voorraadje inleveren, en dat terwijl het is
toegestaan 5 gram cannabis voor eigen gebruik te bezitten. Ook bleek in de
Tweede Kamer onlangs een meerderheid te zijn voor het voorstel van de VVD en de
ChristenUnie om blowen in het openbaar te verbieden. In delen van Schiedam mag
je al niet meer blowen op straat. Eerder haalde Dordrecht het nieuws: een
student kreeg een proces-verbaal voor het roken van een jointje in een park. De
rechter stelde hem echter in het gelijk; de agenten hadden onvoldoende
aangetoond wat de overlast was.

Een trendbreuk, noemt Boekhout van Solinge, de aanpak van softdrugsgebruikers.
'Dat is in 1965, in de Provo-tijd, voor het laatst gebeurd. Op lokaal niveau
zien politie en justitie, mede door het nationaal beleid, hun kans schoon de
duimschroeven aan te draaien.' Dat is zeer onwenselijk, aldus de wetenschapper.
'Deze zero tolerance-aanpak is tekenend voor het klimaat. Het past in de
behoefte Nederland veiliger te maken en een zondebok te zoeken. Eerst zijn het
de moslims, nu zijn het ook de drugsgebruikers.'

Het toenemende repressieve beleid staat haaks op de wens tot liberalisering die
veel burgemeesters al jaren koesteren. Zij pleiten ervoor de illegale
toelevering van wiet  te reguleren. Zo lanceerde burgemeester Leers van
Maastricht vorige week een plan voor een experiment met legale aanvoer. Onlangs
sprak de Tweede Kamer zich al hiervoor uit. De boel goed regelen is beter dan de
branche in de illegaliteit kieperen, meent Leers. Wietplantages net buiten de
stad zouden met toestemming van het Openbaar Ministerie de shops kunnen
bevoorraden.

Al een stap in de goede richting, reageert drugsexpert August de Loor. 'Als je
de kwekers koppelt aan de coffeeshops, kun je precies controleren hoeveel
gekweekt wordt, hoeveel voorraad er is en hoeveel verkocht wordt.' Maar het is
niet de oplossing voor het hele probleem, waarschuwt hij. 'De illegale
verkooppunten en de grote criminelen die exporteren, pak je daarmee niet aan.'

De bal lig nu bij Donner, die eerder de burgemeesters heeft gewaarschuwd: wie op
eigen houtje zo'n experiment begint, zal justitie op zijn dak krijgen.
Coffeeshophouder Wilhelm heeft er geen vertrouwen meer in. 'Dit is al zo vaak
geprobeerd.' Zo dienden in 2000 ruim tachtig burgemeesters een petitie in waarin
zij opriepen tot regulering van de 'achterdeur'. Hoewel ook toen een
Kamermeerderheid voorstander was, legde de toenmalige minister van Justitie,
Korhals, de wens naast zich neer, vanwege de internationale verhoudingen.

'Het is al zó vaak aan de orde geweest', zegt Boekhout van Solinge. Woensdag
debatteert de Tweede Kamer opnieuw over het softdrugsbeleid. 'Iedere keer
verschuilt de overheid zich achter internationale verdragen. Gedogen is een
halfslachtige situatie, reguleren de enige logische stap. De les is dat gedogen
geen toename van gebruikers veroorzaakt. Internationaal gezien is dat
interessant.' Of het Maastrichtse experiment er echt komt, moet hij nog zien.
'Daar is politieke moed voor nodig. Deze regering is zeer conservatief.'

Ook coffeeshopeigenaar Wilhelm is somber. Hij zal niet verbaasd opkijken als het
hele gedoogbeleid wordt afgeschaft. Roskam beaamt: 'Alles wat we sinds de jaren
zeventig hebben opgebouwd, wordt nu in no time kapotgemaakt.'

Softdrugs in NederlandHet softdrugsbeleid stamt uit de jaren zestig, toen op
grote schaal werd begonnen met experimenteren met drugs. Het gebruik was
weliswaar verboden, maar de straffen waren laag en weinigen werden vervolgd.
Toen al spraken deskundigen zich uit voor het decriminaliseren van drugs, omdat
deze markt anders in handen van de georganiseerde misdaad zou vallen. In 1976
werd de Opiumwet gewijzigd: er kwam onderscheid tussen drugs met aanvaardbare
risico's (softdrugs) en met onaanvaardbare risico's (harddrugs). Oud-minister
van Justitie Van Agt had softdrugs liever gelegaliseerd, maar dat bleek
onmogelijk wegens internationale verdragen. Vanaf 1980 zijn
opsporingsrichtlijnen ontwikkeld en zo is een gedoogbeleid ontstaan. Een
coffeeshop mag softdrugs verkopen, maar het is verboden meer dan vijf planten te
kweken en te leveren aan een coffeeshop.  Nederland kreeg zware kritiek te
verduren omdat het streven naar een drugsvrije samenleving was opgegeven. Mede
daarom weigerde Frankrijk in 1994 de grenscontroles op te heffen, terwijl deze
in het Verdrag van Schengen waren afgeschaft. De Franse senator Masson betoogde
in 1996 dat Europa geen 'narcostaat' kon dulden.  Het toenmalige kabinet
verscherpte onder internationale druk al enkele regels. De shops mochten niet
meer dan 100 gram voorraad hebben, reclame werd verboden en per klant mocht niet
meer dan 5 gram worden verkocht. Inmiddels is het aantal coffeeshops gedaald van
1179 (in 1997) naar 737.

Bezoekers van een coffeeshop in Amsterdam.

LOAD-DATE: December 9, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              10 of 120 DOCUMENTS



                                 de Volkskrant

                                December 9, 2005
                                    vrijdag

Digitaal parlement

SECTION: Forum; Pg. 11

LENGTH: 907 woorden


Zeker, op weblogs wordt ongenuanceerd geschreeuwd en  saai gebeuzeld, maar er
worden ook zinnige debatten gevoerd, waar de papieren krant niet omheen kan.

De groeiende populariteit van het weblog-fenomeen roept bij sommige gevestigde
uitgevers steeds grotere weerstand op. Het weekblad Forbes ontpopte zich een
paar weken geleden tot woordvoerder van de traditionele uitgeefmachten. Volgens
Forbes vormen weblogs 'het platform voor een online lynchpartij van het
gepeupel, dat de mond vol heeft van vrijheid van meningsuiting, maar eigenlijk
alleen maar leugens, laster en smaad verspreidt.'

Forbes heeft het geweten. In een mum van tijd viel de wereldwijde
weblog-gemeenschap over het gerenommeerde zakenblad heen. De meeste bloggers
hanteerden daarbij bewoordingen die impliciet het gelijk van de schrijver leken
te bevestigen: ongenuanceerde scheldpartijen over het grootkapitaal dat het
minder bedeelde volk zijn platform probeert te ontnemen, dragen niet echt bij
aan de geloofwaardigheid van web-logs als serieus te nemen massamedium.

De reactie van de bloggers, hoewel overtrokken, is ook begrijpelijk. Forbes liet
steken vallen in zijn verhaal. Maar interessanter dan de inhoud is het
verschijnsel van de negatieve aandacht. Tot nog toe is de
mainstream-journalistiek tamelijk positief geweest over de opkomst van het
bloggen. Het is omarmd als de inlossing van een oude belofte van internet,
namelijk dat de informatievrijheid nu pas werkelijk gedemocratiseerd zou worden:
Jan met de pet kan zijn eigen uitgever spelen.

Nu webloggers daadwerkelijk een serieuze invloed uitoefenen, en bedrijven van
Microsoft tot CNN en ABC en politici van Bill Clinton tot George Bush last van
ze beginnen te krijgen, worden weblogs aan eenzelfde soort minutieus onderzoek
onderworpen als andere invloedrijke actoren in economie of politiek. Dat lijkt
me een gezonde ontwikkeling. Het is een symptoom van de volwassenwording van het
fenomeen blog. Het betekent het einde van wat tot nog toe eenrichtingsverkeer
was: bloggers namen de traditionele media als kranten en televisie onder vuur.
Ze krijgen nu een koekje van eigen deeg, en worden daarmee eindelijk serieus
genomen.

Een van de belangrijkste kritiekpunten op de bloggers (voorzover die zich
journalistieke pretenties aanmeten en meer ambities hebben dan het bijhouden van
een persoonlijk dagboek) is dat zij relatief gemakkelijk manipuleerbaar zijn.

In de Verenigde Staten bestaan goed georganiseerde netwerken die nieuwsbrieven
publiceren, denktanks financieren, internetsites onderhouden en digitale
televisie produceren. Via deze netwerken (waarin de Democratische en
Republikeinse belangengroepen invloed uitoefenen) worden de onafhankelijke
mainstreammedia aangevallen.

Michael Massing besteedde daar vorige week in The New York Review of Books
uitgebreid aandacht aan. Een enkele onscrupuleuze criticus kan zijn gal spuien
op willekeurig welke politieke tegenstander, daarmee duizenden mensen bereiken,
die vervolgens met de kritiek aan de haal gaan en deze herpubliceren op hun
eigen weblog, in commentaren op internetfora en gebruikersgroepen. De
traditionele media hebben al gauw het nakijken en worden gedwongen aandacht te
besteden aan een verhaal dat eigenlijk nooit een verhaal had mogen worden.

Dat is geen nieuw fenomeen, maar het verdient uitgebreider onderzoek en kritiek
dan nu het geval is. En op zowel de webloggers als op de traditionele media rust
de verantwoordelijkheid een antwoord te vinden op de vraag hoe hiermee moet
worden omgegaan. Zo is het voor de Volkskrant te simpel om de webloggerswaarheid
af te doen als ongenuanceerd geschreeuw in de marge. Het Volkskrantblog
ontwikkelt zich in zekere zin als een soort Big-Brotherhuis. We krijgen
inkijkjes in de persoonlijke levens van veel deelnemers, soms saai, soms
spannend, soms grappig, soms sexy. Maar het is ook een Tweede Kamer, maar dan
van glas, waarin meningen worden gevormd en mensen met elkaar in discussie
treden. Dat is een volledig transparant proces, uitermate interessant om te
volgen. Er wordt geschreeuwd (af en toe), maar er wordt ook stevig en grondig
gediscussieerd. Een van de interessantste discussies van de afgelopen week werd
gevoerd onder een bericht van een van onze vaste columnisten, Pieter Hilhorst.
Hij scoorde 91 reacties van leken en mensen 'uit het veld' onder zijn column
over de vrije schoolkeuze en het dilemma van de witte en zwarte scholen. Het is
een typisch voorbeeld van vruchtbare interactie tussen lezers/sitebezoekers en
krantenmedewerker.

Het Volkskrantblog helpt ons onze lezers en onze maatschappij beter te leren
kennen. In ieder geval indirect moeten we daar journalistiek profijt van kunnen
trekken; uiteindelijk zou het resultaat moeten zijn dat we betere kopij
schrijven. Die kopij komt uiteindelijk terecht in de Volkskrant classic, de
krant van papier zoals de meeste mensen hem kennen. Die is in de afzienbare
toekomst onmisbaar. Zelfs de meeste bloggers, schrijft Massing in The New York
Review of Books, halen hun bronnen uit traditionele media als kranten en
televisie. Uiteindelijk heeft de krant van papier nog steeds een status die het
vluchtige internet niet kent. Die status brengen we alleen in gevaar als we onze
traditionele rol verliezen van luis in de pels, onderzoeker en criticus,
onafhankelijk verslaggever en scherp analyticus. Behoud van die rol is ook de
enige manier om de bloggende critici van de traditionele media de wind uit de
zeilen te nemen.

LOAD-DATE: December 9, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              11 of 120 DOCUMENTS



                                 de Volkskrant

                                December 5, 2005

Jan BlokkerNieuw

BYLINE: Jan Blokker

SECTION: Binnenland; Pg. 03

LENGTH: 612 woorden


Rijdt u al NieuwMezelf had ik de vraag nooit gesteld, tot er ineens STER-spotjes
verschenen, en borden op de weg dat m'n stijl zuiniger kon.

Mijn eerste reactie was eerlijk gezegd: dat verdom ik.

Niet omdat ik graag het geld over de balk smijt, en ook niet omdat ik het milieu
niet liefheb, maar eenvoudig omdat ik de pest aan dat nieuw heb.

Kan iemand een interessante figuur noemen die is voortgekomen uit Het Nieuwe
Links Jan Nagel soms

Heeft Het Nieuwe Leren ooit iets anders opgeleverd dan vaardige kinderen die te
stom zijn om een vierkantsvergelijking op te lossen

Was HP/De Tijd de moeite waard toen ze elke week een coverstory hadden over Het
Nieuwe Hengelen, De Nieuwe Kantoorbediende of Het Nieuwe Scheiden En komen er
niet ng minder lezers aan hun gerief sinds het weekblad ook nog van Het Nieuwe
Rechts is geworden

In het Kenniskatern van de Volkskrant hadden ze dit weekend aan Het Nieuwe
Rijden een groot artikel gewijd, waaruit bleek dat ik godzijdank niet de enige
ben die verkeersborden negeert waarop wordt aanbevolen om bij vijftig al in je
vier te schakelen.

Aan het woord kwam een drs. Peter Wilbers, 'projectleider van Het Nieuwe Rijden
bij SenterNovem, het milieuagentschap van het ministerie van Economische Zaken'.

U zou eens moeten weten hoe ver ik probeer mijn gelaat af te wenden als ik zulke
namen en woorden moet zitten overtikken.

Ik ben dol op Nederland, maar een samenleving waar ze dit soort
arbeidsintensieve functies hebben verzonnen bij dit type goedbemande burelen,
met als doel ons allemaal over het dure vierbaansasfalt te laten kruipen, moeten
we toch eigenlijk als verloren beschouwen.

Doctorandus Wilbers legde uit dat er een 'testcyclus' bestaat waarmee ze
uitstoot en benzineverbruik meten.

Testcyclus.

Dat is het onmiddellijke gevolg van Het Nieuwe Rijden en het Milieuagentschap:
het ene verschrikkelijk Haagse woord haalt het andere uit.

'In de cyclus', vertelde doctorandus Wilbers, 'moeten de auto's van 0 naar
50kilometer per uur in 25seconden, en van 0 naar 70 in veertig seconden. Zelfs
een slome rijder trekt in het echt al gauw vier keer zo snel bij een stoplicht
weg.'

Precies.

Dat hele SenterNovem van het ministerie van Economische Zaken berust namelijk op
dezelfde mythomanie als waarmee minister Hoogervorst beargumenteert dat ik er
dankzij het nieuwe zorgstelsel op vooruit zal gaan, omdat ik voortaan voor een
voordelige ziektekosten-Aldi kan kiezen.

We weten het al: geen mens gaat voor een tientje verschil per jaar moeite doen
om een andere verzekeringskruidenier te zoeken als je er allang eentje om de
hoek had. En geen normale automobilist raadpleegt gehoorzaam zijn testcyclus om
op jaarbasis een dubbeltje brandstof te besparen.

Het kabinet weet dat ook. Alles wat ze verzinnen om ons zogenaamd tegemoet te
komen, is Boormaniaans wereldtijdschriftbedrog. De marktwerking waar ze het
voortdurend over hebben, is er toch zeker niet om u of mij er beter van te laten
worden De marktwerking is er om de markt er beter van te laten worden.

Hoeveel auto's zijn er in Nederland Zo ontzettend veel dat je niet meer kunt
rijden, niet meer kunt parkeren en niet meer kunt ademen. De enige manier om dat
probleem op te lossen zou een verhoging van de benzineprijs tot vijftig euro per
liter zijn. Dat zou een eerlijk neoliberaal antwoord betekenen. De elite kan
blijven rijden, Jan met de Pet gaat voortaan op de fiets naar de werkvloer en
met de autobus naar Spanje.

Maar het kabinet richt een peperduur milieuagentschap in om, voor miljoenen aan
reclamegeld, het zinloze Nieuwe Rijden te propageren.

Zo zie ik bij het departement van Normen en Waarden nog wel eens aparte afdeling
ontstaan ter bevordering van Het Nieuwe Wildplassen.

LOAD-DATE: December 5, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              12 of 120 DOCUMENTS



                                 de Volkskrant

                                December 3, 2005

Euthanasie is achterhaald

BYLINE: Renée Braams

SECTION: het

LENGTH: 1771 woorden


Artsen hebben grote weerzin tegen euthanasie. Begrijpelijk, vindt Renée Braams;
het slaapmiddel Dormicum kan hen van die last verlossen

De euthanasiepraktijk, Nederland was er trots op. Nergens anders ter wereld
kregen zieken hulp van hun dokter bij het doodgaan op het moment van hun keuze.
Die laatste periode van afhankelijkheid, met alle morsigheid van dien, hoefde
niet meer te worden doorleefd; als het tenminste lukte de dokter voor je
karretje te spannen. Maar het lijkt er nu op dat artsen deze service niet meer
willen verlenen. De artsenorganisatie KNMG presenteert op 7 december aan
staatssecretaris Ross de richtlijn palliatieve sedatie. Die betekent het
langzame einde van de euthanasiepraktijk, en dat is maar beter ook. Artsen
zouden dat ook hardop moeten durven zeggen.

Palliatieve sedatie houdt in dat een stervende patiënt, wanneer pijn en
benauwdheid de laatste étappe ondraaglijk maken, in een diepe slaap wordt
gebracht met een speciaal slaapmiddel. Vanuit die slaap sterft de zieke.
Dormicum, zo heet het middel, versnelt het sterven niet, en iemand kan ook weer
wakker worden als hij geen Dormicum meer krijgt toegediend. Iemand die in diepe
slaap is eet en drinkt natuurlijk niet meer, maar omdat palliatieve sedatie
bijna altijd wordt toegepast bij mensen die nog hooguit een week te leven
hebben, gaat men ervan uit dat het vochtgebrek het tijdstip van overlijden niet
echt vervroegt.

Op deze manier sterft misschien wel de helft van de mensen in ontwikkelde landen
buiten Nederland. In Nederland wordt 5 tot 15 procent van de sterfbedden door
middel van palliatieve sedatie verzacht. Naar schatting 3,5 procent van de circa
140 duizend sterfgevallen per jaar is door euthanasie. Euthanasie is een
directe, snelle dood op verzoek, met een injectie die de dokter geeft op een
door de patiënt aangegeven tijdstip, na een eventuele afscheidsceremonie. Vaak
ligt dat tijdstip vroeger dan bij palliatieve sedatie. Mensen die euthanasie
verlangen willen de aftakeling en het verval vóór zijn.

Maar nu palliatieve sedatie de norm wordt, zal euthanasie ook in Nederland
steeds minder uitgevoerd gaan worden, verwachten voor- en tegenstanders van het
sterven op verzoek. Het recht op een waardig afscheid op een zelfgekozen
tijdstip zal verdampen.

Een revolutie kun je dit echter toch niet noemen, want in de dagelijkse praktijk
heeft dat recht nooit bestaan. Euthanasie is sinds jaar en dag een voorrecht
voor hoogopgeleide, welbespraakte mensen die in staat zijn zo'n precaire kwestie
met hun arts te bespreken en daarbij ook rekening te houden met de gevoelens van
de dokter. Dat bleek onder andere uit de antropologische onderzoeken naar
beslissingen rond euthanasie van Robert Pool en Anne-Mei The uit de jaren
negentig. Wie vriendjes wordt met de dokter, krijgt de dood die hij wenst.

Maar o wee, die jan-met-de-pet die op assertieve toon, wapperend met zijn
papieren euthanasieverklaring, een spuit eist: die kan het wel vergeten. 'Het is
hier toch geen varkensslachterij!', roept een verpleegkundige in Vanavond om 8
uur, het boek van Anne-Mei The over euthanasie en palliatieve sedatie, dat begin
2006 wordt herdrukt.

Het zijn emotionele woorden die goed uitdrukken hoe onder druk gezet medisch
personeel zich voelt. 'Ik ben geen abattoir', zei de bekende psychiater Frank
van Ree in 1993 in een interview waarin hij vertelde dat hij er niet meer aan
deed, aan euthanasie. Hij had wel een paar keer iemand uit het leven geholpen,
maar daar bleef hij wroeging over voelen. Had de tijd de gapende wonden toch
niet kunnen helen Had hij niet nog meer moeten doen om te wijzen op de
mogelijkheden die het leven misschien nog kon bieden

Euthanasie is te veel gevraagd van de dokter; dat zou iedereen die nadenkt over
het einde van zijn leven onder ogen moeten zien. Hoe voorstelbaar de angst voor
ontluistering ook is - je hele leven kon je lopen, nadenken, je was heer en
meester over je eigen lot, en dan wil je niet je laatste dagen slijten in de
nattigheid, wachtend op de zuster. Maar hoe voorstelbaar ook, voor de zielenrust
van een arts heeft het verzoek een leven te beëindigen een uitwerking die
onmeetbaar is. 'Die meneer zat 's morgens nog rechtop in zijn bed met zijn
boterham en glas melk. Hij slikte nog braaf zijn pillen. En om half twaalf was
hij dood. Vreselijk vond ik dat', zegt een verpleegkundige in het boek van
Anne-Mei The.

De geliefden en kinderen die 'vanavond om acht uur', op het geplande tijdstip
voor de euthanasie, rond het bed staan, om woorden verlegen - 'nou dag pa,
bedankt en . eh . goede reis dan maar' - worden ook belast met een dood die voor
hen onnatuurlijk voelt. Natuurlijk, ze respecteren de gemaakte keuze, maar bij
eentje van het stel zal het gaan knagen: als ik pa elke dag had bezocht, had hij
dan toch niet nog wat langer willen blijven

'Euthanasie is de methode die de autonomie centraal stelt, terwijl palliatieve
sedatie de heteronomie als richtlijn neemt', schreef de Nijmeegse anesthesioloog
en hoogleraar pijnbestrijding Ben Crul zomer 2004 in Medisch Contact.
Heteronomie betekent erkennen dat jouw beslissingen altijd anderen raken en dat
je ingebed bent in een groter geheel. En moge dat een troost zijn voor de
bezitters van een euthanasiepas die onder ogen moeten zien dat dit papiertje
niet veel meer waard is, zo het ooit iets waard is geweest.

Van artsen mag nu worden gevraagd dat ze eerlijker zijn tegen hun patiënten over
de moeite met euthanasie die de meesten van hen hebben. De nieuwe richtlijn
palliatieve sedatie zou artsen daarbij steun in de rug kunnen geven. Als
beroepsgroep zouden artsen de burgers moeten vertellen dat palliatieve sedatie
de weg van hun voorkeur is.

In de spreekkamer, huisarts tegenover patiënt, is meer eerlijkheid daarbij ook
broodnodig. Want hoe gaat het nu 'Dokter, ik ben bang voor wat komen gaat. Ik
heb een euthanasiepas getekend. Als ik dement word, als ik naar een verpleeghuis
moet, wilt u me dan helpen met euthanasie' 'Mevrouw, ik beloof u, ik laat u niet
in de steek.'

De patiënt denkt dat hij een deal heeft, maar als puntje bij paaltje komt draait
de dokter erom heen. 'Er is nu nog geen indicatie voor euthanasie.'

De Nederlandse vereniging voor een vrijwillig levenseinde (NVVE) meldde februari
2005 dat uit hun onderzoek Euthanasie, de praktijk anders bekeken bleek dat
artsen honderden keren per jaar een euthanasiebelofte niet nakomen. 'Op slinkse
wijze', in de woorden van directeur Jonquière, proberen dokters euthanasie te
vermijden. De NVVE klaagt al veel langer over de weigerachtigheid van artsen om
met hun spuit over de brug te komen: 'Onze euthanasieverklaring begint steeds
meer te lijken op een verzekering die niet uitbetaalt', zei in 1996 de
toenmalige voorzitter Roëll op een symposium.

Volgens de Amerikaans-Nederlandse historicus James Kennedy is bespreekbaarheid
het ideaal waarop de Nederlandse euthanasiepraktijk stoelt. Als de wensen rond
de dood maar bespreekbaar waren, zou alles goed komen. In zijn boek Een
weloverwogen dood uit 2001 voorspelt hij dat onze euthanasiepraktijk zich
wellicht minder mooi en verlicht zal ontwikkelen dan we hopen, omdat we een te
rooskleurig beeld hebben van dat goede gesprek tussen arts en patiënt. Anno 2005
lijkt Kennedy gelijk te hebben gekregen. De patiënt eist, de arts ontwijkt. Aan
artsen nu de taak dat gesprek weer op te pakken en eerlijk te zijn over hun
morele bezwaren tegen euthanasie en hun voorkeur voor palliatieve sedatie.

Betekent dit alles nu dat de maatschappij geen officiële uitgang meer biedt aan
degenen die klaar zijn met leven, die de krakkemikkige laatste levensfase over
willen slaan Moeten zij het zelf maar uitzoeken met een potje bijeengescharrelde
pillen en een plastic zak over hun hoofd (tip uit het beruchte boek Waardig
Sterven van D. Humphry) De pil van Drion, een van overheidswege verstrekte
zelfmoordpil voor ouderen, willen we in Nederland niet. Zo'n regeling geeft
andere oude mensen snel het idee dat ze niets meer waard zijn, dat ze hun
kinderen en de staatskas alleen maar tot last zijn. Dat wil niemand.

Maar levensmoeden verwijzen naar de plastic zak, 'zoek het zelf maar uit', zou
een ode aan de onverschilligheid zijn. We moeten ons tot het einde toe om
andermans zorgen blijven bekommeren en wanhopigen laten merken dat ze deel
uitmaken van een groter geheel. Die wanhoop droppen op het bordje van de
huisarts - 'dokter doe iets!' - is geen oplossing.

Euthanasie is vooral een voorrecht voor hoog opgeleide, goedgebekte mensen

Sterven vanuit een diepe slaap is veel natuurlijker dan een doodsspuit

MorfineMorfine werd en wordt veel gebruikt om het sterven te versnellen. Dit is
'een kunstfout', geven artsen nu alom in vakbladen toe. Morfine is een goede
pijnstiller, maar brengt iemand alleen maar in slaap als een 'toxische'
(giftige) hoeveelheid wordt gegeven. Hoge doses morfine kunnen nare bijwerkingen
als hallucinaties en stuipen geven. Bekend zijn ook de gevallen waarbij de
beoogde dood eindeloos op zich liet wachten, hoe hoog de morfine ook werd
opgeschroefd. Dan begon iedereen te roepen om een dokter met een spuit. Fout
dus. Het slaapmiddel Dormicum, of midazolam, zoals de stof heet, is het juiste
alternatief.

Morfine Euthanasie is volgens het wetboek van strafrecht toelaatbaar als de arts
kan uitleggen dat de patiënt ondraaglijk leed, dat er geen uitzicht was op
verbetering en dat het lijden niet kon worden verlicht. Aan de jurisprudentie,
eerdere uitspraken van rechters, kunnen artsen zien wat door juristen als
ondraaglijk lijden wordt gezien. De arts moet zijn keuze kunnen verantwoorden;
dat is het pluspunt van de huidige euthanasiewet. Palliatieve sedatie is een
medische handeling, het sterven wordt niet versneld. Daarom zal het hoogst
waarschijnlijk niet bij een toetsingscommissie of bij justitie hoeven te worden
gemeld. Het Openbaar Ministerie komt na 7 december met een uitgewerkt standpunt
over de richtlijn. Voor het optrommelen van deskundige meebeslissers is
überhaupt ook weinig tijd als bijvoorbeeld de benauwdheid op een sterfbed ineens
verergert. Maar over het moment waarop met Dormicum wordt gestart zal niet vaak
meningsverschil zijn tussen arts, patiënt en familie. Volgens onderzoek was bij
95 procent van de sterfgevallen waar palliatieve sedatie werd toegepast de
levensverwachting nog ongeveer een week. 'Als het te moeilijk voor u wordt, kan
ik u in een diepe slaap brengen', zal de arts in die week aanbieden. De ene
patiënt zal snel 'doe maar dokter' zeggen op dat aanbod, de andere patiënt,
zoals de schrijver Karel Glastra van Loon die dit jaar aan een hersentumor
overleed, zal tot zijn laatste snik het leven willen voelen en erbij willen
blijven.

LOAD-DATE: December 3, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              13 of 120 DOCUMENTS



                                 de Volkskrant

                               November 19, 2005
                                    zaterdag

Politieke zelfkastijding in Den Haag

BYLINE: Raoul du Pré

SECTION: Voorpagina; Pg. 1

LENGTH: 434 woorden

DATELINE: DEN HAAG


Politici zijn 'allemaal mannetjes die iets te doen moeten hebben', de baantjes
verdelen en zich verliezen in 'nutteloze discussies'. Ze hebben een
'pennenlikkerige', 'wereldvreemde' uitstraling, zijn altijd druk met 'Haags
gedoe' en zijn de aansluiting met gewone Nederlanders helemaal kwijt.

Het is een korte bloemlezing van recente aanvallen op de gevestigde politiek.

Traditioneel was de scheldpartij op Den Haag voorbehouden aan bezoekers van
verjaardagsfeestjes en boer Koekoek-achtige protestbewegingen. Maar sinds de
Fortuyn-revolte doen politieke insiders er ook zelf aan mee.

Den Haag heeft het tegenwoordig helemaal gehad met zichzelf. Opgezweept door
nieuwkomers als Peter R. de Vries, gaan de Maastrichtse burgemeester (en
oud-Kamerlid) Gerd Leers (CDA), minister Pechtold (D66),  Kamerlid Wilders en
VVD-aanvoerder van Aartsen voorop in de zelfkastijding.

In de Volkskrant van vandaag vraagt een aantal binnen- en buitenstaanders zich
af of politiek Den Haag zichzelf wel geloofwaardiger maakt met al die
zelfkritiek.

Tweede-Kamervoorzitter Weisglas waarschuwt zijn collega's dat ze de stem des
volks niet per definitie moeten overnemen: 'Ze vergissen zich. Mensen willen
niet zien dat hun volksvertegenwoordigers zichzelf afbreken en met ze meepraten.
Die denken: wat is dat nou - wij hebben kritiek, maar als de politici er zelf al
niet meer in geloven, wie dan nog wel?'

De geloofwaardigheid van de politiek wordt er zo niet beter op, vindt de
Kamervoorzitter. 'Als voortdurend ook van binnenuit het vuurtje wordt
opgestookt, dan bestaat het risico dat je de parlementaire democratie uitholt.
Ik voorspel geen revolutie, maar het is best riskant (...) Waar is je trots als
je steeds zegt: hier in Den Haag deugt het allemaal niet? Als we dat vinden,
moeten we er wat aan doen, maar niet meehuilen met de wolven in het bos.'

Politicoloog Jouke de Vries: 'Er klinkt een litanie alsof er niets wordt
gerealiseerd. Als je zelf drager van de representatieve democratie bent en je
klaagt over Haags gedoe, dan neemt het vertrouwen van de mensen alleen maar
verder af. Ik vind het spelen met vuur.'

Minister van Staat en oud-senaatsvoorzitter Frits Korthals Altes vindt de
kritiek van mensen als Leers te gemakkelijk. De burgemeester van Maastricht
overschreeuwt zichzelf, meent Korthals Altes. 'Ik denk ook niet dat het waar is,
zijn verhaal dat politici alleen de baantjes verdelen. Waarom hebben we hem niet
in de Kamer gehoord toen hij daar zelf nog zat?' Leers vertrok in 2002 omdat hij
van het systeem een burgemeesterspost kreeg toebedeeld. 'Hij onderscheidt zich
dus niet van andere Kamerleden.'

LOAD-DATE: November 19, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              14 of 120 DOCUMENTS



                                 de Volkskrant

                               November 19, 2005
                                     BETOOG

Het verraad van de intellectuelen;
Het debat in: Europa

BYLINE: Wim Bossema

SECTION: het

LENGTH: 1203 woorden


Over:bedreigt de cultuur van de massa de
democratie?Door:intellectuelenWaar:Nexus- conferentie, Amsterdambedreigt de
cultuur van de massa de democratie?Door:intellectuelenWaar:Nexus- conferentie,
AmsterdamintellectuelenWaar:Nexus- conferentie, AmsterdamNexus- conferentie,
Amsterdam

Zijn hoge leeftijd en zijn onweerstaanbare charme geven de wijze geleerde
Zygmunt Bauman (1925) iets onaantastbaars. Zijn weloverwogen somberheid over de
nabije toekomst van de wereld, die hij bijvoorbeeld verwoordde in een interview
in het Betoog van 29 oktober, inspireert eerder tot gepieker dan tot een
repliek. Toch kreeg juist hij de wind van voren op de Nexus-conferentie,
afgelopen zondag in Amsterdam.

Het had iets van een vadermoord. David Cesarani (1956), hoogleraar geschiedenis
aan de universiteit van Londen, knapte zowat van passie. Zijn bewondering voor
Bauman kende geen grenzen, jaar in jaar uit had hij zijn studenten in de geest
van Bauman opgeleid, maar nu niet meer! Baumans beroemdste stelling is dat de
Holocaust zo 'succesvol' was geweest omdat het binnen het domein van de
rationaliteit was gebleven, van de moderniteit die was begonnen met de
Verlichting.

Cesarani riep uit: 'Het idee dat de Verlichting wel moest leiden tot de
Holocaust, tot genocide, is een verwerping van de rationaliteit. En wat is het
gevolg? Angst. De vlucht in allerlei religies, naar God en de verlamming van de
democratie. Het is een gevaarlijke, destructieve leugen. We moeten de ratio
redden en haar weer haar plaats in het centrum van ons democratische systeem
geven!'

Dat is volgens Cesarani werkelijk 'het verraad van de intellectuelen', het
onderwerp van de discussie. Bauman had eerder in zijn inleiding op het debat
gewezen op de onzekerheid van de moderne mens in de huidige 'massacultuur'. Maar
het zijn de intellectuelen die last hebben van gebrek aan zelfvertrouwen in de
westerse cultuur en geleerden als Bauman praten de 'gewone mensen' die
onzekerheid aan, repliceerde Cesarani. Het drijft hen in de armen van fanatieke
religieuzen en terroristen. De grote vraag moet nu zijn: 'wat moeten we doen met
grote blokken mensen met een onwrikbaar geloof?'

Bauman had een mooi betoog gehouden met als kern de film over de Titanic, als
metafoor voor het huidige tijdsgewricht. We zijn omgeven door levensbedreigende
ijsbergen (terrorisme, fundamentalisme, de 'implosie van onze beschaving'), zei
hij, maar we willen ze liever niet zien, al vermoeden we hun bestaan. Liever
gaan we ten onder bij de klanken van mooie muziek. Dat noemde hij het
Titanic-syndroom. We weigeren onder ogen te zien dat er mensen zijn die 'het
onmogelijk geachte mogelijk maken'.

Baumans pessimisme kreeg veel weerwerk. Heeft Bauman niet gezien dat de film
'ook een lovestory is, for Gods sake?' zei Cesarani, 'en de liefde wint!' De
Franse filosoof en schrijver Pascal Bruckner (1948), wees erop dat de Europese
oorlogen van de vorige eeuw verschrikkelijk waren, maar dat de democratie er
toch als overwinnaar uit was gekomen. Robin Blackburn (1940), de redacteur van
het Britse marxistische blad New Left Review, merkte op dat hoewel hij de toon
van cultureel conservatisme op de conferentie wel heel 'welluidend en geestig'
vond, zelf eerder 'een tamelijk vrolijke tijd' meemaakte, met interessante
ontdekkingen in andere beschavingen, zoals nu met de grote belangstelling voor
China.

De zorg over de teloorgang van de 'hoge cultuur' door de opkomst van de
dominantie van de massacultuur, was de achtergrond voor de Nexus-conferentie.
Opstand der horden, het geruchtmakende boek van José Ortega y Gasset uit 1930,
verdient eerherstel, had de liberale Peruaanse schrijver Mario Vargas Llosa
betoogd in de keynote speech. De democratie gaat teloor als de centrale waarden
en normen van onze beschaving geen rol meer spelen in de democratische politiek.
Voortbordurend op Ortega, kwam de Italiaan Nicola Chiaromonte in 1957 met de
term 'verraad der intellectuelen': de intelligentsia (zeker de linkse) gelooft
zelf niet meer in dat cultuurgoed uit een misplaatst gevoel van solidariteit met
de 'gewone man'.

Onder de leden van het panel spitste de discussie zich toe op de vraag: wie van
de intellectuelen bezondigt zich het meest aan verraad? Frits Bolkestein (1933)
had geen last van twijfel: de verraderlijke intellectuelen zijn die van links
die flirten met gevaarlijke ideologieén en religies goedpraten in naam van het
door hem zo verfoeide multiculturalisme. Blackburn vond juist dat intellectuelen
die zich in de ivoren toren van vaste waarden verschansen om van daaruit de
westerse cultuur tegen de barbaren te verdedigen de grote meerderheid van het
volk in de steek laten.

De Britse psychiater Theodore Dalrymple (1949), auteur van de bestseller Leven
aan de onderkant, verweet de elite geen oog te hebben voor de sociale en
psychologische ellende waarin de gewone Britten verkeren, mede als gevolg van de
(elitaire) linkse culturele revolutie van de jaren '60. Hoe is het mogelijk dat
niemand het meer erg vindt dat er zoveel Britten dronken over straat lopen en de
goten volkotsen? Dat is de vloek van het doorgeschoten relativisme van 'wat
geeft het?' Net als dat ultraliberale idee dat je je moet kunnen uiten. Hij
vertelde zijn, wel bekende, anekdote over de jongeman die zijn vriendin had
vermoord en Dalrymple als verzachtende verklaring gaf: 'ach, dokter, ik moest
haar wel vermoorden, anders had ik me vast niet kunnen beheersen!'

Komt zoiets nu door te veel Verlichting of te weinig? De Verlichting is geen
dogma, zei Blackburn. Hij was best bereid de waarden van de Verlichting te
verdedigen, maar die kunnen niet zomaar de meetlat voor beschaving zijn. Zo
waren de voorvechters van de Franse Revolutie waren niet tegen slavernij. De
idealen moeten zo nodig aan de tijd worden aangepast, aan ervaringen met andere
culturen.

Is dat het cultuurrelativisme waaraan Bolkestein zo een broertje dood heeft?
Blackburn vond van niet: er zijn veel waarden universeel en onaantastbaar, zoals
de gelijkheid van mannen en vrouwen. Geschiedenis is niet statisch, maar vol
veranderingen en conflicten. Het gaat vooral ook om het kapitalistische systeem
in de economie, 'in fabrieken en in de banken is geen democratie', daar zijn de
liberale waarden ver te zoeken. Het onbehagen van de moderne 'massamensen' komt
ook omdat zij 'geen macht hebben over hun dagelijks leven', dat beschrijft
Dalrymple volgens Blackburn heel treffend.

Zygmunt Bauman liet zich niet opbeuren. Cesarani's kritiek deed hem niet van
gedachten veranderen. Bruckners optimisme over de kracht van de democratie vond
hij naïef: als iemand die een stapel bankbiljetten telt en na een paar zegt, dan
zal rest ook wel kloppen. Nee, er is echt iets wezenlijks veranderd in de
wereld, de regels van het spel worden aangepast, zei hij, daarin was hij het met
Blackburn eens. Er bestaat nu 'macht zonder politiek en politiek zonder macht'.
Dat leidt tot 'het algemene gevoel van onzekerheid, het afgrijselijkste element
in onze samenleving'.

Hoe overwinnen we die onzekerheid? Daarover lieten de intellectuelen aan de
tafel ons, de horden in de zaal, in het ongewisse. Ook een vorm van verraad.

Wim Bossema

'We zijn als de passagiers van de Titanic: we willen de ijsbergen rond ons niet
zien'

LOAD-DATE: November 19, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              15 of 120 DOCUMENTS



                                 de Volkskrant

                               November 17, 2005
                                   donderdag

Wallen, maar schoenen van kikkerleer

BYLINE: Gijs Zandbergen

SECTION: Service; Pg. 21

LENGTH: 486 woorden


Met plezier zal Vestdijkbiograaf Wim Hazeu het stukje in Elsevier hebben
gelezen, want eindelijk staat daar dat zijn boek 'magnifiek' is. Daar dachten de
recensenten van de Volkskrant en NRC Handelsblad toch anders over. Hazeu mocht
in Vrij Nederland zijn verontwaardiging daarover uitspreken. Vestdijk was geen
saaie man, al deed hij niet veel meer dan schrijven of met een depressie op bed
liggen en verliefd zijn. Aan het eind van zijn leven verdiende hij twee ton
(guldens) per jaar. Een schijntje vergeleken bij wat de 44-jarige Duitse
'egomane' uitgever Benedikt Taschen opstrijkt. Elke twee seconden wordt ergens
ter wereld een Taschenboek verkocht, met als gevolg dat de naamgever zich
schoenen van kikkerleer en een zalmroze maatpak kan veroorloven. En een bezoekje
aan een plastisch chirurg, want door de wallen onder zijn ogen ziet hij er tien
jaar ouder uit dan hij in werkelijkheid is. Taschen denkt erover een pornofilm
te gaan maken. Zijn ex-vrouw vindt het goed. De twee werken goed samen.

Of dat ook voor Rob Oudkerk en zijn vrouw Marieke geldt, wordt in HP-/De Tijd
niet helemaal duidelijk. Marieke vertrouwt de ex-wethouder niet meer volkomen,
ook al is hij volgens eigen zeggen leuker en aardiger geworden. Zijn rekenkunde
is in elk geval onder de maat gebleven. De 30 duizend dagelijkse hoerenlopers in
Amsterdam vermenigvuldigt hij tot een miljoen per maand, wat er 100 duizend te
veel zijn. Zijn eigen frivole uitstapjes heeft hij niet geteld, hoe 'heel
weinig' het er ook waren. Een andere opmerkelijke rekensom staat in een tamelijk
objectief portret van minister Rita Verdonk. Van de 26 duizend afgewezen
asielzoekers zullen er, mede door haar bemoeienissen, 20 duizend hier blijven.
Dat zijn er 7000 meer dan waar Elsevier melding van maakt in Reuze Rita. Rekenen
is ook lastig. Probeer maar eens uit te leggen waarom de dollar stijgt, nadat
nog geen jaar geleden de ineenstorting werd aangekondigd. Moeilijk is ook te
zeggen hoeveel een paard kost. Kennelijk minder dan gedacht, want er lopen 400
duizend van die dieren in Nederland rond. De paardenbedrijfstak bloeit, al durft
niemand te voorspellen voor hoe lang. Vergelijkbaar goed gaat het met de
operette. Net als paardrijden, is het 'aristocratische amusement' doorgedrongen
tot de gewone Nederlander.

Over de grote broer van de operette, de opera, staat in De Groene Amsterdammer
een artikel, waarin beweerd wordt dat de Nederlandse opera dreigt te verzinken
in provincialisme. Elke productie wordt geprezen, maar voor een spectaculaire
voorstelling moet men toch echt naar het buitenland. Naar Duisburg en Düsseldorf
bijvoorbeeld, waar met een pauze van tweeénhalf uur in twee plaatsen Les Toyens
werd opgevoerd. Andere buitenlanden in De Groene zijn: Frankrijk, Irak, Angola,
de Verenigde Staten en Marokko. Amsterdam-West is wat dichter bij huis. Het
nieuwe gecoördineerde jeugdwerk in dat stadsdeel wordt beschreven

Gijs Zandbergen

LOAD-DATE: November 17, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              16 of 120 DOCUMENTS



                                 de Volkskrant

                               November 10, 2005
                                   donderdag

Onvermoeibaar  strijder   tegen   geestelijk leed;
Psychiater Dries van Dantzig (1920-2005)  verlegde laatste jaren zijn aandacht
naar kindermishandeling

BYLINE: Peter Giesen

SECTION: Binnenland; Pg. 4

LENGTH: 574 woorden


Toen psychotherapie vanaf   1968 vergoed werd, zag Dries van Dantzig zijn gelijk
bevestigd. Er meldden zich honderdduizenden mensen met neurosen. Geestelijke
gezondheid was volgens hem lang onderschat.

De dinsdagavond op 84-jarige leeftijd overleden psychiater Dries van Dantzig had
één groot thema: de achterstelling van de geestelijke gezondheidszorg ten
opzichte van de lichamelijke zorg. Wie lichamelijk pijn heeft, gaat als
vanzelfsprekend naar de dokter. Wie geestelijk lijdt, krijgt maar al te vaak te
horen dat hij niet moet zeuren. Daardoor lijden mensen onnodig, ook doordat de
overheid te weinig geld over heeft voor de geestelijke gezondheidszorg, aldus
Van Dantzig.

De laatste jaren ontpopte hij zich tot een onvermoeibaar strijder tegen
kindermishandeling. De samenleving accepteert veel te gemakkelijk dat jaarlijks
vijftig tot tachtig kinderen overlijden aan de gevolgen van mishandeling, stelde
hij. Hij vond dat de overheid zich veel actiever moest opstellen en pleitte voor
een netwerk van instanties die ouders ondersteunen bij het opvoeden.

Dries van Dantzig werd in 1920 geboren in Gouda, in een sociaal-democratisch
gezin. Als student geneeskunde ging hij in het verzet tegen de Duitsers. Hij
overleefde het concentratiekamp Neuengamme. Sinds 1959 was hij psychiater, in
1972 werd hij bijzonder hoogleraar psychotherapie aan de Universiteit van
Amsterdam. Ook bekleedde hij tal van bestuursfuncties in de geestelijke
gezondheidszorg.

Van Dantzig werd geïnspireerd door de ideeén van Sigmund Freud, maar  was echter
geen echte Freudiaan. Hij geloofde niet in de noodzaak patiénten vijf dagen per
week op de divan te laten plaatsnemen. Hij had hij een hekel aan de dogmatische
inslag van de Freudiaanse school.

Van Dantzig maakte de opgang van de psychotherapie in Nederland mee. Toen met
ingang van 1968  psychotherapie vergoed werd door de Algemene Wet Bijzondere
Ziektekosten (AWBZ) gingen 'de sluizen open', vertelde hij in Elsevier. 'Er
meldden zich honderdduizenden mensen met neurosen.' Hij beschouwde dit als een
enorme vooruitgang.

Mensen legden zich niet langer neer bij hun geestelijk lijden. Psychotherapie,
tot dan toe een elitaire aangelegenheid, werd bereikbaar voor de gewone man. Nog
niet bereikbaar genoeg, vond Van Dantzig. Angsten, depressies, verstoorde
relaties - er wordt nog altijd te weinig aan gedaan vanwege de culturele
weerstand tegen psychotherapie.

Vanaf de jaren tachtig werden de tegenkrachten sterker. Er werd getwijfeld aan
de effectiviteit van psychotherapie. De overheid bezuinigde op de almaar
toenemende kosten van de geestelijke gezondheidszorg. Van Dantzigs ideeén werden
minder gangbaar.

Met zijn strijd tegen kindermishandeling trok hij echter weer volop de aandacht.
Op de achtergrond speelde nog altijd zijn grote thema, de geestelijke
gezondsheidszorg. 'Van kindermishandeling zegt iedereen: dat kán natuurlijk niet
langer zo. Die kinderen hebben hulp nodig. Daardoor heb ik nu eindelijk een
ingang', zei hij in 2002 tegen NRC Handelsblad. 'Maar waar ik vooral op hoop, is
dat met de aandacht voor kindermishandeling ook de verborgen psychische
problemen zichtbaar worden. Van alle mensen, de daders evengoed.'

Zo kwamen in de strijd tegen de kindermishandeling een paar van Van Dantzigs
belangrijkste ideeén samen. Zijn Freudiaanse belangstelling voor de vroege
jeugd, van de kinderen, maar ook van de daders die vaak zelf in hun kinderjaren
mishandeld waren.

Peter Giesen

Dries van Dantzig

LOAD-DATE: November 10, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              17 of 120 DOCUMENTS



                                 de Volkskrant

                                November 8, 2005
                                    dinsdag

'Verwijderen teksten tast vrijheid aan'

BYLINE: Dick Boersema

SECTION: Binnenland; Pg. 4

LENGTH: 470 woorden

DATELINE: AMSTERDAM


Het verwijderen van spandoeken met beledigende teksten aan het adres van
minister Verdonk, afgelopen zaterdag in Amsterdam, is volgens enkele lokale
politieke partijen in strijd met de vrijheid van meningsuiting. Om deze reden
willen enkele krakers een rechtszaak tegen het Amsterdamse stadsbestuur
aanspannen.

Zaterdag deed de Mobiele Eenheid invallen bij vier kraakpanden in Amsterdam om
beslag te leggen op spandoeken met teksten tegen minister Verdonk voor
Vreemdelingenzaken en Integratie.

Justitie merkte twee leuzen specifiek aan als smaad: 'Levend verbrand, Rita
bedankt' en 'Rita moordenaar'. Tijdens de actie, waarbij ook spandoeken met
andere leuzen werden verwijderd, werden geen arrestaties verricht.

Voor burgemeester Cohen woog de 'dreigende sfeer' rond de minister zwaar, aldus
een woordvoerder. Vrijdag werd bekend dat er mogelijk is geschoten op het raam
van de kamer van de minister. Verdonk heeft niet om de verwijdering gevraagd.

Advocaat Pestman van de krakers vindt de argumentatie van het Amsterdamse
stadsbestuur 'een smoes'. Hij bekijkt op welke manier er tegen B en W kan worden
geprocedeerd. 'De zaak krijgt zeker een staartje', aldus Pestman. 'Het is erg
frappant dat er niemand bij de invallen is gearresteerd. Smaad tegen een
minister ligt sowieso ingewikkeld. Bewindslieden moeten fermere taal kunnen
incasseren dan gewone burgers, omdat zij als persoon verantwoordelijk zijn voor
hun beleid. Dit is op Europees niveau vastgelegd.'

De fracties van GroenLinks en Amsterdam Anders/De Groenen (AADG) zullen
donderdag vragen stellen aan de burgemeester Cohen over de kwestie.
Partijvoorzitter Mol van AADG stelt verf en lakens beschikbaar aan
actievoerders. Volgens Mol vormt het aftasten van de grens van wat je mag zeggen
de kern van de democratie. Voor het raam van de fractiekamer van AADG op het
Amsterdamse stadhuis hing maandagochtend een spandoek met de tekst 'Verdonk, nog
steeds geen bloed aan je handen?' Volgens Mol heeft Cohen verzocht om het doek
weg te halen. 'Hij vindt dat een overheidsgebouw neutraal moet zijn. We hebben
het toen bij een kraakpand aan de Amstel opgehangen.'

De partijvoorzitter verwacht een averechts effect van het politieoptreden.
Krakers melden dat inmiddels ook in andere plaatsen spandoeken met vergelijkbare
teksten zijn opgehangen.

Tijdens een maandelijkse lawaaidemonstratie in Groningen waren maandag affiches
te zien met de tekst 'Reisbureau Rita, adequaat tot het bittere einde'. Volgens
de organisatie was hierbij geen politie aanwezig.

In Amsterdam en Haarlem trad de politie maandag wel op. Zo werd in Amsterdam een
spandoek met de tekst 'Waarom mag je Mohammed een pedofiel noemen, maar Verdonk
geen moordenaar?' weggehaald.

Justitie acht toon te bedreigend voor minister Verdonk

Anti-Verdonkspandoek, maandag, bij het kraakpand Vrankrijk in Amsterdam

LOAD-DATE: November 8, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              18 of 120 DOCUMENTS



                                 de Volkskrant

                                November 5, 2005
                                    vervolg

D66: WIE VAN DE DRIE?

BYLINE: Philippe Remarque

SECTION: het

LENGTH: 2834 woorden


> ACHTERGROND DE TOEKOMST VAN D66   De leden van D66 komen vandaag in Delft
bijeen om over de toekomstplannen te discussiéren. De partij hoopt bij de
volgende Kamerverkiezingen eindelijk met zetels beloond te worden. 'Bestuurlijke
vernieuwing is vooral een middel, en geen doel.' Door Philippe Remarque

Voor wie nog niet was opgevallen dat D66 zich aan het vernieuwen is, voerde
politiek leider Boris Dittrich donderdag op televisie een klein waagstuk uit,
naar hij nu zegt tegen zijn zin. Hij liet zich filmen door de camera's van
Netwerk, lopend door de Leidsestraat in Amsterdam. Buiten beeld las de stem van
Dittrich voor uit het manifest waarmee hij de partij de weg naar de toekomst wil
wijzen.

Netwerk diende het op als een remake van het legendarische verkiezingsfilmpje
uit 1967. Daarin loopt een beeldschone, jeugdige Hans van Mierlo, oprichter van
de partij, in een elegante regenjas langs de grachten van Amsterdam. In
voice-over klinkt zijn betoog over D'66 (toen nog met apostrof). De Mierlo-magie
spat ook nu nog van het scherm.

Dittrich eigende zich zo voor televisiekijkend Nederland een politieke icoon
toe, overigens zonder de magie te erven. Netwerk ventte ook nog eens luid de
conclusie uit dat 'het D66 van Van Mierlo niet meer bestaat'. Het werd een
staaltje van politieke vadermoord, dat in de partij menige wenkbrauw deed
fronsen. Roger van Boxtel, D66-minister onder Paars: 'Daar ben ik niet echt mee
ingenomen, in de pot piesen waar je zelf bent groot geworden. Ik dacht: Boris,
waarom zet je jezelf nu neer alsof je je afzet tegen Van Mierlo? Dat is toch
niet nodig? Je hebt toch alle credits?'

De volgende dag zegt Dittrich dat Netwerk zich niet aan de afspraken heeft
gehouden. 'Ik ben er buitengewoon ongelukkig mee.' Hij was speciaal niet over de
gracht gelopen om de vergelijking te vermijden. 'Ik wil me natuurlijk nooit
meten met Van Mierlo. Ik probeer zijn erfenis voort te bouwen en aan te passen
aan de behoeften en mogelijkheden van deze tijd.'

Volgens Netwerk wist Dittrich precies wat de makers beoogden en heeft hij nu
spijt. Hoe het ook zij, Boris Dittrich straalt zelfvertrouwen uit. Sinds hij
eigenhandig het vertrek van de ineffectieve vice-premier Thom de Graaf
bespoedigde, is hij de echte politieke leider van D66 en formuleert hij ook de
nieuwe politieke lijn. De partij oriénteert zich nu op de jonge leden, vertelt
de fractievoorzitter in zijn met gevoel voor esthetiek ingerichte appartement in
Amsterdam.

Jongeren zijn er opvallend veel, voor een kleine partij die het slecht doet in
de peilingen. Voor hen is het tijdperk-Van Mierlo, met de vrijwel automatische
binding aan de PvdA, iets uit een ver verleden, zegt Dittrich. 'D66 is een echt
onafhankelijke partij, dat hebben we laten zien door ook in combinatie met CDA
en VVD een deel van ons programma uit te voeren. We staan in het midden van het
politieke krachtenveld. D66 is sociaal-liberaal, niet rood en conservatief,
zoals PvdA en GroenLinks.'

Onder Paars kon de partij immateriéle punten als euthanasie erdoor krijgen, in
deze regering kunnen eindelijk de doorbraken op het gebied van sociale zekerheid
worden gemaakt die al langer in het D66-programma stonden, maar door de PvdA
altijd werden tegengehouden. Dittrich heeft ook bepaald dat D66 zich niet meer
te veel moet fixeren op zaken als het referendum, de gekozen burgemeester en de
gekozen minister-president. Onderwijs, milieu en integratie zijn voor hem
belangrijker thema's.

Die nieuwe oriéntatie kan schokkend zijn voor de oudere generatie, getuige de
uitspraak van de inmiddels gepensioneerde Van Mierlo: 'Wie zegt dat
staatsrechtelijke vernieuwingen voor hem geen prioriteit hebben, is reeds op
jonge leeftijd krankzinnig geworden'. En toch is dat precies wat de
kleinkinderen van Van Mierlo zeggen.

'Bestuurlijke vernieuwing is vooral een middel, en geen doel. Dat de overheid
beter werkt, is voor de kiezers veel belangrijker dan dat ze hun burgemeester
kunnen kiezen', zegt Reinout de Vries (21), de nieuwe voorzitter van de Jonge
Democraten. Uit de toekomst-enquête die de D66-jongerenorganisatie onder haar
leden hield, blijkt duidelijk de geringe prioriteit voor bestuurlijke
vernieuwing.

Jongerenorganisaties zijn vaak een linkse luis in de pels van de moederpartij.
De Jonge Democraten gaan juist verder in het aanpakken van de verzorgingsstaat:
pensioen met 69 jaar, verdere inperking van de sociale zekerheid, vervanging van
de vakbonden door een 'Nationale ondernemingsraad'. De D66-jongeren zijn voor
kernenergie, zolang er geen betere oplossing is. Dat oudere D66'ers van het
kabinetsbeleid gruwen, begrijpt De Vries. 'De babyboomers worden geconfronteerd
met de lastigste maatregelen. Jongeren zien eerder de noodzaak van de ingrepen
in. De meesten van ons zijn best tevreden met hoe D66 het in het kabinet doet.'
Om te demonstreren dat de last van de verzorgingsstaat te veel op toekomstige
generaties wordt afgewenteld, hebben de Jonge Democraten al een keer het FNV- en
het SER-gebouw bezet. De JD is de grootste niet-confessionele politieke
jongerenorganisatie, melden ze vol trots.

Het voordeel van regeringsdeelname is evident. Op de gang in het Tweede
Kamergebouw waar de zes D66-Kamerleden huizen, is het een komen en gaan van
journalisten. De naburige fracties moeten veel moeite doen hun ideeén aan de
media te slijten. Wat D66 vindt, doet er automatisch toe, omdat de partij
Balkenende aan een meerderheid helpt. 'Je moet aan de knoppen willen zitten, in
het hart van de macht', zegt Kamerlid Lousewies van der Laan. 'Je bent toch in
de politiek om dingen te veranderen? Anders waren we de zevende oppositiepartij
geweest.'

Financieel specialist Bert Bakker zit al elf jaar in de Kamer en vindt dat D66
zijn zes zetels 'duurder heeft verkocht dan onder Paars 1 en Paars-2 bij
elkaar'. Drie miljard euro extra is er verdeeld. 'En er gaat geen cent naar
wegen, alles wordt in zaken als onderwijs en innovatie gestoken.'

Maar de nadelen van regeringsdeelname zijn helaas al net zo evident. Daarvoor
hoef je op vrijdag maar naar de NOVA-peiling te kijken. D66 leidt, naast de
fikse balken van de andere partijen, een kwijnend bestaan, geregeld dalend tot
drie zetels. 'Ik ben daar een beetje teleurgesteld over. Het valt tegen', zegt
Eddy Schuyer, D66-fractievoorzitter in de Eerste Kamer. 'Het ontbreekt ons toch
niet aan publiciteit.'

Het ligt in eerste plaats aan de impopulariteit van Balkenende, denkt Dittrich.
De sfeer rond dit kabinet past nu eenmaal slecht bij het levensgevoel van de
D66-kiezer. 'Het is iets cultureels, het is niet OSM', zegt Kamerlid Boris van
der Ham. 'Het is ook niet ons ideale kabinet.'

Het beeld van de regering wordt bepaald door het ouderwetse, moralistische
sausje van Donner en Balkenende, denkt Lousewies van der Laan. 'Het straalt
zuinigheid uit in plaats van toekomstgerichtheid. Dat terwijl D66 juist met lol
en lef bezig is.' De coalitie is volgens haar 'een tijdelijk verstandshuwelijk
met behoud van identiteit'.

Dat laatste vindt niet iedereen in de partij. 'Ik zou niet weten met welke
punten D66 dadelijk de verkiezingen in moet gaan. Het willen deelnemen aan de
regering staat bij de partijtop voorop', zegt Boele Staal, commissaris van de
koningin in Utrecht. 'Die koerswending van D66 hebben veel kiezers niet
doorgemaakt.' Staal was deze lente een prominent criticus van het Paas-akkoord,
waarmee D66 in de regering bleef, ondanks het verdampen van de gekozen
burgemeester en de val van Thom de Graaf.

Staal voerde het woord op een rumoerig D66-congres in Den Haag. Aan de
interruptiemicrofoon regende het oproepen om uit de regering te stappen. Maar
aan het einde kregen Dittrich en Brinkhorst toch een ruime meerderheid van de
stemmen om door te gaan met Balkenende. En dat was niet alleen te danken aan de
beproefde congres-truc, waarmee onwelgevallige moties onder het kleed werden
geschoven. Dittrich moest nog wel een discussie over de toekomst van de partij
beloven. Die wordt vandaag gehouden, op een congres in Delft. Maar Staal komt
niet. 'Die abrupte wending ligt mij te vers in het geheugen. Het partijbelang
legt het kennelijk nog af tegen persoonlijke Haagse ambities.'

Toch is het Paas-congres ook een ommekeer geweest voor D66. Dat komt vooral door
Alexander Pechtold. De burgemeester van Wageningen en D66-voorzitter volgde Thom
de Graaf op als minister voor Bestuurlijke Vernieuwing. Het contrast tussen de
twee kon niet groter zijn. Waar De Graaf stijf en formeel optrad en probeerde
zijn coalitiepartners alleen áchter de schermen voor de voeten te lopen, is
Pechtold brutaal en mediageniek. Hij ziet er geen been in met zijn uitspraken
tegen het kabinetsbeleid in te gaan, als dat bijdraagt aan de profilering van
D66 en zichzelf. Dat hij zijn mede-ministers daarmee voor het hoofd stoot, deert
hem niet. Een assertieve houding, zo heeft hij ervaren, levert alleen maar
respect op in het kabinet.

Een zucht van verlichting gaat door de D66-gelederen. 'Sinds Alexander Pechtold
is er eindelijk licht aan het einde van de tunnel', zegt Marcel van Dalen,
fractievoorzitter in de gemeenteraad van Ede en voorheen als mede-oprichter van
de 'Rebellenclub' zeer kritisch over de kabinetsdeelname. 'Hij zegt wat hij
vindt, het is niet dat ouderwetse gedraai en gekonkel. Hij moet vooral zo
doorgaan en zich niet laten afschrikken door kritiek.' Bij de achterban ligt
Pechtold buitengewoon goed, zegt Van Dalen. 'Zodra hij een uitspraak doet,
stijgen we in de peilingen.'

De fractievoorzitter in Bussum, Mimy Sluiter, eveneens een fel criticus van het
kabinet, meldt dat Pechtold de kansen bij de gemeenteraadsverkiezingen heeft
verbeterd. 'Hij zegt heel herkenbare dingen. De waardering voor D66 komt
langzaam maar zeker terug.' Ze is nog steeds tegen het kabinetsbeleid, vooral
waar het de asielzoekers betreft. 'Maar de positie van D66 in het kabinet is
verbeterd.' Met Pechtold heeft D66 volgens Sluiter het 'Wijers-effect' in huis
gehaald.

Ook een oud-gediende als Roger van Boxtel applaudisseert. 'Ik ben gelukkig met
de wijze waarop Pechtold in een moeilijke positie het D66-standpunt naar buiten
brengt. Als je je niet laat horen, wordt je ook niet gezien.'

Boris Dittrich is tevreden. De partij staat er in zijn ogen beter voor dan voor
het vertrek van Thom de Graaf. Hij prijst het optreden van Pechtold. Maar er is
in de partijtop nu wel een merkwaardige situatie ontstaan. Want Dittrich mag
Pechtold naar Den Haag hebben gehaald, hij heeft daarmee tevens een concurrent
voor het lijsttrekkersschap gecreéerd.

Nog werken de twee mannen goed samen om D66 weer op de kaart te zetten. Ze
sms'en dat het een aard heeft. En geen van beiden wil zelfs maar zeggen of hij
het lijsttrekkerschap ambieert. Maar de hele partij voelt dat het tussen deze
twee mannen zal gaan volgende zomer, met Lousewies van der Laan als mogelijke
dark horse.

De nog-niet-kandidaten zelf benadrukken hoe ontspannen ze hiermee omspringen,
getuige de gezamenlijke foto waartoe ze na enig gedoe bereid waren. 'Het gaat
niet verbeten, ze kunnen het goed vinden', zegt ook fractielid Bert Bakker.
'Tussen Boris en Alexander heb je niet die kramp als tussen Zalm en Van Aartsen.
Er zitten ook geen stromingen achter. Het is eigenlijk een luxe-keuze voor de
partij.' Bakker verwacht ook dat D66 uiteindelijk beloond zal worden, omdat het
niet met schone handen langs de kant is blijven staan, maar in een moeilijke
tijd de verantwoordelijkheid heeft genomen mee te doen aan de noodzakelijke
hervormingen.

En Van Mierlo? Die heeft Dittrich er op het Paas-congres nog door geholpen met
een zuinige stemverklaring voor. Maar de koerswijziging zit hem niet lekker. Ook
heeft hij meegeprotesteerd tegen het omstreden omroepplan, dat toch al een
publicitair debacle voor D66 was. Nu wil hij aan de telefoon niets meer zeggen.
Op verzoek van Dittrich? De D66-oprichter gaat niet naar het congres, maar dat
komt ook door gezondheidsproblemen. De Van Mierlo-imitatie op Netwerk heeft hij
wel gezien: 'Het is buitengewoon onaangenaam. Maar ik heb besloten het aan
ieders goede smaak over te laten daarover te oordelen.'

'Zodra Pechtold iets zegt, stijgen we in de peilingen'

Alexander Pechtold (39) wordt bij D66 gezien als redder in nood. Hij praat
duidelijk en durft zijn nek uit te steken. Dat maakt hem de ideale
televisiepoliticus, zeggen partijgenoten. Ook legt hij veel charme aan de dag in
het rechtstreekse contact, of het nu andere politici of gewone burgers betreft.
Mensen die hem e-mailen, belt hij persoonlijk op. Als D66-lijsttrekker in Leiden
boekte hij een grote overwinning. 'Hij moet vandaag nog landelijk lijsttrekker
worden', vindt Marcel van Dalen, D66-politicus in Ede. Pechtold vindt het daar
nog te vroeg voor. Hij moet eerst maar eens bewijzen dat hij iets voor elkaar
krijgt als minister, zegt hij. Maar dat is met zijn portefeuille nog niet zo
eenvoudig. Op het gebied van de bestuurlijke vernieuwing wil coalitiepartner CDA
bijna niets toelaten. De Antillen gelden van oudsher als hoofdpijndossier.
Sommige partijgenoten waarschuwen wel dat Pechtolds al te drieste profilering in
het kabinet als een boomerang op hem kan terugslaan. Ook wordt Pechtold minder
inhoudelijk gevonden dan zijn concurrent Boris Dittrich. Zelf wijst Alexander
Pechtold erop dat hij al zijn hele politieke carrière consequent opkomt voor
individuele vrijheid.

Lijsttrekker 2: Boris DittrichDe jurist Boris Dittrich (50) gold als één van de
effectiefste Kamerleden voor hij leider van D66 werd. Hij slaagde er als geen
ander in de media te halen, maar schreef ook menig wetsvoorstel op zijn naam.
Haagse insiders vinden hem bovendien een stuk gehaaider dan andere mogelijke
lijsttrekkers. Als partijleider heeft Dittrich het aangedurfd D66 in een
coalitie met CDA en VVD te loodsen. Dat bevalt de traditionele D66'ers maar
matigt. Dittrichs antwoord is dat hij het D66-gedachtegoed ook aanpast, volgens
hem aan de vereisten van de tijd. Onder hem stapt de partij van vroegere
symbolen af en wil D66 nog pragmatischer zijn. Het is Dittrichs pamflet dat als
uitgangspunt dient voor de discussie over de koers. Hij zag in dat Thom de Graaf
zichzelf vastliep met zijn bestuurlijke vernieuwingen en gaf de wankelende
vice-premier in maart het laatste duwtje, overigens in nauwe samenwerking met
Pechtold. Hij is dus de onbetwiste leider, maar weet naar eigen zeggen nog niet
of hij ook lijsttrekker wil worden. Hoewel hij helder spreekt, ook op tv, wordt
hem toch minder charisma toebedacht dan Pechtold. Misschien is hij te beschaafd.
'Hij zou uitstekend een positie in de Hoge Raad kunnen hebben', zegt de Bussumse
D66'er Mimy Sluiter.

Lijsttrekker 2: Boris DittrichD66 komt vandaag bijeen in Delft voor het
najaarscongres. Door het assertieve optreden van D66-minister Pechtold is de
vraag over het lijstrekkerschap voor de verkiezingen van 2007 weliswaar
opgekomen, maar daarover beslist de partij pas volgende herfst. In Delft wordt
over de koers van de partij vergaderd. Daar was behoefte aan na de omstreden
herstart van D66, afgelopen voorjaar, in het kabinet-Balkenende. Fractieleider
Boris Dittrich heeft de aftrap gegeven met zijn pamflet Op weg naar nieuwe
solidariteit. Hij wil af van de 'futloosheid' in Nederland. D66 moet daartoe het
'radicale midden' van de politiek bezetten. Dittrich wil een vlaktaks,
afschaffing van de hypotheekrente en de kinderbijslag, een activerende sociale
zekerheid en een pensioenleeftijd van 67 jaar. De overheid moet scherp optreden
als grenzen worden overschreden. Ook wil hij nog steeds een referendum,
afschaffing van de Eerste Kamer, een gemengd districtenstelsel en een gekozen
formateur. Besluiten hoeven op het congres van vandaag nog niet te worden
genomen.

Lijsttrekker 2: Boris DittrichAls twee honden vechten om een been, gaat de derde
ermee heen. Onder dat motto ontfutselde Lousewies van der Laan (39) ooit het
D66-lijsttrekkerschap voor het Europese parlement aan de twee kanshebbers Bob
van der Bos en Johanna Boogaard. Zal ze er in slagen dit kunststukje te herhalen
in 2006, nu met Pechtold en Dittrich? Ze denkt na over een kandidatuur, maar ze
beslist pas in de zomer. Bij D66 mag sinds jaar en dag de hele partij
meebeslissen wie lijsttrekker wordt. Lousewies, een ijzersterk netwerker die in
de Nederlandse politiek met haar voornaam kan volstaan, haalde op slag 57
duizend voorkeursstemmen, meer dan Ayaan Hirsi Ali. Ze combineert het serieuze
van Dittrich met het verkooptalent van Pechtold, en het media-instinct van
beiden; en dat in een blonde verpakking die media- aandacht verzekert. Maar in
het partijkader zien de meesten haar als een outsider bij de race om het
lijsttrekkerschap. Lousewies liet in 2003 de kans lopen fractievoorzitter te
worden, met als reden dat ze nog moest leren in Den Haag. Is ze hier klaar voor?
Er wordt getwijfeld aan haar inhoud. 'Een echte woordvoerster, dat was ze toch
ook vroeger bij eurocommissaris Van den Broek', zegt een D66'er.

Onderonsje in de Tweede Kamer van de D66-top: minister Pechtold,
vice-fractievoorzitter Lousewies van der Laan en fractievoorzitter en politiek
leider Boris Dittrich.

LOAD-DATE: November 5, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              19 of 120 DOCUMENTS



                                 de Volkskrant

                                November 4, 2005
                                    vrijdag

Wordt Amsterdam geteisterd door een ware gangsteroorlog?

BYLINE: Marc van den Eerenbeemt

SECTION: Binnenland; Pg. 4

LENGTH: 1103 woorden


De liquidaties van de afgelopen dagen roepen het beeld op van een
gangsteroorlog. Zeven vragen over de afrekeningen en over de georganiseerde
misdaad.

Hebben alle moorden met elkaar te maken, van Jan Femer en Sam Klepper in 2000
tot Evert Hingst en John Mieremet in de  afgelopen week?

De Amsterdamse gangsteroorlog, zoals de liquidaties wel worden samengevat, is
een prachtige prooi voor theorievorming. De meest gehoorde verklaring is dat de
onenigheden begonnen met de verkeerde aflevering van een partij hasj. Die kwam
terecht bij de bende van Sam Klepper en John Mieremet.

De hasj was bedoeld voor Magdi Barsoum, een Egyptenaar met veel bezittingen op
de Amsterdamse Wallen en de directeur van een eigen drugsnetwerk. Barsoum zou
onder protectie hebben gestaan van de Joegoslavische maffiabaas Sreten 'Jotcha'
Jocic.

De Joego's zochten de confrontatie met de clan van Klepper, die zich later zou
aansluiten bij de Hells Angels. Aanslagen over een weer volgden. Het ging
daarbij steeds minder om de hasj en steeds meer om de macht in de misdaad. Er
vormden zich herhaaldelijk nieuwe criminele kongsies. De naam van de voormalige
Heineken-ontvoerder Willem Holleeder kwam daarbij steeds nadrukkelijker naar
voren.

Maar er zijn meer verklaringen gegeven, die meer of minder serieus zijn te
nemen. De misdaadoorlog zou bijvoorbeeld te maken hebben met de aanhouding van
topcrimineel en politie-informant Mink K., die moest worden gewaarschuwd niet al
te loslippig te worden.

Het is nog steeds goed mogelijk dat de aanslagen niets met elkaar te maken
hebben, of dat maar enkele aan elkaar zijn gerelateerd. In de chaos van de
georganiseerde misdaad zijn misverstanden snel geboren. De gebrekkige
communicatie en de gebruikelijke paranoia in de grote criminaliteit vormen nu
eenmaal een explosief mengsel.

Bovendien, er lopen genoeg opportunisten rond die onder dekking van een
'gangsteroorlog' hun kans schoon zien nog snel even een oude rekening te
vereffenen.

Waarom doen ze het, die liquidaties?

Geweld is de smeerolie van de georganiseerde misdaad. Voor de oplossing van
conflicten kun je niet naar de rechter. Van een partij gestolen hasj doe je geen
aangifte. De sterkste wint.

Vaak is een gewelddadige reputatie belangrijker dan het geweld zelf. Zo'n
reputatie schrikt potentiéle concurrenten af, bijvoorbeeld als die overwegen
zich ook op de cocaïnemarkt te begeven. Het kan collega-criminelen ook
weerhouden van een poging een container met drugs te stelen.

Geweldsgebruik houdt de eigen mensen op koers. Blijf loyaal aan de baas en je
blijft leven, is de boodschap. Zo is de discipline van de bende gebaat bij wat
afschrikwekkende acties, ook al vinden die plaats buiten de eigen kring.

Zo lijkt het allemaal keurig beredeneerd, maar het geweld blijkt vaak het
resultaat van niets meer dan gekwetst eergevoel of een verondersteld gebrek aan
respect. Het gebruik van geweld is slecht voor de zaken. Een lijk trekt meer
aandacht van de politie dan een geruisloos verhandelde partij heroïne.

Mooi toch? Laten ze elkaar maar afschieten!

Dat is niet verstandig. Natuurlijk in de eerste plaats uit overwegingen van
medemenselijkheid. De politie heeft de goede gewoonte dat ze beoogde
slachtoffers waarschuwt als ze hoort van moordplannen. Ook al maakt ze daar een
recherche-onderzoek mee stuk.

Ook hoeft niemand zich te verheugen op de nieuwe heersers in de misdaadwereld
als hun weg naar de top is geplaveid met de lichamen van criminele concurrenten.
Vroeg of laat zijn ook hun dagen geteld. Hun opvolgers zullen nog meer geweld
gaan gebruiken.

Bovendien, het geweld stopt al lang niet meer bij de imaginaire grens tussen
boven- en onderwereld. De geweldsspiraal heeft de bovenwereld al lang bereikt.
Willem Endstra was misschien een witwasser, maar ook een vastgoedhandelaar die
zaken deed met banken en bedrijven. Ook de liquidatie van Evert Hingst, nog maar
net teruggetreden als advocaat (na zijn aanhouding wegens witwassen), is daar
een teken van.

Wie volgt, als boeven en bedrijfsleven al aan de beurt zijn geweest? Het wachten
is op de liquidatie van de eerste officier van justitie, politieman of rechter.

Waarom kunnen ze die moorden niet oplossen?

Het gaat om het verkrijgen van bewijs. De moorden zijn gepleegd door mensen die
weinig sporen achterlieten. Hun mogelijke opdrachtgevers zijn gewend hun
activiteiten redelijk effectief af te schermen voor nieuwsgierige rechercheurs.
Heel professioneel dus.

Ook zijn er geruchten over corruptie, al zijn weinig aanhoudingen gedaan. De
corrupte Rotterdamse rechercheur Richard L., die bendes tipte over onder meer
afluisteren, was daarvan een voorbeeld.

Wat moeten we dan, nu justitie nog niet één van al die moorden heeft kunnen
oplossen?

Er worden doorgaans twee mogelijkheden genoemd. De eerste is doorgaan met de
huidige opsporingsmethoden, inclusief nieuwe methoden als direct afluisteren.
Maar dan wel met grote investeringen in opsporingspersoneel. Meer mensen, en ook
mensen die hoger zijn opgeleid. Justitie en politie hebben grote moeite
financieel specialisten aan te trekken.

De tweede mogelijkheid is uitbreiding van de wettelijke mogelijkheden in de
opsporing. Het Openbaar Ministerie mag een kroongetuige nu niet meer dan
eenderde strafvermindering beloven. Binnen de opsporing wordt daar om gelachen.
Wie de georganiseerde misdaad werkelijk een klap wil toebrengen, moet
kroongetuigen ruimhartig kunnen belonen.

Dat heeft ook nadelen. Meer gebruik van kroongetuigen zal onder meer leiden tot
meer geweld in de misdaad. Een dode sluit immers geen deal met justitie.

Het omdraaien van de bewijslast in financiéle zaken wordt ook wel geopperd als
een goede mogelijkheid om misdadigers aan te pakken. Tegenover de fiscus moet de
gewone burger zelf bewijzen dat hij het geld eerlijk heeft verdiend. Waarom zou
dat niet ook zo kunnen zijn bij criminelen? Laat maar eens zien waarmee je een
vastgoedpakket van twintig miljoen euro hebt verdiend, zoals de vriendin van
John Mieremet. Geen goede verklaring? Dan afpakken.

Dan is er nog een paardenmiddel. De volksgezondheid mag volgens de overheid
gediend zijn met een drugsverbod, het heeft wel een monster gecreéerd. De
georganiseerde misdaad drijft voor een belangrijk deel op de drugshandel.
Legaliseer drugs en die geldstroom droogt op. Al zal de zware misdaad
ongetwijfeld blijven bestaan; van illegaal gokken tot afpersing in de
vastgoedwereld.

Loont misdaad nog?

Ja, voor wie rechtop blijft staan. Wie handig is, verdient miljoenen euro's. Er
zijn er genoeg die dat lukt - en die nooit onder een wit laken belanden. Aan de
andere kant vormen de recente liquidaties geen reclame voor het vak.

Marc van den Eerenbeemt

Jan Meeus

LOAD-DATE: November 4, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              20 of 120 DOCUMENTS



                                 de Volkskrant

                                October 27, 2005
                                   donderdag

Geen giga-kabouter, maar wat wel?

SECTION: Binnenland; Pg. 2

LENGTH: 326 woorden


Was kunst vroeger een zaak van kenners, nu bemoeit het 'gewone volk' zich steeds
vaker met wat in de publieke ruimte in hun buurt moet komen te staan. 'Logisch',
zegt Chantal Zwart, een bewoner van de Haagse wijk Ypenburg. 'Af en toe zie ik
van die kunstwerken staan, dan vraag ik me echt af wie dat nou weer heeft
verzonnen.'

De laatste tijd zijn standbeelden van mannen op straten en pleinen in. Denk aan
Pim Fortuyn en André Hazes. Niet alleen omdat mensen dat mooi vinden, maar ook
omdat ze graag worden herinnerd aan hun 'volkshelden'.

Maar zodra wordt gediscussieerd over 'echte kunst', dan blijkt de uitkomst
lastig. Een voorbeeld is de Kabouter Buttplug-affaire. Dit beeld van de
Amerikaanse kunstenaar Paul McCarthy (dat eigenlijk Santaclaus heet) lijkt veel
op een gigantische tuinkabouter, maar dan eentje met een dildo in zijn hand.

Dat ging sommigen te ver. Ook de gemeenteraad van Rotterdam sprak lang en breed
over de kabouter, om uiteindelijk tot de conclusie te komen dat kunst
confronterend mag zijn, maar dan hoort het wel 'binnen de hekken van het
museum'. Als compromis is het beeld terechtgekomen op de binnenplaats van het
museum Boijmans Van Beuningen.

De bewoners van Ypenburg kunnen nu zelf kiezen welke kunst ze in hun wijk willen
zien. Of liever, welk werk ze aan hun huis bevestigd willen hebben. Hierin
krijgen ze overigens niet volledig de vrije hand, want een commissie heeft de
kunstenaars geselecteerd, die elk één werk hebben gemaakt.

Dat is maar goed ook, vinden de kunstenaars. 'Het is prima als bewoners uit een
bepaald aanbod kunnen kiezen', zegt Ingrid Mol. 'Maar het is belangrijk dat de
eerste keuze wordt gemaakt door mensen die echt met kunst bezig zijn.'

Kunstenaar Douwe Halbertsma deelt die mening. 'Het is aan de ene kant goed dat
mensen kunnen bepalen wat er in hun leefomgeving komt te staan. Maar er moeten
voorwaarden worden geschapen door een commissie. Anders vrees ik dat je
afgezakte, vlakkere, kunst krijgt.'

LOAD-DATE: October 27, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              21 of 120 DOCUMENTS



                                 de Volkskrant

                                October 27, 2005
                                   donderdag

Aanklager Fitzgerald verlamt politiek in Washington

BYLINE: Jan Tromp

SECTION: Voorpagina; Pg. 1

LENGTH: 336 woorden

DATELINE: NEW YORK


De politiek in Washington was gisteren verlamd door een gebeurtenis die
uitbleef: strafrechtelijke vervolging van naaste medewerkers van de president.
Bijzondere aanklager Patrick Fitzgerald die onderzoek doet naar misdrijven
vanuit het Witte Huis liet op de een na laatste dag van zijn termijn nog steeds
niet weten of het tot een aanklacht komt.

Toch werd ook gisteren in de Amerikaanse media en politiek er voortdurend van
uitgegaan dat Fitzgerald, de aanklager, een aanklacht wil uitbrengen tegen Karl
Rove, de belangrijkste adviseur van president Bush, of Lewis Libby, stafchef van
vice-president Dick Cheney, dan wel tegen beiden.

Het was een merkwaardige dag gisteren in Washington. Iedereen leeft met het
besef dat aanklachten de toch al verzwakte regering-Bush in een crisis zullen
storten.

De politici wilden niettemin zoveel als mogelijk het op een normale dag doen
lijken, terwijl de pers en andere belangstellenden elke stap van aanklager
Fitzgerald van een betekenisvolle interpretatie probeerden te voorzien.

'De president blijft zich richten op wat het Amerikaanse volk het meeste bezig
houdt', zei woensdagmiddag Scott McClellan, de woordvoerder van George Bush. De
president zelf ontving in zijn Oval Office de eerste minister van Macedonié. De
pers mocht enige vragen stellen. De president weigerde te antwoorden op vragen
over ophanden zijnde aanklachten tegen medewerkers van hem.

Gisterochtend om negen uur meldde onderzoeker Fitzgerald zich bij de juryleden
om voor de laatste keer zijn zaak te presenteren. Volgens Amerikaans recht is
het een 'grand jury' die bepaalt of een justitieel onderzoeker voldoende
overtuigend materiaal heeft verzameld om een aanklacht te rechtvaardigen.

De jury bestaat uit gewone burgers; ze komen meestal één dag per week bij
elkaar. Een 'grand jury' bepaalt niet of iemand schuldig is of niet. In het
geval van het onderzoek van Fitzgerald naar het CIA-lek op het Witte Huis is
sprake van een uitzonderlijk lang vooronderzoek. Fitzgerald is twee jaar geleden
begonnen.

LOAD-DATE: October 27, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              22 of 120 DOCUMENTS



                                 de Volkskrant

                                October 22, 2005
                                   verleiding

SECTION: de

LENGTH: 336 woorden


Glasgows twijfelachtige culinaire reputatie is niet helemaal terecht, want naast
de gefrituurde marsreep heeft de stad nog andere specialiteiten, en staat ook
bekend als 'curry capital': hoofdstad van de Indiase keuken. De keuze aan
restaurants is groot, fameus is The Wee Curry Shop (29 Ashton Lane). Fantastisch
eten, met een Indian tapas menu. De ambiance is knus ('wee' betekent klein).

Kan overal, want op vrijwel elke straathoek is een pub te vinden. Een instituut
is 'the Horseshoe bar' (62 Drury street) die stamt uit 1870. Meestal stampvol,
maar het is gezellig ellebogen door de meute teute mannen heen. Voornamelijk
mannen, al is het niet (meer) verboden voor vrouwen. De goedkope, snelle
drie-gangen lunch voor 3,20 pond is gewild, maar wat door gaat voor pizza, wordt
geserveerd met patat. Hou het dus bij een andere favoriete consumptie: a hauf
and hauf (kleintje whisky en bier).

De Clyde was ooit de levensader van de stad, met zijn scheepswerven als de
voornaamste werkgever. Nu ligt er nog één Tall Ship wat treurig in de haven.
Toch is er meer dan genoeg te zien en genieten op de Clyde Walkway, de
wandelroute langs de rivier, die begint in het centrum van de stad en 65
kilometer verder eindigt bij de watervallen van het dorpje Lanark.

De Glaswegians houden van stijl, en zijn vaak goed gekleed. In de winkelstraten
in het centrum vind je topmerken als Escada, Ralph Lauren, Armani en Versace. De
pakhuizen op The Barras zijn het Walhalla van de vintage kleding (20 pond per
item). Even verderop ligt Paddy's market, de vlooienmarkt waar je voor één pond
een complete garderobe hebt.

De kunstcollectie is indrukwekkend en in diverse musea te bezichtigen. Maar
vergeet niet het People's Palace te bezoeken. In dit East End volksmuseum komt
zo'n beetje elk aspect aan bod van het dagelijks leven van de 'gewone man' vanaf
de achttiende eeuw tot het heden. Amusant en informatief.

Een kop koffie 1,50 pond

Pint lager bier 2,50 pond

Traditioneel Schots ontbijt 4,20 pond

De musea zijn gratis

1 pond > 1,48 euro

LOAD-DATE: October 22, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              23 of 120 DOCUMENTS



                                 de Volkskrant

                                October 22, 2005

DE FAMILIE VAN STAAT

BYLINE: Door Jan Hoedeman en Remco Meijer

SECTION: Het Vervolg; Pg. 26

LENGTH: 2900 woorden


> ACHTERGROND  DE ORANJES    Alle prinsen van Oranje zijn inmiddels keurig
getrouwd en hebben wonderwel hun rol in de maatschappij gevonden.

Druppelsgewijs posteert een groot deel van de Oranje-clan zich op de voor hen
gereserveerde stoelen in het stadhuis van Naarden. Het laatste huwelijk van het
Koninklijk Huis in deze generatie voltrekt zich. Troonopvolgers genoeg, dus
heeft prins Floris geen toestemming aan het parlement laten vragen voor zijn
huwelijk met Aimée S?hngen.

Koningin Beatrix zit op de tweede rij, met naast zich prinses Máxima.
Minister-president Jan Peter Balkenende heeft eveneens op de tweede rij
plaatsgenomen, maar hij is door een gangpad gescheiden van de familie. Over een
half uur, bij zijn vertrek, zal Balkenende gemurmureer en boegeroep van de
vijfhonderd wachtenden ten deel vallen.

Prinses Irene zit op de derde rij, met naast zich haar zoon Jaime. De drie
broers van Floris met hun vrouwen hebben prominente plaatsen. Prins Johan Friso
en prinses Mabel zijn er. Prins Constantijn en prinses Laurentien. Kroonprins
Willem-Alexander heeft afgezegd: hij is net niet op tijd terug door zijn bezoek
aan Vietnam en China.

Naardens burgemeester Peter Rehwinkel trouwt prins Floris en de vrouw die zich
straks prinses Aimée mag laten noemen. Rehwinkel wijst erop dat Floris iets
heeft gewonnen, namelijk zijn vrouw. Maar hij heeft ook iets verloren. 'Ik doel
op uw lidmaatschap van het Koninklijk Huis. U blijft deel uitmaken van de
koninklijke familie en weet dat zo veel meer dan staatsrecht in het leven telt.'

Als Beatrix met Rehwinkel de trouwzaal verlaat, complimenteert ze hem met zijn
toespraak: 'Geweldig gedaan', fluistert ze hem toe.

Net voordat het paar in de blauwe Mercedes Benz 380 SEL cabriolet stapt, wordt
het traditionele rondje langs het wachtende publiek gemaakt om handenschuddend
felicitaties in ontvangst te nemen.

Het wordt in sommige kringen wel eens vergeten, maar de belangstelling voor het
wel en wee van de Oranjes is enorm. Vanochtend zetten naar verwachting ruim een
miljoen Nederlanders de televisie aan om te zien hoe dominee Anne van der
Meijden het huwelijk van de laatste prins van deze generatie kerkelijk inzegent.
'We zijn uitverkocht!', riep Pieter van Vollenhoven dan ook door paleis Het Loo
kort voor de zomer bij de presentatie van zijn twee aanstaande schoondochters.

Sprookjes

'Er is een onverzadigbare honger naar sprookjes in het egalitaire Nederland',
constateert voormalig vice-premier Thom de Graaf. 'Die interesse geldt ook voor
prinsen die ver verwijderd zijn van de troon en gewoon met aardige meisjes
trouwen.' Het illustreert, zegt hij, de positie die de koninklijke familie ook
in het nieuwe millennium inneemt.

'De geboorte en groei van zeven prinsjes' (.) gaat een groot probleem worden',
schreef NRC Handelsblad-columnist J.L. Heldring een kwarteeuw geleden. 'Als we
de statistiek als maatstaf nemen, is het zeker dat ten minste een van de prinsen
of met de justitie in aanraking zal komen, of een meisje zwanger maakt, of een
drugsprobleem krijgt.'

De vier dochters van koningin Juliana leken dan wel veilig onder de pannen, maar
de geboorte van veertien kleinkinderen, van wie zeven prinsen als lid van het
Koninklijk Huis, was een tikkende tijdbom onder de monarchie. 'De vruchtbaarheid
van onze prinsessen, die het voortbestaan van het koningschap scheen te
waarborgen, zou wel eens het einde kunnen bespoedigen', taxeerde Heldring in
1980. De Oranjes zouden, vrij vertaald, op termijn ten prooi vallen aan primaire
instincten in de sfeer van seks, drugs en rock and roll. Kortom: de republiek
stond voor de deur.

'Die zinnen van Heldring zijn mij altijd bijgebleven', zegt Thom de Graaf. Coos
Huijsen, historicus, oud-Kamerlid en auteur van twee boeken over de monarchie:
'Heldring schreef wat velen dachten, maar niemand hardop durfde te zeggen.'

Maar vijfentwintig jaar na de niet eens zo gewaagde voorspelling van Heldring
liggen de kaarten geheel anders. Er staat een generatie professionals klaar die
overwegend onberispelijk gedrag heeft getoond en bereid is de rol te spelen die
wordt verlangd. Namelijk door als de 'familie van staat' met engagement een
bindende rol te vervullen in een samenleving die steeds verder fragmentariseert.

Ballonvaart

De vele huwelijken en de drie bijzettingen hebben de familiebanden de afgelopen
vijf jaar verstevigd. Nu de laatste huwelijksfestiviteit vandaag wordt
afgesloten, realiseren de Oranjes zich dat de banden kunnen verwateren als men
niet als collectief iets organiseert. Prins Willem-Alexander heeft het
initiatief genomen voor een jaarlijkse ontmoeting. Het aanstaande hoofd van de
Oranje-dynastie heeft zijn familie ter ballonvaart uitgenodigd, niet lang
geleden.

De Oranjes hebben ook de onderlinge afspraak gemaakt dat ze elkaar desgewenst
professioneel benaderen. De eigen netwerken kunnen zo dienstig worden gemaakt
voor neven en nichten, schoonzussen en zwagers. Prinses Laurentien zal
bijvoorbeeld vanwege haar communicatie-achtergrond worden geraadpleegd als een
van de familieleden iets naar buiten wil brengen. Zo hebben de Oranjes naast de
Rijksvoorlichtingsdienst een second opinion in huis.

Het engagement wordt zichtbaar in de meeste functies die de familieleden
bekleden. Het maakt voor hen onderling niet uit of er ministeriéle
verantwoordelijkheid geldt. Zo doet prinses Mabel volop mee in dat netwerk, maar
ook de kinderen van prinses Irene. De kinderen van prinses Christina vallen er
buiten. Haar zonen komen alleen naar Nederland als het moet. Ze waren dan ook
afwezig bij het huwelijk van prins Pieter Christiaan, waar hun zus Juliana
(zelfstandig kunstenares) wel acte de présence gaf.

Terugkijkend op zijn onheilspellende toekomstvisie zegt Heldring - inmiddels 87
jaar: 'Het is me tot mijn verbazing nogal meegevallen.'

Mettertijd ontwaart de NRC-columnist in de monarchie zelfs een zekere noodzaak.
'De monarchie is een schoonheidsfout in de democratie, maar dat is in dit
specifieke geval niet zo erg. Het demos, het volk, wil het kennelijk graag - dat
is ook democratie. Alles wat ervoor in de plaats komt, zou geen verbetering
zijn. Het kan zelfs leiden tot vervreemding van de staat bij mensen die graag
een monarchie willen.'

Vanzelf is het allemaal niet gegaan. Het auto-ongeluk van prins Willem-Alexander
op de Duitse Autobahn met zijn toenmalige vriendin Emily Bremers leek een
prelude op de voorspelde rampspoed. Spanningen over die vriendschap tussen
koningin Beatrix en haar opvolger wekten niet bij voorbaat vertrouwen in de
duurzame rol van de Oranjes in het staatsbestel. Maar de opvoeding en puberteit
van de drie zonen van koningin Beatrix en prins Claus gaven geen aanleiding tot
zware problemen. Het venijn bleek in twee van de drie huwelijken te zitten.

Burgermeisjes

Het hoofd van de familie, koningin Beatrix, heeft kort na de millenniumwisseling
het toelatingsbeleid voor de huwelijkskandidaten van haar zonen bijgesteld.
Hoewel zij aanvankelijk een voorkeur had voor adellijke partners, bleek de
opmars van burgermeisjes aan het hof onstuitbaar. 'Maar vergeet niet', zegt
Huijsen, 'dat Beatrix indertijd zelf het belang van blauw bloed heeft
gerelativeerd door met Claus te trouwen. Hij was van lage ambtelijke adel. In
deze generatie was liefde het eerste criterium, gevolgd door een
kwaliteitstoets: intelligentie, culturele bagage, geschiktheid voor een rol
binnen deze uitzonderlijke familie. Meer dan om Ebenburtigkeit ging het om, wat
je zou kunnen noemen, adel van de geest.'

De jongste zoon, prins Constantijn, had zijn moeder al voor een voldongen feit
gesteld door met Laurentien Brinkhorst te gaan samenwonen in Brussel.
Constantijn zei daarover: 'Zo probleemloos was het niet. Het is onder geen
enkele omstandigheid echt makkelijk onze familie binnen te komen.'

De grote commotie ontstond rond de huwelijken van zijn twee broers. Waar het
dubieus was Máxima het staatssecretariaat van haar vader in een verkeerd regime
aan te rekenen, ging de monarchie langs de rand van een crisis, toen
Willem-Alexander de Argentijnse zijn aanzoek deed - nog zonder dat duidelijk was
of de vader bereid was weg te blijven bij het voorgenomen huwelijk.

Het in-trouwende burgermeisje Mabel Wisse Smit was rechtstreeks aanspreekbaar op
het verzwijgen van de intensiviteit van haar contacten met de vermoorde
mafiabaas Klaas Bruinsma. Heldring: 'Dat is eigenlijk het enige grote incident
geweest dat viel onder de categorieén die ik indertijd beoogde. Het staatshoofd
kan onmogelijk gelukkig zijn geweest met de manier waarop het kabinet deze zaak
heeft behandeld.' Prins Johan Friso en Mabel trokken schielijk hun voornemen in
- bij de verloving nog onomwonden geuit - om parlementaire toestemming te vragen
voor hun huwelijk. Premier Balkenende gaf het paar publiekelijk een hoogst
uitzonderlijke reprimande.

De partnerkeuzes van de Apeldoornse prinsen werden geen grote publieke affaires.
De katholieke achtergrond van prinses Marilène leidde tot enig rumoer. En achter
de schermen verzette Beatrix zich tegen het feit dat de tweede zoon van prinses
Margriet en Pieter van Vollenhoven parlementaire toestemming wilde. Zij vond
goedkeuring voor de oudste, prins Maurits, genoeg. Prins Bernhard junior kreeg
overigens toch zijn zin.

'Vanaf het moment dat de oudste prins nare dingen kon gaan doen, is alles
ongelooflijk keurig en netjes verlopen,' zegt Thom de Graaf. 'Geen
Monaco-operette, geen prins Harry-gedoe. De visie van Heldring is gelogenstraft.
De prinsen zijn zich buitengewoon bewust geweest van hun positie in het geheel.
Dat is sterk gemanaged door Beatrix en Claus. De Oranjes zijn nog altijd
politiek porselein, waarmee heel voorzichtig wordt omgesprongen, maar de prinsen
mogen blij zijn dat ze in deze generatie zijn opgegroeid. Er staan nu allerlei
deuren open, die vroeger gesloten waren.'

GroenLinks-leider Femke Halsema heeft niet veel tijd nodig om een antwoord te
vinden op de vraag waarom ze er in het Britse koningshuis zo'n bende van hebben
gemaakt en hier niet. Een kroonprins die het overspel structureel verweefde in
zijn huwelijk, zijn vrouw die ging rebelleren en er liefdes op na hield - en dan
is nog maar één echtpaar genoemd.

Halsema: 'Ik denk dat het komt door de kracht van de familiebanden van de
Oranjes. Hun ouders hebben aan deze nieuwe generatie het goede voorbeeld
gegeven. In Engeland is een sterk gebrek aan liefde en vriendschap. De roddel
wordt niet zelden door de leden van de familie naar buiten gebracht. Het Britse
koningshuis is slecht gemoderniseerd en maakt dikwijls een decadente en
enigszins asociale indruk. Neem nou prins Charles, die in een erotisch gesprek
met Camilla meldde dat hij haar tampon wilde zijn. Als de Oranjes erotische
gesprekken hebben, lijken die me een stuk poétischer. Maar misschien is dat wel
naïef.'

Gunstig gesternte

Nu alle prinsen zijn getrouwd en op hun beurt kinderen krijgen, kan worden
vastgesteld dat het gesternte voor de monarchie gunstig is. Nederland heeft een
weliswaar actieve, maar ook kleine republikeinse beweging. De politiek kent een
legitimiteitscrisis, de monarchie niet. 'We leven in een periode van
renationalisatie', zegt Heldring. 'Kijk maar naar de discussie rond het
referendum over de Europese Grondwet. Er is een duidelijke hang naar vertrouwde
kaders en dat versterkt de positie van de monarchie.'

Huijsen: 'Naarmate de samenleving technocratischer wordt en verder onttoverd
raakt, is de behoefte aan het Koningshuis groter. Gek genoeg past zo'n premodern
instituut heel goed in een multiculturele samenleving, die juist uit premoderne
gebieden mensen opneemt. Een monarchie, die terugkoppelt aan ons vaderlandse
ideaal van onafhankelijkheid, vrijheid en verdraagzaamheid heeft als verbindende
schakel absoluut toekomst. De Oranjes laten zien daar oog voor te hebben.'

De grootste hobbel die het instituut nu moet nemen is de abdicatie van koningin
Beatrix, gevolgd door de inhuldiging van koning Willem IV, naar verwachting rond
2010. Heldring: 'De koning zal het moeilijk krijgen, omdat hij een man is en
iedereen sinds ruim honderd jaar aan vrouwen gewend is geraakt. Een vrouw wil je
beschermen, bij een man heb je die neiging niet - los van de persoon in kwestie.
Al is prinses Máxima ontegenzeggelijk een sterke aanwinst, die dat gevaar kan
neutraliseren.'

De commentator heeft een uitgesproken mening over Willem-Alexanders opmerking
dat hij zich een koningschap voorstelt dat meer lijkt op dat van zijn
grootmoeder dan op dat van zijn moeder. 'Bedenkelijk. Juliana was een zoekende,
zwevende vrouw. Je moet er toch niet aan denken dat we nu een zoekende, zwevende
man zouden krijgen!'

Duobaan

Het valt alle waarnemers op dat Willem-Alexander op dit moment een laag profiel
heeft - mogelijk omdat zijn moeder in dit jaar van het zilveren
regeringsjubileum centraal staat - en dat aan de verdere invulling van de rol
van Máxima juist hard wordt gewerkt. 'Sinds Juliana, en zeker sinds Beatrix en
Claus, is het koningschap een duobaan', zegt Huijsen. 'Dus voor een man op de
troon ben ik niet zo bang. Bovendien is Willem-Alexander een heel aaibare man.'

Hij ziet eerder een ander risico. 'Onder de zeven ingetrouwde dames zijn twee
ministersdochters. Dat vind ik dubieus. De kracht van de Oranjes is altijd hun
legitimatie door het volk geweest, en bij gevolg hun onafhankelijke positie ten
opzichte van de regenten. De politieke elite is het regentendom van nu, de
bevolking ervaart dat ook zo en sinds Fortuyn zelfs in verhoogde mate, dus de
Oranjes hebben er alle belang bij daarmee niet samen te vallen.' In zijn
algemeenheid vindt hij de ontwikkeling om met burgermeisjes te trouwen
'logisch'. Huijsen: 'Ik vind het passen in onze democratie dat in principe
burgers de gelijken zijn van koningskinderen.'

Een belangrijk bestanddeel van Heldrings vrees uit 1980 was de omvang van het
Koninklijk Huis. Na jarenlange discussies is in 2002 bepaald dat het
lidmaatschap van dat Huis, en dus de ministeriéle verantwoordelijkheid voor de
betreffende leden, wordt beperkt tot verwanten in de tweede graad van de koning.
Dat betekent dat de Apeldoornse prinsen Maurits en Bernhard, en hun echtgenotes,
bij het aantreden van Willem-Alexander gewone burgers zullen worden. Hoewel de
rel rond prinses Margarita, ook geen lid van het Huis, heeft aangetoond dat
zelfs ver van de troon de ministeriéle verantwoordelijkheid geactiveerd kan
worden, geldt de inperking in brede kring als een goede ontwikkeling.

Heikel punt blijft dat koningschap onvermijdelijk erfopvolging meebrengt. 'Iets
lelijks in onze democratie', aldus Femke Halsema. Zij denkt dat het in de
volgende generatie nog een graadje moeilijker zal zijn voor de troonopvolger dan
het voor Beatrix en Willem-Alexander al was om het voorbestemde koningschap te
aanvaarden. 'Prinses Amalia groeit op in het besef dat zij straks koningin van
Nederland wordt. Kinderen van nu accepteren geen lotsbestemming en onvrijheid.
Dat maakt de potentie van onvrede met een vaststaand lot door prinses Amalia
steeds groter.'

UitverkochtPrins Floris, de jongste zoon van prinses Margriet en mr. Pieter van
Vollenhoven, trouwt vandaag in de kerk van Naarden met Aimée S?hngen. Donderdag
gaven de twee elkaar het ja-woord in het stadhuis van Naarden. Daarmee hebben
alle zeven prinsen een partner gevonden. 'We zijn uitverkocht', zei Pieter van
Vollenhoven eerder dit jaar.

UitverkochtPrins Willem-Alexander, toekomstig Koning, onder meer lid van het
Internationaal Olympisch Comité, voorzitter Adviescommissie Water, lid van de
Raad van State. Prinses Máxima, toekomstig koningin, lid van de Raad van State,
bemoeit zich actief met integratie. Prins Johan Friso, directeur TNO Space.
Prinses Mabel, directeur EU affairs van Open Society Instituut. Prins
Constantijn, toekomstig reserve-koning, adviseert het ministerie van
Buitenlandse Zaken een dag per week over Europese Zaken, werkt als
beleidsonderzoeker voor non-profit organsiatie RAND Europe. Prinses Laurentien,
toekomstig reserve-koningin , hoofd Corporate Communications voor de Europese
markt bij Weber Shandwick, internationaal adviesbureau voor strategische
communicatie, voorzitter van de Stichting Lezen en Schrijven, waarmee ze het
analfabetisme bestrijdt. Prins Carlos, directeur adviesbureau IC3, dat
navigatie-apparatuur ontwikkelt voor auto's die per satelliet worden gevolgd.
Prinses Margarita, volgde studie antropologie en was
leerling-binnenhuisarchitect. Prins Jaime, lid van het kabinet van Europees
Commissaris Neelie Kroes. Prinses Carolina, werkzaam bij Verenigde Naties,
directie humanitaire operaties Azïe en Afrika. Prins Maurits, bussinessmanager
Philips Somestic Appliance/Personal Care. Prinses Marilène, werkt deeltijd bij
hoofdkantoor Albert Heijn, alfdeling marketingcommunicatie. Prins Bernhard, is
zelfstandig ondernemer en heeft een internetbedrijf. Prinses Anette, werkt
deeltijd in de gehandicaptenzorg als begeleidster op een kunstwerkplaats. Prins
Pieter-Christiaan, militair in de rang van majoor, werkzaam bij Directie
Operaties van de Staf Koninklijke Marechaussee. Prinses Anita, wil onderneming
in mode beginnen, werkte als communicatiewetenschapper bij Britse bank. Prins
Floris, beleidssecretaris bij Openbaar Ministerie. Prinses Aimée,
bedrijfsjurist, werkt op afdeling Marketing Communicatie van Pons
Automobielhandel.

De koninklijke familie poseert op 25 augustus 2005 bij het huwelijk van prins
Pieter-Christiaan en Anita van Eijk op het bordes van paleis Noordeinde met
vrienden van het paar.

LOAD-DATE: October 22, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              24 of 120 DOCUMENTS



                                 de Volkskrant

                                October 21, 2005
                                    vrijdag

Woordkalender

BYLINE: Peter van den Berg

SECTION: Economie; Pg. 8

LENGTH: 301 woorden


'Heb je de nieuwe Dikke van Dale al?' Toegegeven, in de werkplaats van Niche
ontbreekt de veertiende uitgave van het 4644 pagina's tellende Groot Woordenboek
van de Nederlandse Taal nog. Geen nood. Er ligt een scheurkalender klaar tussen
het gereedschap: de Nieuwe Woordenkalender voor 2006. Een positieve uitzondering
tussen de vaak nogal wat oubollige scheurkalenders in de boekhandel.

'Elke dag een woord wijzer', luidt de ondertitel van deze scheurkalender,
'gebrocheerd met twee boorgaten', voor 13,95 euro. 'Taalveranderingen
weerspiegelen hoe de wereld verandert. Via de nieuwe woorden komt u dus ook nog
iets te weten over de wereld van vandaag.'

Een jaar lang nieuwe woordjes lijkt Niche wel wat. Voorin de kalender staat een
handige alfabetische index, waarin alle nieuwe woorden zijn gerangschikt. Van
aanstekermuziek (7 januari), tot zwartekoppen (17 mei, verjaardag van prinses
Máxima). Aanstekermuziek laat zich raden ('livemuziek waarbij het publiek
brandende aanstekers boven hethoofd houdt'), maar zwartekoppen? Dat is een
besmettelijke leveraandoening bij kalkoenen, waarbij de dieren zwarte oorlellen
krijgen en uiteindelijk sterven. Toe maar, gelijk ophokken!

Het nieuwe jaar begint gelijk al goed - 2 januari: burgerjournalistiek. Vorm van
journalistiek waarbij gewone burgers verslag doen van een ongeval of ramp. Of 6
april: rimpeldag. Verlofdag voor iemand met rimpels, oudere werknemer. Weer even
iets anders dan Old, voor Ouwelullendag.

Nog een interessante datum. Zondag 9 juli, finale WK-voetbal in Duitsland.
Verkeerzegening: een geestelijke zegent een voertuig, zoals motor, auto, of
fiets, opdat de berijder gevrijwaard blijft van een misfortuin. Kan
wedstrijdbalzegening misschien ook?

Nog één dan: vakantieblues. Welke datum? Voor Niche alle dagen van het jaar!

Peter van den Berg

LOAD-DATE: October 21, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              25 of 120 DOCUMENTS



                                 de Volkskrant

                                October 20, 2005
                                   donderdag

Irritatie over Pechtold neemt toe

BYLINE: Marc Peeperkorn

SECTION: Binnenland; Pg. 4

LENGTH: 457 woorden

DATELINE: DEN HAAG


Bij de regeringspartijen CDA en VVD ontstaat steeds meer ergernis over het
optreden van D66-minister Pechtold voor Bestuurlijke Vernieuwing. Volgens
VVD-Kamerlid Van Baalen begeeft Pechtold zich op 'de randen van het
toelaatbare'. Van de Camp (CDA) spreekt over 'buitengewoon domme en storende
ijdeltuiterij' van de D66-bewindsman.

Nieuwste steen des aanstoots is de kritiek van Pechtold op premier Balkenende.
Die zou met zijn waarschuwingen voor mogelijke terroristische aanslagen
bijdragen aan het 'doemdenken'. 'We moeten nu eens minder kakelen over
terreurdreiging', zei Pechtold dinsdag in het SGP-jongerenblad Ons Contact. Nog
dezelfde avond bood de D66'er de premier zijn excuses aan. Het was nooit zijn
bedoeling geweest Balkenende te bekritiseren.

Van de Camp heeft woensdag geen goed woord over voor de opstelling van de
D66'er. 'Twintig minuten na publicatie alweer met excuses komen: dat is zo
zwak.' Volgens Van de Camp gooit Pechtold zijn eigen glazen in. 'Het spreekwoord
zegt: vertrouwen komt te voet en gaat te paard. Wel, Pechtold zit zeker in het
tweede deel van deze volkswijsheid.'

Ook Van Baalen meent dat de positie van de minister in het geding is. 'Ik neem
het woord ongeloofwaardigheid nog niet in de mond, maar Pechtold schuurt er
tegenaan.' Minister Remkes van Binnenlandse Zaken en verantwoordelijk voor de
openbare veiligheid vindt dat zijn collega de plank misslaat. 'De dreiging van
terroristen is reéel, dat kun je als politicus niet doodzwijgen. Pechtold doet
er verstandig aan eerst met zijn eigen portefeuille aan de slag te gaan.'

Van de Camp benadrukt dat de D66'er getalenteerd genoeg is om zich tot een goed
minister te ontwikkelen. 'Maar dat vergt geduld en discipline. Als hij dat niet
heeft kan hij na deze kabinetsperiode beter weer burgemeester worden.' Pechtold
was eerder burgemeester van Wageningen. Van Baalen: 'Hij gedraagt zich als een
columnist die overal commentaar op heeft. Dan moet hij ook maar voor dat vak
kiezen.'

PvdA-Kamerlid Dijksma vindt het jammer dat de Pechtold zo 'ondoordacht' te werk
gaat. 'Hij zwengelt zinnige discussies aan, zoals over de hypotheekaftrek, maar
die worden in de kiem gesmoord door zijn optreden. Ik vermoed dat hij erop gokt
dat de gewone burger zijn optreden verfrissend vindt. '

ChristenUnie-leider Rouvoet deelt die mening. 'Pechtold straalt uit: kijk mij
eens fris en fruitig zijn. D66 is wanhopig op zoek naar profiel, de peilingen
zijn desastreus voor de partij.' D66-fractievoorzitter Dittrich wil geen
commentaar geven op de uitlatingen van zijn partijgenoot. 'Ik zit lekker in
Parijs en wil dat graag zo houden.'

CDA: buitengewoon stomme en storende ijdeltuiterij

Minister Pechtold voor Bestuurlijke Vernieuwing tijdens het D66-congres van
april dit jaar.

LOAD-DATE: October 20, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              26 of 120 DOCUMENTS



                                 de Volkskrant

                                October 17, 2005
                                    maandag

Brave mensen, die kandidaat-voorzitters;
Politieke vernieuwers dienen zich niet aan in de strijd om het voorzitterschap
van de PvdA

BYLINE: Raoul du Pré

SECTION: Binnenland; Pg. 2

LENGTH: 771 woorden

DATELINE: DEN HAAG


Vier kandidaten strijden deze maand om het voorzitterschap van de PvdA. Alle
leden mogen   een stem uitbrengen. Van een  pittige ideologische strijd is
echter  geen sprake.

Wat is het allereerste dat de nieuwe partijvoorzitter van de PvdA gaat doen
zodra hij of zij eind deze maand is gekozen? 'Kennismaken met de mensen op het
partijkantoor', liet kandidate Annemarie Goedmakers zich vorige week ontvallen
in een van de debatten met haar medekandidaten.

In de zaal vroeg een enkeling zich hardop af of het ambitieniveau niet wat
omhoog moet, maar kandidaat Hans Logtens sloot zich onmiddellijk bij Goedmakers
aan: 'Ik ga om te beginnen voor de loyale medewerking van het partijkantoor. Dat
is buitengewoon belangrijk.'

Het tekent de sfeer van de race om het partijvoorzitterschap van de PvdA. Er
wordt wel gedebatteerd maar van een harde ideologische strijd is dezer weken
allerminst sprake. De functie die nu nog wordt vervuld door Ruud Koole staat
open voor alle leden en voor het eerst mogen ook alle leden meebeslissen over
wie het wordt. Woensdag gaan de stembussen open (per post) en op 31 oktober weer
dicht. In de twee tussenliggende weken toeren de vier kandidaten langs de
afdelingen.

Naast biochemicus Goedmakers(1948) en de werkloze typograaf Logtens (1950) doen
ook oud-europarlementariér Michiel van Hulten (1967) en de Amsterdamse
stadsdeelbestuurder Anne Marie Hoogland (1967) mee.

Over de meeste kwesties zijn de vier kandidaten het roerend eens. Het gaat met
de partij wel goed in de peilingen, maar dat zegt nog niets. De PvdA mag niet
zelfgenoegzaam worden. En met partijleider Wouter Bos denken ze het allevier
prima te kunnen vinden, al zullen ze niet schromen hem meteen ter verantwoording
te roepen als hij de mening van de leden negeert. 'Maar dat komt allemaal wel
goed', stelt kandidate Hoogland de leden gerust.

Geen van de kandidaten is dan ook van plan de PvdA grootschalig te renoveren of
een drastische politieke koerswijziging in te zetten, zoals voorgangers als
Felix Rottenberg en Max van den Berg. Van Hulten is van de vier nog het meest
uitgesproken. Hij wil het onvervalste idealisme terug brengen in de PvdA. 'Waar
is het rood? Waar is ons grote ideaal?', vraagt hij aan Wouter Bos. Mocht hij
gekozen worden, dan zal Van Hulten er, net als Goedmakers bij Bos, op aandringen
nog voor de verkiezingen duidelijk te maken dat hij liefst 'over links' gaat
regeren, met de SP en GroenLinks dus. Bos weigert dat tot nu toe te doen.

'Bos geeft onvoldoende toe aan de linkse roep van de kiezers', aldus Van Hulten.
'Hij moet lef tonen. We hoeven ons niet vast te ketenen aan Jan Marijnissen (SP,
red.) maar we kunnen de mogelijkheden wel serieus verkennen.'

Van Hulten wordt in Haagse PvdA-kringen al enige tijd gezien als de grootste
kanshebber. Als oud-secretaris van minister Ritzen van Onderwijs en
oud-campagnemedewerker heeft hij de meeste ervaring met landelijke politiek.
Tegelijkertijd is er Van Hulten juist veel aan gelegen dat hij niet als de
favoriet van Bos te boek komt te staan, want dat kan averechts werken. Veel
PvdA-leden geven per definitie de voorkeur aan een voorzitter die tegenwicht
biedt aan de Haagse Kamerfractie.

In de strijd tegen Van Hulten steunt Goedmakers vooral op haar ervaring: ze was
al actief PvdA-lid in de jaren van Joop Den Uyl. Hoogland wil van de PvdA een
actiepartij maken die luid van zich laat horen. Hans Logtens geeft tegenover de
leden eerlijk toe dat hij niet al te veel bestuurlijke ervaring heeft: 'Maar u
moet weten: ik ben ook geen Gekke Henkie!'

Van Hulten ziet in de goedlachse Limburger Logtens een gevaarlijke outsider, die
nog wel eens stemmen zou kunnen binnenslepen van PvdA'ers die het adagium van de
Belgische socialist Steve Stevaert aanhangen: het socialisme zal gezellig zijn
of niet zijn.

De vier kandidatenAnne Marie Hoogland (1967) Woonplaats: Amsterdam Beroep:
Stadsdeelvoorzitter Amsterdam Westerpark. Ambitie: van de PvdA een actiepartij
maken. Michiel van Hulten (1967) Woonplaats: Almere. Beroep:
oud-europarlementariér, nu lid van een internationale progressieve denktank.
Ambitie: met de PvdA in een links kabinet. Hans Logtens (1950) Woonplaats:
Venlo-Blerick Beroep: typograaf en oud-voorzitter van het Nederlands Verbond van
Huurders. Ambitie: de gewone man een stem geven Annemarie Goedmakers (1948)
Woonplaats: Kesteren Beroep: biochemicus en voorzitter van stichting FRES.
Ambitie: meer aandacht voor het milieu en met de PvdA aan een progressief
kabinet deelnemen.

De kandidaat-voorzitters van de PvdA, Michiel van Hulten, Anne Marie Hoogland,
Hans Logtens en Annemarie Goedmakers, stellen zich in Amersfoort voor aan de
leden.

LOAD-DATE: October 17, 2005

LANGUAGE: DUTCH; NEDERLANDS

PUBLICATION-TYPE: Krant


                       Copyright  2005 PCM Uitgevers B.V.
                              All rights reserved

                              27 of 120 DOCUMENTS

                                 de Volkskrant

                                October 13, 2005

Consument snapt het niet ; Overheid en toezichthouders zoeken vertwijfeld naar
ideale financiele klant

BYLINE: VAN ONZE VERSLAGGEVER

SECTION: Economie; Pg. 07

LENGTH: 610 words

DATELINE: AMSTERDAM


Honderden bankiers, advocaten en adviseurs confereerden woensdag over de vraag
of 'de gewone man' financiele producten kan beoordelen. 'De meesten snappen er
niets van.'

'Jullie kunnen prima een hypotheek kiezen en jullie weten hoe een verzekering in
elkaar steekt. Jullie redden je wel.' John Howard houdt het zijn gehoor van
bankiers, advocaten en hoge ambtenaren voor. 'Maar dat geldt niet voor het
overgrote deel van de bevolking. Vergeet niet: veel mensen kunnen nauwelijks het
nummer van de loodgieter in het telefoonboek opzoeken. Van hen kan je niet
verwachten dat zij een redelijke beslissing over hun pensioen nemen.'

Howard - journalist en voorzitter van het consumentenpanel in de financiele
sector van Groot-Brittannie - sprak woensdag op een massaal bezocht seminar van
de Autoriteit Financiele Markten in Amsterdam, de toezichthouder op de
financiele markten. Thema: de vraag hoe consumenten kunnen worden beschermd
tegen de inhaligheid van banken en verzekeraars. Is het nodig dat de overheid de
consument bijschoolt, of zijn er strikte regels en wetten nodig?

Die vraag is zeer actueel. De overheid en de toezichthouder zouden graag zien
dat de financiele consument voor zichzelf zorgt; dat hij geen onverantwoorde
leningen aangaat, zijn geld niet aan charlatans geeft, en keurig de lasten en
lusten over zijn leven uitsmeert. Maar de praktijk wijst vaak anders uit:
consumenten doen maar wat, maken verkeerde keuzen en worden soms regelrecht
opgelicht.

De wens van de overheid berust volgens Howard op een onjuist mensbeeld. De
ideale financiele consument is in zijn ogen vooral te vinden onder de bankiers
en professionals die naar het AFM-seminar zijn getogen om te discussieren over
wat goed is voor de rest van Nederland. Howard: 'Voor het gros van de mensen
zijn financiele producten moeilijk en soms onbegrijpelijk.'

Met dat laatste wil Bernard ter Haar, de baas van de directie Financiele Markten
op het ministerie van Financien wel meegaan. 'De gemiddelde volwassene begrijpt
weinig van de enorme hoeveelheid financiele producten die hij bij banken en
verzekeraars kan aanschaffen', zegt hij. 'Vroeger was de wereld simpel: dan had
je een spaarbankboekje of een paar aandeeltjes Philips. Inmiddels wemelt het van
de financiele constructies.'

Bovendien, zegt Ter Haar, lukt het de overheid slecht om de 'behoeftigen' te
bereiken, de man op straat die de euro maar niets vindt, nog steeds zucht onder
de afloop van zijn aandelenlease-contracten en ondertussen ook onhandige en te
dure leningen heeft afgesloten.

Terwijl Financien filosofeert over manieren om de financiele consument zich meer
te laten gedragen zoals Haagse rekenmodellen willen, haalt de toezichthouder AFM
een modern wondermiddel van stal. De AFM wil consumenten opvoeden met behulp van
de nieuwe website www.geldwaardering.nl, aldus AFM-bestuurder Paul Koster. Op
die site kunnen consumenten bakkeleien over financiele producten en door middel
van vragenlijstjes uitdokteren of zij risicovol of juist behoudend moeten
beleggen.

De financiele sector vindt het allemaal best, zolang overheid en toezichthouders
maar niet met nieuwe regels op de proppen komen. Hein Blocks, voorzitter van de
Nederlandse Vereniging van Banken, wijst daar vanuit de zaal nog eens fijntjes
op.

Zo heeft iedereen zijn redenen mee te discussieren over de precaire situatie van
de financiele consument. 'Het gaat uiteindelijk alleen om eigenbelang', zegt
beleggersactivist Piet Koremans. 'De financiele sector doet het slim, want van
websites en discussies hebben ze niets te vrezen. Zo houden ze zich lastige
vragen en strenge wetten van het lijf.'

LOAD-DATE: October 13, 2005

LANGUAGE: DUTCH

                           © 2005 PCM Uitgevers B.V.

                              28 of 120 DOCUMENTS

                                 de Volkskrant

                                October 10, 2005

Kritiek op China doet realiteit onrecht

SECTION: Forum; Pg. 07

LENGTH: 857 words


Mensenrechtenorganisaties hebben belang bij het herhalen van negatieve mantra's
over China. Dat lokt donateurs. Maar de werkelijkheid, die positiever is, is
kind van de rekening, vindt Fons Tuinstra.

Wat hebben de Communistische Partij van China, de ANWB en Amnesty International
gemeen? Net als de meeste gevestigde organisaties is na enige tijd hun eigen
overleven belangrijker dan de oorspronkelijke reden waarom ze zijn opgericht.

Maar waar de ANWB twee eeuwen geleden haar interesse verschoof van wielrijders
naar automobilisten, daar waar de Chinese Communistische Partij vorige eeuw
priveondernemers in haar midden omarmde, blijven mensenrechtenorganisaties waar
het om China gaat de vertrouwde mantra van de afgelopen decennia herhalen: China
is een repressieve staat, waar niets verandert en zeker niet ten goede (zie het
artikel van Daan Bronkhorst, Forum, 29 september).

In werkelijkheid verandert China in een razend tempo, al zijn veel van de oude
etiketten hetzelfde. Zo noemt de Communistische Partij zich nog steeds
communistisch, maar wie achter die etiketten kijkt, ziet dat nog maar weinig
overeind is gebleven.

Sinds het begin van de jaren negentig is de traditioneel bemoeizuchtige Chinese
overheid zich snel aan het terugtrekken uit het leven van de gewone burger.
Samenlevingsvormen anders dan het traditionele huwelijk worden niet meer
vervolgd. Homoseksuelen mogen samenwonen en vertonen zich veel meer in het
openbare leven.

Sinds de Chinese overheid begin vorig jaar de relatie legde tussen seksueel
gedrag en de tikkende tijdbom van aids, staan de grote steden bol van de
voorlichting over veilig vrijen. Dat was zeker tien jaar te laat, maar de omslag
was niet minder ingrijpend. En meer dan honderd miljoen Chinezen hebben toegang
tot internet.

De nieuw-verworven vrijheid zorgt geregeld voor grote paniek bij het
conservatieve overheidsapparaat, dat - vaak tegen beter weten in en soms in
blinde paniek - probeert die nieuwe vrijheden in banen te leiden.

China is nog steeds recordhouder in het voltrekken van doodstraffen. Maar sinds
vorig jaar is de oppositie daartegen, die zich eerder alleen in academische
kring uitte, terug te vinden op de voorpagina's van de staatsmedia. Het
communistische volksdagblad spuit teksten die op de burelen van Amnesty
International gemaakt konden zijn. De overheid werkt aan een mediacampagne
waarbij ze haar bevolking, die in meerderheid de doodstraf steunt, probeert te
overtuigen van de noodzaak die traditie te stoppen.

De routinematige onderdrukking van religieuze vrijheden is verdwenen. Nog steeds
bestaat de angst voor grootschalige uitwassen en organisaties die de staat in
gevaar brengen - zoals Falun Gong deed in 1999 - hebben wel een probleem. Daar
staat China evenwel niet alleen in. Veel meer landen vinden het voornemen de
staat om zeep te helpen reden genoeg op te treden. Maar de traditionele
systematische onderdrukking van gelovigen uit China's verleden is voorbij.

Hoewel officieel nog steeds verboden, bestaat in China een groeiende gemeenschap
van niet-gouvernementele organisaties, vooral inzake hulpacties, milieu en
vrouwenrechten. Opvallend genoeg zijn er ook werkgeversorganisaties.
Legalisering daarvan lijkt een kwestie van enkele jaren.

Onder Chinese burgers is een traditie ontstaan om bij het minste of geringste
naar de rechter te stappen, of te klagen bij media of arbitrage-instanties.
Buitenlandse bedrijven zien dat vaak, omdat de burgers denken dat bij
buitenlandse bedrijven meer te halen is. Maar ook overheidsdiensten, tot aan de
gevreesde staatsveiligheidsdienst toe, krijgen steeds vaker de klagende burgers
op hun dak.

Conflicten rond milieuproblemen, achterstallig loon, corruptie en illegale
landonteigeningen groeien dank zij die toegenomen vrijheid, incidenteel zelfs
openlijk aangemoedigd door de centrale overheid die moeite genoeg heeft om haar
ambtenaren op lager niveau in het gareel te houden.

Is China nu een luilekkerland op het terrein van de mensenrechten? Verre van
dat: te veel gaat mis, maar door je te overschreeuwen ten einde meer donateurs
binnen te halen, en geen oog te hebben voor dat wat ook goed gaat, doen de
critici China geen recht.

De traditionele media willen eenvoudige boodschappen over China, die de lezer
niet in verwarring brengen. Mensenrechtenorganisaties gebruiken die media door
hen te voorzien van voorspelbare, voorgekookte reacties in minder dan
achthonderd woorden.

Zo vermaken media en mensenrechtenorganisaties elkaar met voorspelbare mantra's,
zonder zich te bekommeren om de realiteit.

In een serieus debat over de mensenrechten in China is het verstandig inbreuken
op die mensenrechten wat meer in perspectief te plaatsen, ook als dat minder
mensen naar achterkamertjes lokt om boze brieven naar China's president Hu
Jintao te schrijven.

Druk uitoefenen, kritiek leveren blijft noodzakelijk, maar heeft alleen zin als
dat tegelijkertijd getuigt van enig inzicht in wat in China werkelijk aan de
hand is.

Opening, vorige week, van het Chinafestival in Amsterdam. Op de rug gezien prins
Willem-Alexander en prinses Maxima.

LOAD-DATE: October 10, 2005

LANGUAGE: DUTCH

                           © 2005 PCM Uitgevers B.V.

                              29 of 120 DOCUMENTS

                                 de Volkskrant

                               September 27, 2005

Een genadeloos saneerder ; John Rishton moet Ahold schoonhouden

BYLINE: WIL THIJSSEN

SECTION: Economie; Pg. 07

LENGTH: 511 words


Ahold heeft na het snelle vertrek van Hannu Ryopponen een nieuwe financieel

bestuurder gevonden. Veel hobbels zal hij niet op zijn weg vinden - een schoner
bedrijf is op dit moment niet denkbaar.

Ahold heeft van zijn fouten geleerd: de nieuwe financiele man, die maandag is
benoemd, kan zijn beloning uitgebreid teruglezen op Aholds website. Deze man,
John Rishton, is geen tweede Man van Tien Miljoen, zoals topman Anders Moberg
bij zijn aanstelling werd genoemd. Rishton krijgt een basissalaris van 725
duizend euro, dat inclusief de bonussen voor de korte en de lange termijn, kan
oplopen tot zo'n twee miljoen per jaar.

Dat is veel voor Jan Modaal, maar vergelijkbaar met de beloning van financieel
bestuurders bij Shell, ING, Unilever en ABN Amro, aldus het supermarktconcern.

Rishton (47) volgt Hannu Ryopponen op, die 1 september naar het papierbedrijf
Stora Enso vertrok. De hoogste baas van Aholds interne accountantsdienst, Joost
Sliepenbeek, treedt ad interim op totdat Rishton op 1 januari in Zaandam aan de
slag gaat.

De nieuwe bestuurder is weggekaapt bij British Airways, vlak voordat daar een
nieuwe bestuursvoorzitter (Willy Walsh) aan het roer komt.

Zo vervelend als de luchtvaartmaatschappij het tijdstip van Rishtons vertrek zal
vinden, zo verheugd is Ahold met zijn nieuwe rekenwonder. Moberg noemt hem een
'deskundige professional' en rept over 'ervaring' en 'bewezen track record'.

John Rishton is een Brit. Nadat hij in de economie was afgestudeerd aan de
universiteit van Nottingham, begon hij zijn loopbaan in 1979 bij het autobedrijf
Ford, waar hij opklom van hulpje op de boekhoudafdeling tot bestuurder bij Ford
Europa. In 1994 trad hij in dienst bij British Airways als intern accountant in
de Verenigde Staten. Hij kreeg er vervolgens de verantwoordelijkheid voor de
omzet in Amerika, de marketing en de logistiek. Toen de terroristische aanslagen
in Washington en New York in 2001 de wereld schokten en de luchtvaartindustrie
op z'n kop zette, kreeg Rishton de sanering van BA op zijn bordje.

Het aantal verkochte tickets was zo drastisch gedaald dat Rishton 23 procent van
British Airways' personeelsbestand (dertienduizend banen) moest schrappen. De
Brit saneerde genadeloos en naar tevredenheid van het hoofdkantoor. In 2002 werd
hij naar Londen gehaald als financieel directeur.

Rishton komt naar Nederland op het moment dat Ahold financieel weer op de rails
staat na het omvangrijke boekhoudschandaal. Hij moet Mobergs hernieuwde poging
het bedrijf weer concurrerend te maken tot een goed einde brengen.

Veel hobbels zal de Brit niet op zijn weg vinden; het vuile werk is al opgeknapt
door Dudley Eustace, die in 2003 het puin ruimde dat de voormalige, van fraude
verdachte top achterliet. En Rishtons voorganger Ryopponnen heeft Ahold, tot
tevredenheid van analisten, nog eens grondig nagedweild.

Dus veel moeite mag het de nieuwe man niet kosten zijn korte- en
langetermijnbonussen binnen te halen, zodat hij zich in elk geval een Man van
Twee Miljoen mag noemen.

Wil Thijssen

LOAD-DATE: September 27, 2005

LANGUAGE: DUTCH

                           © 2005 PCM Uitgevers B.V.

                              30 of 120 DOCUMENTS

                                 de Volkskrant

                               September 21, 2005

Peiling Troonrede

BYLINE: RAOUL DU PRE

SECTION: Binnenland; Pg. 03

LENGTH: 769 words


Het kabinet wilde de troonrede dit jaar minder saai maken. De koningin ging een
voor de burgers toegankelijker verhaal voorlezen. Is dat gelukt?

Joost Zwagerman, schrijver: Ik zou de troonrede beschrijven als een Amerikaans
aandoende speech in no nonsense taal, waaraan veel zorg is besteed. De
ultrakorte to the point-zinnen deden me denken aan de helderheid van
voordrachten in verkiezingstijd.

Het venijn van de rede zit in de staart, als God ineens om de hoek komt kijken.
Daar staat dat velen' met de koningin bidden voor de zegen van het parlement.
Wat een kitsch! Ongeloofwaardig en lelijk. Dat was een smoezelig einde van een
verder kraakheldere troonrede.'

Job Cohen, burgemeester van Amsterdam: Ik dacht: ik ga eens even goed luisteren.
Maar ik was er niet van ondersteboven. Gezien de ambities had ik er meer van
verwacht. Maar het is ook heel moeilijk om hier iets van te maken, iets waar
iedereen op het puntje van zijn stoel naar zit te luisteren. Het blijft toch een
opsomming van beleid.'

Andre Rouvoet, leider van de ChristenUnie: De poging om er een minder opsommerig
verhaal van te maken is zeker geslaagd. Het was een stuk toegankelijker. Maar
daardoor miste ik wel de concrete plannen van het kabinet. Wat gaan ze doen? Wat
is nieuw? Het is de grondwettelijke functie van de troonrede om dat te
vermelden. Dat mag niet blijven steken in vlakke teksten.'

Jan Stroop, taalkundige: Ik had hoge verwachtingen van de vernieuwde troonrede.
Gezien de voorpubliciteit rekende ik op een filosofisch betoog. Maar het was de
gebruikelijke opsomming; qua opzet en taalgebruik is deze troonrede niet anders
dan die van de afgelopen jaren. Of het erg is? Welnee, er luistert toch geen
mens.'

Hans Bennis, directeur van het Meertensinstituut voor onderzoek naar de
Nederlandse taal en cultuur: De zinnen van deze troonrede zijn simpel en
krachtig, de formuleringen zijn helder, maar het resultaat is nog steeds
droevig. Het blijft een enorme opsomming van feiten zonder heldere lijn, alsof
ze het telefoonboek voorleest. Ik wil weten wat het kabinet het komende jaar in
algemene zin gaat doen. Dit is meer een groslijst van alle plannetjes van de
departementen. In korte zinnen, dat wel.'

Hilbrand Nawijn, onafhankelijk Tweede-Kamerlid: Ik vond het een vlak,
uitdrukkingsloos verhaal met veel ambtelijk jargon. Het integratiebeleid wordt
voortgezet, zei de koningin. Wat betekent dat? De poging om met deze tekst
dichter bij de burger te komen, is mislukt. Die burger maakt zich maar over twee
dingen zorgen: de hoogte van de zorgpremie en de benzineprijs. Over beide heb ik
niks gehoord.'

Ayaan Hirsi Ali, Tweede-Kamerlid voor de VVD: Het was beter te volgen dan vorig
jaar. Dat is zeker. Degene die de tekst schrijft, wordt beter. Stukje bij
beetje, maar ontegenzeglijk beter. Er zat ook meer gevoel in, met die verwijzing
van de koningin naar haar moeder. Een ding is wel erg: die afsluiting met Gods
zegen. Daar voel ik me niet door vertegenwoordigd. De koningin moest toch boven
de partijen staan?'

Bas van der Vlies, SGP-Kamerlid sinds 1981: De tekst was dit jaar iets
emotioneler dan in vele andere jaren. Minder getallen en procenten, meer trends
en ambities. Ik bespeurde ook veel aandacht voor de ethische agenda: de
problemen rond drugs, seks en criminaliteit. Dat sprak mij wel aan.'

Ivo Opstelten, burgemeester van Rotterdam: Ik moet een beetje oppassen met mijn
oordeel, want ik ben natuurlijk geen gewone burger. Aan de opzet van de tekst
heb ik niet zoveel gemerkt, maar ik vind het wel heel goed dat het kabinet de
positieve dingen een beetje naar voren haalt. Het kan nu en het is er tijd voor.
Ook de Rotterdamse bevolking heeft daar behoefte aan.'

John Leerdam, PvdA-Kamerlid en toneelregisseur: Heel goed dat de koningin de
rede dit jaar een persoonlijk tintje heeft gegeven. Je kunt je afvragen of het
niet beter zou zijn als zij de kabinetsplannen voortaan gewoon in haar eigen
woorden vertolkt. Haar eigen redes komen altijd aan bij de toehoorders.

Ze mag ook in de troonrede laten blijken dat ze een bewogen vrouw is. Ze deed
het dit jaar al een beetje. Toen ze zei dat er in Nederland ruimte is voor alle
mensen en opvattingen en dat we niet mogen discrimineren, keek zij indringend de
zaal in. Het deed haar duidelijk iets. Toen dacht ik: ja, dit is doorleefd.'

Anne Vondeling, de in 1979 overleden voormalige voorzitter van de Tweede Kamer,
pleitte al in 1976 voor begrijpelijker taalgebruik. De troonrede moet weer een
echte toespraak worden, gespeend van moeilijke zinswendingen en woordgebruik.'

Aimee Kiene

Raoul du Pre

LOAD-DATE: September 21, 2005

LANGUAGE: DUTCH

                           © 2005 PCM Uitgevers B.V.

                              31 of 120 DOCUMENTS

                                 de Volkskrant

                               September 21, 2005

Weinig verandering in bestel, wel een burgerservicenummer

SECTION: Miljoenennota; Pg. M08

LENGTH: 375 words


Bestuurlijke Vernieuwing

Het kabinet wil nog steeds de politiek dichter bij de burger brengen, om het
vertrouwen van de Nederlanders te herstellen. Maar minister De Graaf beet zijn
tanden stuk op de onwil van de grote partijen het politieke bestel ook echt te
vernieuwen. Zal het zijn opvolger Pechtold beter vergaan?

Hij voert nieuwigheden in als het Burgerforum, waarin naar Canadees voorbeeld
gewone burgers een nieuw kiesstelsel ontwerpen. Een Nationale Conventie van
politici en experts buigt zich over een hervorming van het hele politieke
bestel. Er komt een analyse van de positie van de premier en van het referendum.

Maar uit al deze initiatieven komen slechts adviezen voort. Het kabinet moet nog
beslissen of het er ook daadwerkelijk van komt. Dat lijkt niet erg
waarschijnlijk nu premier Balkenende zich vorige week openlijk tegen iedere
wijziging van het politieke bestel heeft verklaard. Voor de enige grote
vernieuwing die het kabinet wel wil, de rechtstreeks gekozen burgemeester, is
alvast geld begroot. Maar de invoering is onzeker omdat de PvdA vooralsnog niet
wil meewerken.

Kleinere vernieuwingen zijn er wel. Zo zal de kiezer al bij de verkiezingen van
2007 met voorkeursstemmen sterker kunnen bepalen wie in de Kamer komt. En
Pechtold wil het stemmen gemakkelijker maken. Zo mogen alle gemeenten bij de
raadsverkiezingen van maart 2006 hun burgers in een willekeurig stemlokaal
binnen de eigen gemeente laten stemmen. In 2007 is dat overal zo. In het
volgende decennium moeten Nederlanders wereldwijd per internet kunnen stemmen.

Het kabinet wil dat de overheid meer kwaliteit en minder regels biedt. De
bestuurlijke drukte' moet omlaag. Een contactcentrum' gaat burgers naar de
juiste dienst verwijzen. 60 Procent van de overheidsdiensten moet beschikbaar
zijn via internet. Om de irritatie bij burgers te verminderen wil het kabinet
dat ze hun gegevens nog maar een keer aan de overheid hoeven te verstrekken.
Daartoe krijgt iedereen een burgerservicenummer (BSN), dat in plaats komt van
het sofinummer.

Pechtold beheert ook het hoofdpijndossier Antillen. Hij schetst een somber
beeld. De eilanden moeten financien en veiligheid op orde brengen. Nederland
helpt onder meer met extra politie.

LOAD-DATE: September 21, 2005

LANGUAGE: DUTCH

                           © 2005 PCM Uitgevers B.V.

                              32 of 120 DOCUMENTS

                                 de Volkskrant

                               September 15, 2005

Balkenende: kiesstelsel niet wijzigen ; Minister Pechtold toont zich erg
ongelukkig

BYLINE: VAN ONZE VERSLAGGEVER

SECTION: Binnenland; Pg. 03

LENGTH: 370 words

DATELINE: DEN HAAG


Premier Balkenende wil geen enkele verandering aan het huidige kiesstelsel en de
positie van de minister-president. Dit zegt hij in een deze zomer gehouden
interview met het weekblad Elsevier. Officieel onderzoekt het kabinet op het
moment welke veranderingen op dit gebied nodig zijn.

Ik vind het veel beter om te werken met het huidige systeem, zowel voor wat
betreft het kiesstelsel als voor wat betreft de formele positie van de premier,
zegt Balkenende in het interview, dat deel uitmaakt van een special over het
ambt van premier. Het is een stelsel waarvan iedereen weet hoe het werkt. Dat is
beter dan de hele zaak op de schop nemen.

Minister Pechtold (D66) van Bestuurlijke Vernieuwing was erg ongelukkig toen hij
het las, zei hij woensdag. We hebben daarover in juli afspraken gemaakt. Toen
besloot het kabinet dat een burgerforum van gewone Nederlanders zich zou buigen
over een nieuw kiesstelsel om de band tussen burger en politiek te versterken.
Ook zou Pechtold zoeken naar mogelijkheden om de rol van de minister-president
te vergroten. Pechtold smste onmiddellijk naar New York, waar Balkenende
verblijft voor de Algemene Vergadering van de Verenigde Naties.  Het was er kort
na zeven uur s ochtends, maar de premier belde terug om zijn minister gerust te
stellen. Hij had slechts zijn prive-mening verkondigd en was niet gelukkig met
de weergave van het interview, zei Balkenende volgens Pechtold. Hij heeft me
verzekerd dat me niets in de weg wordt gelegd bij de uitvoering van mijn taak.

Volgens Balkenendes woordvoerder klopt de interviewtekst, maar acht de premier
zich uiteraard wel gebonden aan de afspraken die in de coalitie zijn gemaakt.
PvdA en GroenLinks hebben Kamervragen aangekondigd. PvdAer Dubbelboer vindt dat
de premier het burgerforum beledigt en de vernieuwingsagenda van Pechtold bewust
ondermijnt. GroenLinks vraagt zich af of Pechtolds onderzoek nog wel zin heeft.

In het kabinet heerst grote onenigheid over zaken als het referendum en de
gekozen premier. Het CDA is fel tegen, VVD en D66 zijn voor. Ook Pechtolds
voorganger De Graaf (D66) belde kort voor zijn val boos de premier. Die had toen
in een interview aan de gekozen burgemeester getwijfeld.

LOAD-DATE: September 14, 2005

LANGUAGE: DUTCH

                           © 2005 PCM Uitgevers B.V.

                              33 of 120 DOCUMENTS

                                 de Volkskrant

                               September 10, 2005

Heer Donner zit er niet mee

SECTION: Forum; Pg. 15

LENGTH: 628 words


Nu het Openbaar Ministerie zo kwaad is dat het uitspraken-onder-druk doet, roept
het OM dat dat de schuld van de media is - hadden de media het OM maar niet zo
onder druk moeten zetten. Nu is de reputatie van het OM door de media
beschadigd.

Toen mijn moeder zo kwaad op mij was dat ze kokende melk op de poes liet vallen,
riep ze ook dat dat mijn schuld was, had ik haar maar niet zo boos moeten maken,
nu had de poes door mij een brandwond.

Donner zit er niet mee. 'Je moet niet telkens uitleg willen geven aan alles
achter de komma'. Een aparte redenering.

Abcoude Lietje Perizonius

Minister Donner vindt dat er rust nodig is in de Parkmoord-kwestie. Hij overwoog
zelfs een klacht tegen Netwerk (Voorpagina, 9 september). Jarenlang heeft de
minister de strijd tegen de misdaad aangewakkerd en zware druk gelegd op politie
en OM. Jarenlang heeft hij (wettelijke) maatregelen geproduuceerd om de
speelruimte van politie en justitie te vergroten. Nu dit - geheel voorspelbaar -
heeft geleid tot grensoverschrijdend gedrag bij leden van het OM, probeert hij
de zaak onder te schoffelen en hebben de media het gedaan.

Je kunt het jammer vinden dat misdaad zo'n belangrijk onderdeel van het
amusement is geworden dat vooral voor de televisie wordt gemaakt. Een minister
die angstgevoelens onder het publiek via diezelfde media stelselmatig bespeelt
om de macht van de overheid tegenover de burger groter te kunnen maken, moet
niet klagen over de gevolgen. Rust voor het OM? Heer Donner, dat gaat niet
lukken!

Wassenaar T.M. Gorter

Volgens een onderzoek van TNS NIPO, donderdag gehouden in opdracht van RTL
Nieuws, zou 80 procent van de bevolking (lees: de ondervraagden) het ontslag
willen van de voorzitter van het College van procureurs-generaal, H. Brouwer, in
verband met het achterhouden van ontlastend bewijsmateriaal in de Schiedamse
parkmoord. Ik ben het daar volslagen mee eens. Als juist is wat de Volkskrant
vrijdag op de voorpagina publiceerde over procureur-generaal Dato Steenhuis
(verkeerscriminaliteit op de snelweg A28) mag, wat mij betreft, ook ontslag
volgen.

Maar laten we niet farizeisch te werk gaan (woorden van de minister van Justitie
dezer dagen) en ons afvragen of het aanblijven van minister Donner wel terecht
is. Hij is als enige de politiek verantwoordelijke voor de genoemde fouten.

Te vaak is het de afgelopen jaren voor de politici met een sisser afgelopen: 'Er
zijn fouten gemaakt, maar dat gebeurde door anderen en dus mag de betreffende
bewindspersoon gewoon blijven functioneren en rollen er koppen van andere
mensen.' Daar mag nu wel eens een eind aan komen!

Almere Ruud E. de Vringer

Sorry meneer Donner, maar het OM beschadigd? Er is er hier maar een die echt
enorm en onherstelbaar beschadigd is voor zijn verdere leven en dat is meneer
Cees B. Geen enkele som geld kan dit ongedaan maken. Zo zie je weer eens hoe
hier in het land de verhoudingen liggen tussen 'hogere instanties' en de 'gewone
burger'.

Limbricht M. de Bruijn

Herkent u de eerste trekjes van de dictatuur die Donner in ons land voorstaat?
Angst zaaien in het land over, nog fictieve, terroristen. Inperken van de
rechten van de mens, als bescherming tegen deze nog fictieve dreiging. Aanpakken
van de pers als deze ernstige misstanden binnen zijn justitiele apparaat aan de
kaak stelt. Het goedpraten dat onschuldige burgers zonder eerlijk proces
veroordeeld worden terwijl de echte dader op vrije voeten blijft.

In mijn ogen schuilt hierin de ware bedoeling van Donner: het oprichten van een
ministeriele dictatuur.

Amsterdam Patrick Marx

Dit is niet de eerste blunder van de incapabele minister. Het OM met rust laten?
Niks ervan. Kamervragen en doorlichten die handel!

Oisterwijk Liek Biggelaar

LOAD-DATE: September 10, 2005

LANGUAGE: DUTCH

                           © 2005 PCM Uitgevers B.V.

                              34 of 120 DOCUMENTS

                                 de Volkskrant

                               September 10, 2005

Vermaak rond Doornbos in lege pitstraat ; Formule 1-coureurs doen er alles aan
voor de 'gewone man' onbereikbaar te blijven

BYLINE: ERNST CLOWTING

SECTION: Sport; Pg. 41

LENGTH: 579 words

DATELINE: SPA FRANCORCHAMPS


Drukte bij de Minardi-box in de pitstraat van Francorchamps. De fans mogen een
uurtje aan de Formule I ruiken. 'Je bent geweldig Robert, je gaat het helemaal
maken.'

Formule 1-rijders zijn voor de fans onbereikbare helden. Wie naar een race komt
in de hoop er een te ontmoeten, komt bedrogen uit. Tenminste, als je een gewone
fan bent, die voor veel geld een tribunekaartje heeft bemachtigd. Want de meeste
coureurs doen er alles aan voor de 'gewone man' onbereikbaar te blijven.

Bobo's en vertegenwoordigers van de media mogen dichterbij komen, maar vooral
die laatsten zien de coureurs liever gaan dan komen.

Natuurlijk, er zijn persconferenties. Soms wel tien minuten lang. Ultrakorte
gesprekjes met de media, met altijd op de achtergrond een pr-functionaris met
een recordertje in de aanslag. Er mocht eens iets verkeerd worden gezegd. En er
zijn de officiele, door de autosportbond FIA georganiseerde, bijeenkomsten waar
rijders moeten komen opdraven. Zo ook donderdagmiddag op het circuit van
Spa-Francorchamps, waar zondag de Grote Prijs van Belgie wordt gereden.

Aanwezig: Kimi Raeikkonen (McLaren), Fernando Alonso (Renault), Jenson Button
(BAR), Christian Klien (Red Bull) en Ralf Schumacher (Toyota). De heren hebben
er zin in: ze lijken iets buitengewoon interessants te zien op het plafond
(Raeikkonen) of maken de indruk te slapen (Schumacher). En ze geven
cliche-antwoorden op, toegegeven, vaak cliche-vragen.

Wat verwachten ze van de race? Nou, ze hopen allemaal op een goed resultaat,
maar het is natuurlijk altijd afwachten. Nee, Alonso rekent zich nog niet rijk,
hij is nog geen wereldkampioen en ja, Raeikkonen houdt hoop op datzelfde
wereldkampioenschap.

Deze, toch cruciale vraag komt ook: hebben de rijders een idee hoe de
teruglopende belangstelling voor de Formule 1 kan worden bestreden en de sport
spannender kan worden gemaakt. Ze kijken elkaar aan. Een FIA-official hakt de
knoop door: Alonso leidt in het wereldkampioenschap en moet de vraag dus maar
beantwoorden. Teruglopende belangstelling? Niks van gemerkt. Tribunes op Monza
die leger waren dan ooit? Komt doordat het slecht gaat met Ferrari. Spa niet
uitverkocht? Zal wel. Uiteraard geen woord over hun eigen rol.

Toch kan het anders. Donderdagmiddag gaat de pitstraat een uurtje open voor de
fans. Behalve sleutelende monteurs is er niemand te zien. Al snel verzamelt zich
een menigte Nederlanders voor de Minardi-box. Dan verschijnt Robert Doornbos.
Een gejuich stijgt op. 'Robertjooo, he Robert, ouwe rukker, je gaat die gele
(Jordan, red.) verslaan he'. 'Yo Robert, moet je een biertje?

Doornbos ziet en hoort het lachend aan, zet handtekeningen op een vlag, op
T-shirts, foto's, een klomp, op alles wat hem wordt aangeboden. En gaat
onvermoeibaar grijnzend op de foto, de armen om fans heen geslagen. 'Je bent
geweldig Robert, super, je gaat het helemaal maken', zegt een meisje. Een
veiligheidsman van het circuit schudt verbaasd zijn hoofd. 'Ongelooflijk, wat is
die jongen populair.'

Ook Peter van Roosendaal (25) en zijn vriendin Sabine (23) uit Gilze, gekleed in
oranje overalls, hij getooid met een oranje pruik, staan met de coureur op de
foto. Peter: 'Zo'n jongen brengt de Formule 1 dichter bij de fans. Dat zie je
verder nergens. En die spontaniteit is ook goed voor de sponsors, natuurlijk.'
Voor die laatsten lijkt Doornbos het niet te doen. Hij geniet oprecht van de
aandacht van de fans en krijgt er, naar eigen zeggen, energie van.

LOAD-DATE: September 10, 2005

LANGUAGE: DUTCH

                           © 2005 PCM Uitgevers B.V.

                              35 of 120 DOCUMENTS

                                 de Volkskrant

                               September 9, 2005

Ondernemer is de kerkvorst van nu ; Benedictijn en bedrijfsadviseur Anselm
Bilgri hekelt moraal van industrielen

BYLINE: VAN ONZE CORRESPONDENT

SECTION: Economie; Pg. 09

LENGTH: 847 words

DATELINE: MUENCHEN


Ondernemers vervullen een voorbeeldfunctie. Maar recente corruptieschandalen als
bij Volkswagen laten zien dat de industrieel zich weinig bewust is van zijn
maatschappelijke rol.

Voor de Duitse ondernemers doet de identiteit van de nieuwe bondskanselier of de
kleur van zijn of haar coalitie betrekkelijk weinig ter zake. Die houding is
niet ingegeven door overmoed, maar het gevolg van de sluipende marginalisering
van de politiek.

Dat is althans de mening van Anselm Bilgri (51), de voormalig zakelijk leider en
prior van het Benedictijnenklooster in Andechs (Beieren), en bedrijfsadviseur in
ethische vraagstukken. Eerst verloren de kerkvorsten hun moreel gezag,
vervolgens de koningen en keizers, en ten slotte de burgerlijke politici. Het
maatschappelijk belang van de ondernemer is navenant toegenomen, al is hij daar
niet altijd op toegerust.

Deze ontwikkeling heeft niet tot een toegenomen bemoeienis van ondernemers met
de politiek geleid. Integendeel. Rond de vorige eeuwwisseling legden
kapitalistische patriarchen zoals Walther Rathenau, de bestuursvoorzitter van
het elektronicaconcern AEG nog wel eens politieke aspiraties aan de dag. Maar nu
volstaan ondernemers in de regel met het uitoefenen van informele invloed.
Mensen als Heinrich von Pierer, de oud-topman van Siemens die zich door
CDU-leider Angela Merkel als economisch adviseur heeft laten recruteren, zijn in
Duitsland een grote zeldzaamheid.

Een overstap naar de politiek vergt, aldus Bilgri, meer onbaatzuchtigheid dan
waarover de ondernemer menselijkerwijs beschikt. Hij gaat er financieel nogal op
achteruit en hij wordt van alle kanten gecontroleerd. Voor daadkrachtigen is
politiek bedrijven een nogal frustrerende bezigheid.

Het is nog onvoldoende tot de ondernemers doorgedrongen dat zij de hedendaagse
kerkvorsten zijn, meent Bilgri. Dat kan onder meer worden opgemaakt uit de
corruptie-affaires die het Duitse bedrijfsleven teisteren. Deze laten zien dat
veel ondernemers zich er niet van bewust zijn dat zij een voorbeeldrol moeten
vervullen. De meesten zijn eerbare kooplieden, voegt Bilgri er verontschuldigend
aan toe. En het gemis aan publiek verantwoordelijkheidsgevoel impliceert niet
per definitie dat men omkoopbaar is. Maar de moraal van de grootindustrieel is
vaak een heel andere dan die van Otto Normalverbraucher de Duitse Jan Modaal.

Dat blijkt bijvoorbeeld uit het onthaal van de laatste jaarcijfers van Deutsche
Bank. DB-president Joseph Ackermann kondigde zowel een recordwinst aan als het
ontslag van ruim zesduizend werknemers, ter verbetering van het
kapitaalrendement. Voor hemzelf was dit een volstrekt legitiem oogmerk. Sterker:
hij rekende op applaus. Maar hij oogstte slechts bittere kritiek en geldt als
sociaal onmens.

Bilgri rekent het niet tot zijn taak graaiers en veelverdieners tot de orde te
roepen. Want ijver behaagt de Schepper, en de boom wordt aan zijn vruchten
beoordeeld. Geld verdienen is, met andere woorden, geen zonde. Maar de
ondernemer is letterlijk van God los als hij zoals mogelijk bij Daimler-Chrysler
is gebeurd een fusie aangaat met het exclusieve oogmerk er zelf beter van te
worden, of wanneer hij zoals bij Volkswagen gevoelig blijkt voor gunsten.

Vooralsnog gaat Bilgri ervan uit dat dergelijke voorvallen op zichzelf staan en
niet de conclusie rechtvaardigen dat het Duitse bedrijfsleven is gecorrumpeerd.
Volkswagen mag dan als een oer-Duitse auto worden ervaren, de organisatievorm
van het concern, die in verband wordt gebracht met de corruptiegevallen, wijkt
nogal af van die van andere Duitse bedrijven.

Wat de VW-affaire volgens Bilgri wel heeft laten zien, is dat een bedrijf het
zich niet kan veroorloven de morele codes te negeren. Bilgri ziet het als zijn
missie de ondernemers hiervan te overtuigen. Daarbij hoeft hij zich niet eens
van ethische argumenten te bedienen: het is gewoon lucratief om niet corrupt te
zijn. En dit inzicht is echt geen luxe die alleen het avondland zich kan
veroorloven. Het heeft een universele geldigheid, net als simpele christelijke
geboden als Gij zult niet stelen, en Wat gij niet wilt dat u geschiedt, doet dat
ook een ander niet. Daarmee hebben andere culturen echt geen probleem.

De leefregels van bedrijven zouden door dezelfde eenvoud moeten worden
gekenmerkt. Leidinggevenden moeten hun medewerkers prijzen. Gesteld dat zij daar
een reden voor hebben, natuurlijk. Nu zijn zij hier vaak nogal terughoudend in.
Mede omdat hun toppositie met zich meebrengt dat ze zelf weinig complimenten
krijgen. Maar een prettige stemming komt de productiviteit ten goede.

Maar het belangrijkste gebod voor de leidinggevende is dat hij zich dienend
opstelt tegenover zijn ondergeschikten, wat zoveel wil zeggen als: zijn
medewerkers in staat stellen hun werk onder optimale omstandigheden te doen?

Aan deze deemoed ontbreekt het de hedendaagse manager nog wel eens, zegt Bilgri.
Maar de onderneming is erbij gebaat. De benedictijnenkloosters zijn al 1200 jaar
winstgevende ondernemingen. AEG ging na honderd jaar ten onder. Dat zou te
denken moeten geven.

LOAD-DATE: September 9, 2005

LANGUAGE: DUTCH

                           © 2005 PCM Uitgevers B.V.

                              36 of 120 DOCUMENTS

                                 de Volkskrant

                               September 6, 2005

Onzekere burgers

SECTION: Forum; Pg. 13

LENGTH: 487 words


Er is ook goed nieuws: de criminaliteit in Nederland is gedaald. En wat nog
belangrijker is: Nederlanders voelen zich veiliger dan een paar jaar geleden.
Verder laat De sociale staat van Nederland, tweejaarlijks opgenomen door het
Sociaal en Cultureel Planbureau, een beeld zien van aanhoudende somberheid en
chagrijn. Burgers zijn tevreden over hun eigen leven, ontevreden over de
samenleving en al helemaal ontevreden over het kabinet-Balkenende.

Die onvrede is niet zo verbazingwekkend. De maatschappelijke onzekerheid is de
afgelopen jaren sterk toegenomen, vooral door de dreiging van het
moslimterrorisme. Daarnaast is de conjunctuur omgeslagen. Terwijl het gemiddeld
besteedbare inkomen tussen 1994 en 2000 met 9 procent steeg, daalde het tussen
2001 en 2003 met 3 procent, aldus het SCP. Uit die cijfers blijkt overigens ook
dat enige relativering geboden is. De welvaartsgroei van de jaren negentig is
niet verdampt, we zijn hooguit een beetje minder rijk geworden. Maar het
vrolijke volkskapitalisme van de jaren negentig, toen ook de gewone man snel een
beurswinstje kon meepakken, is alweer bijna vergeten.

In zon klimaat van terreurdreiging en economische stagnatie zou ieder kabinet
moeite hebben het vertrouwen van de burgers te behouden. Niettemin is het
oordeel over het kabinet-Balkenende wel erg negatief. Onder paars was gemiddeld
75 tot 80 procent van de bevolking tevreden over de regering. In het najaar van
2004 was dat nog maar 35 procent. Balkenende weet ook niet te binden. Anders dan
Kok heeft hij weinig steun buiten zijn eigen aanhang.

Het zittende kabinet lijkt niet geschikt om burgers door onzekere tijden te
loodsen. Voor een deel heeft dat te maken met imago en presentatie. De roep om
sterk leiderschap is sterk toegenomen, constateert het SCP. Balkenende wordt
door de meeste mensen echter als een zwakke leider beschouwd. Zelf zal hij
tegenwerpen dat het kabinet zijn hervormingsagenda krachtig doorvoert. Maar door
zijn presentatie houdt hij daar geen daadkrachtig imago aan over.

Ook de inhoud van het beleid sluit niet aan bij de wensen van de burger, blijkt
uit het SCP-onderzoek. De hervormingsagenda van Balkenende lijkt geworteld in de
jaren negentig. De burger moet meer keuzevrijheid krijgen en meer eigen
verantwoordelijkheid nemen. Dit beleid is vooral aantrekkelijk voor hoger
opgeleiden met een sterke positie op de arbeidsmarkt.

De meeste burgers willen juist meer sociale bescherming. Vooral de lagere
middengroepen zijn er de afgelopen jaren op achteruit gegaan. Het kabinet heeft
deze onzekere burgers alleen maar banger gemaakt. Eerst met doemscenarios die
draagvlak moesten creeren voor ingrijpende hervormingen. Vervolgens met
pleidooien voor dynamiek en concurrentie die burgers het gevoel gaven dat zij er
in de toekomst nog meer alleen voor komen te staan. In onzekere tijden vragen
burgers om meer empathie, en minder stoere verhalen.

LOAD-DATE: September 6, 2005

LANGUAGE: DUTCH

                           © 2005 PCM Uitgevers B.V.

                              37 of 120 DOCUMENTS

                                 de Volkskrant

                               September 2, 2005

Veerman voelt zich 'snoeihard' bestraft ; Veerman Reportage I Minister van
Landbouw betuigt spijt voor zijn 'onachtzaamheid' en krijgt steun van Tweede
Kamer

BYLINE: VAN ONZE VERSLAGGEVER PHILIPPE REMARQUE

SECTION: Binnenland; Pg. 03

LENGTH: 640 words

DATELINE: DEN HAAG


Met de Franse beheerder van zijn boerderijen drinkt hij wel eens een glaasje.
Maar daar blijft het bij, betoogde minister Veerman donderdag in de Tweede
Kamer.

'Ik teel in Frankrijk, pardon, men teelt in Frankrijk geen enkele suikerbiet.'
Minister Veerman is halverwege zijn verdedigingsrede, en weer vergist hij zich.
Net nog heeft GroenLinks-Kamerlid Duyvendak hem ingewreven dat een zin als 'Ik
ben van bank gewisseld' niet past bij iemand die het beheer over zijn bedrijven
heeft overgedragen aan onafhankelijke derden. Dat erkent Veerman. Maar het is
moeilijk om niet meer 'ik' te zeggen als je van jongs af aan met je
boerenbedrijf bent vergroeid, verzucht hij na afloop van het Kamerdebat.

Dat is de merkwaardige positie van een bewindsman met bedrijven. Hij mag ze nog
wel bezitten, maar zich er niet meer mee bemoeien. Het leidt donderdag in de
Kamer tot de volgende bewering van minister Veerman: noch met zijn zoons, noch
met de Franse beheerder Deschamps spreekt hij ooit over wat er in de bedrijven
moet gebeuren. 'We zitten wel eens aan een glaasje wijn, maar dan vermijden we
te spreken over dingen waarvan ik het gevoel heb dat ik mij er niet mee moet
bemoeien.'

Zelfs het meest vasthoudende controle-orgaan kan dat niet controleren. En dus
komt het in de Tweede Kamer uiteindelijk neer op het vertrouwen dat de minister
geniet. Dat blijkt groot. Op SP-Kamerlid Van Velzen na legt geen spreker een
verband tussen Veermans verzet tegen een vermindering van de Europese
landbouwsubsidies

en zijn boerderijen, die per jaar 190 duizend euro aan EUsubsidie ontvangen.

Wel wordt de minister streng gekapitteld. Hij heeft afstand gedaan van het
beheer over zijn bedrijf en krijgt toch een jaarrekening voorgelegd om te
tekenen. 'Hoe kan het dan toch dat er geen 27 bellen daar boven in die hersenpan
gaan rinkelen? Ik snap dat niet', zegt LPF'er Van den Brink. De rinkelende bel
duikt bij alle partijen op. 'Een minister moet precies weten wat hij tekent,
anders gaat het helemaal

mis in dit land', zegt Hilbrand Nawijn. 'Hoe komen die papieren op het bureau
van de minister', vraagt Duyvendak zich af.

Maar Veermans relaas maakt op de Kamer een krachtige indruk. 'Ik had meteen
moeten zeggen: dat kan niet. Hier sta ik. Ik heb het gedaan en het is fout' ,
buigt de minister het hoofd. Tegelijkertijd betoogt hij dat hij zichzelf op geen
enkele manier heeft bevoordeeld. Het was uit 'onachtzaamheid' dat zijn naam in
documenten opdook als directeur. Van enige belangenverstrengeling

was geen sprake.

Vlak voor het debat heeft Veerman de Kamer kopieen van de volmachten doen
toekomen, om te bewijzen dat hij zijn beheer op afstand heeft gezet. Ook krijgt
de Kamer de belofte te zien van de Franse notaris om dit in te schrijven in het
handelsregister, wat deze vervolgens verzuimde.

Van Velzen vraagt zich af of een zo slordig iemand wel minister moet zijn. Maar
niemand twijfelt echt aan de lezing van Veerman. Daarbij helpt zijn belofte dat
er geen nieuwe slordigheden aan het licht zullen komen, behoudens een
jaarrekening die nog niet was opgespoord. Hij belooft zelfs anders te zullen
opstappen.

Enkele Kamerleden mopperen nog dat de gewone burger voor iedere vergissing wordt
bestraft en de minister makkelijk wegkomt. Nu wordt Veerman emotioneel. 'Bij een
bewindsman worden fouten 'snoeihard bestraft', zegt hij. Want de beeldvorming en
de mediadruk zijn 'pijnlijk'. Vooral hoe 'mijn jongens' door journalisten zijn
benaderd, zegt hij over zijn zoons, die in de bedrijven werken.

De affaire heeft er bij Veerman ingehakt, zo blijkt ook als hem na afloop wordt
gevraagd hoe groot eventuele nieuwe bewijzen precies moeten zijn om hem tot
aftreden te bewegen. 'Ik heb in de Kamer al gezegd: ik ben wel onafhankelijk',
valt de minister uit. 'Voor mij houdt het ook een keer op.'

LOAD-DATE: September 1, 2005

LANGUAGE: DUTCH

                           © 2005 PCM Uitgevers B.V.

                              38 of 120 DOCUMENTS

                                 de Volkskrant

                               September 1, 2005

'Zie het als een buurtonderzoek' ; Achtergrond I OM Rotterdam vindt
sms-bombardement gewoonste zaak van de wereld 'Jongens, maak je niet druk, ze
kunnen geen reet bewijzen'

BYLINE: VAN ONZE VERSLAGGEVERS BART JUNGMANN AIMEE KIENE

SECTION: Binnenland; Pg. 03

LENGTH: 718 words

DATELINE: AMSTERDAM


De politie stuurde 17 duizend sms'jes naar personen die zich vorig jaar bij de
Kuip bevonden. De nummers, werden gevorderd bij de providers. Volgens justitie
is er niets mis met die methode. Martijn: 'Vrienden van Feyenoord, ik werd net
opgeschrikt door een sms van de politie. Ik dacht eerst dat ik genaaid werd door
iemand.'

El Jefecito: 'Jongens, niet op die *** reageren en maak je niet druk, ze kunnen
geen reet bewijzen.'

Henkie39: Mijn grote vraag blijft toch: gegevens via Feyenoord of via provider.'

Het sms-bombardement van de Rotterdamse politie heeft de internetfora van de
Feyenoord-fans behoorlijk in beroering gebracht en de hooligans onder hen flink
angst aangejaagd. De politie stuurde maandagavond virtuele berichtjes naar 17
duizend mobiele telefoons, waarvan de bezitters zich op zondag 17 april rond de
Kuip bevonden. De nummers werden door de politie gevorderd van aanbieders

van mobiele telefonie.

Nog voor de thuiswedstrijd tegen Ajax begon, brak een massale vechtpartij uit.
Al een paar maanden publiceert de politie op haar website foto's van r e l s ch
o p p e r s van wie de identiteit nog niet vaststaat. In het sms'je, waarin de
geadresseerde nog eens fijntjes wordt herinnerd aan zijn verblijfplaats op dat
tijdstip, vraagt de politie getuigen naar de site te kijken en een hem bekende
hooligan op de foto's aan te geven. Gistermiddag hadden al twaalf gesignaleerde
relschoppers zich eigener beweging gemeld. 'Het werd ze kennelijk te heet onder
de voeten', aldus een politiewoordvoerder. Hij vindt het justitiele
sms-offensief meer dan gerechtvaardigd. 'Hier was sprake van puur liederlijk
gedrag.'

Volgens een woordvoerder van het Openbaar Ministerie in Rotterdam is het de
gewoonste zaak van de wereld dat een officier van justitie telefoongegevens
vordert bij providers van mobiele telefoondiensten om die te gebruiken voor
onderzoek. Tot nog toe beperkte dat onderzoek zich tot enkelingen. De
collectieve benadering per sms is nieuw. Het OM vergelijkt het sms-bombardement
met een standaard buurtonderzoek. 'Na een misdrijf gaan we langs de deuren met
de vragen: heeft u iets gezien en zo ja, wat. Dat hebben we nu ook gedaan, zij
het via de mobiele weg.'

Justitie heeft de telefoonnummers gevorderd van iedereen die op 17 april zijn
mobiele telefoon gebruikte . Supporters die hun telefoon die dag ongebruikt in
de zak hielden, hebben geen sms gekregen. 'Het was nog een heel karwei om de
gegevens van alle masten in de buurt van de Kuip te verzamelen. Veel
telefoonnummers dubbelden,' zegt de woordvoerder.

De persoonsgegevens die bij de mobiele nummers horen, heeft justitie niet
gevorderd. 'Dat doen we alleen als we een nummer hebben van iemand die we
verdenken van een misdrijf.'

Het College Bescherming Persoonsgegevens, dat toeziet op een verantwoord gebruik
van individuele data, heeft zijn twijfels over het initiatief. Barbara den Uyl:
'Het roept toch het beeld op van big brother. We gaan onderzoeken of hier toch
niet een grens is overschreden.' De stichting Bits of Freedom, ook een waakhond
over 'digitale burgerrechten', is nu al van mening dat dat is gebeurd. Sjoera
Nas: 'De gewone burger bestaat kennelijk niet meer. De politie stelt vast dat je
erbij was en valt je lastig, als potentiele getuige of als crimineel.'

KPN en Vodafone, de twee grootste aanbieders, benadrukken dat ze alleen
'verkeersgegevens' (in de buurt van welke mast hebben onze abonnees hun telefoon
gebruikt?) verstrekken als justitie daar uitdrukkelijk om vraagt in het kader
van een strafrechtelijk onderzoek. Een woordvoerder van Vodafone: 'Daar gaat dan
wel wat wij noemen een document met duizend stempels aan vooraf. We gaan
zorgvuldig met de gegevens van onze klanten om.'

Maar toch, wordt short message service de nieuwe plek voor ongewenste post? Moet
er een virtuele ja/nee-sticker op de mobiele telefoon? De Italiaanse bevolking
werd vorig jaar zomer collectief opgeschrikt door een piepje op de telefoon. Of
men zijn stemrecht voor de regionale verkiezingen niet verloren zou laten gaan.
Was getekend: Silvio Berlusconi, minister-president.

Zover zal het in Nederland voorlopig niet komen. De Telecomwet verbiedt overheid
en bedrijfsleven vooralsnog om mobiele bellers ongevraagd te bestoken met
raadgevingen en reclame.

LOAD-DATE: September 1, 2005

LANGUAGE: DUTCH

                           © 2005 PCM Uitgevers B.V.

                              39 of 120 DOCUMENTS

                                 de Volkskrant

                                August 29, 2005

Ideologen van de indolentie

BYLINE: MICHAEL ZEEMAN

SECTION: Forum; Pg. 07

LENGTH: 849 words


J e hoort wel eens en je leest ook wel eens dat we afstevenen op een
'kennis-samenleving'. De tijd van uitputtende, lichamelijke arbeid en de
geleidelijke maar moeizame mechanisering daarvan is ten einde, de paradijselijke
periode van ontspanning is aangebroken.

Daarin wordt de veerkracht van een economie en een mensenleven bepaald door het
vermogen onvermoeibaar nieuwe kennis op te doen. Permanente educatie,
onafgebroken vernieuwing als levensvoorwaarde, alleen de slimste wint: kennis is
macht.

Aan de media die bij die samenleving en dat wereldbeeld horen, lees je het niet
af. Wij moeten slimmer, sneller en spitser worden, de media worden
tegelijkertijd dommer, slomer en stompzinniger.

Er zit een opmerkelijke overeenkomst tussen het wereldbeeld van Jan Bonjer,
hoofdredacteur van de ophanden 'lezerskrant', en John de Mol, baas van de nieuwe
'publieksomroep'.

Bonjer is hoofdredacteur van de nieuwe krant, die aanstonds ontstaat uit de
samenvoeging van het Algemeen Dagblad en een aantal regionale kranten.

De Mol heeft zojuist een nieuwe televisiezender in bedrijf genomen,

waarvan aangekondigd werd dat die ongeevenaard ranzige pogramma's zou uitzenden
en waarvan de eerste avonden, lees ik op comfortabele afstand, voorspelbaar,
traag en maar matig ranzig waren.

De grote bijval van het publiek bleef uit, tijdens die eerste avonden van
'Talpa', zoals het niet moeilijk is te voorspellen dat ook de grote aantallen
lezers voor dat nieuwe dagblad zich verborgen zullen houden.

Allebei zijn zij kenners van 'de gewone mensen', alias 'het volk', soms
kortheidshalve samengetrokken tot 'het gewone volk', Bonjer en De Mol. Zelf weet
ik daar heel weinig tot vrijwel niets van en ik kijk wel link uit voorspellingen
te doen over wat 'gewone mensen' alias 'het gewone volk' willen.

'Het gewone volk' is, godlof, niet synoniem met 'de gewone Vo l k s k r a n t
-lezer'. Maar zelfs van de 'gewone Vo l k s k r a n t -lezer' weet ik
betrekkelijk weinig af. Ik spreek sommigen van u wel eens en u schrijft mij
geregeld, maar ik slaag er niet in op grond daarvan over uw verlangens te
generaliseren. Als mijn zinnen u te lang, mijn opvattingen u te links, Italie u
te ver en mijn literaire smaak u te exclusief worden, moet ik ander

werk zoeken. Bonjer en De Mol weten, beweren zij, alles van 'het gewone volk'.
Zij weten zelfs, op een voor andere stervelingen ondoorgrondelijke wijze,
precies wat 'het volk' wil.

In hun krant en op hun televisiezender gaan zij dat demonstreren: zij zoeken,
veelal al maanden van tevoren, uit wat 'het volk' wil en bestellen dat of laten
dat, ruimschoots voordat dat 'volk' het zelf al wil, vast produceren.

In vraaggesprekken, vooral ook met deze krant (zie onder meer het Vervolg, 27
augustus), lieten zij het de afgelopen paar weken breed hangen: zij zijn het die
beschikken over de enige ware kennis waar het om de inhoud van een krant of het
aanbod van een televisie-zender gaat. Die kennis is hun geopenbaard en zij
steken er hun collega's van de geteisterde publieke omroepen en de
kwaliteitskranten de ogen mee uit. Pesterig, superieur.

We gaan het zien.

Het waren gesprekken met arrogante, hoogmoedige, zelfingenomen entrepreneurs,
die de waarheid in pacht hebben en nu eindelijk hun kans schoon zagen
vertegenwoordigers van de gerespecteerdere media op hun nummer te zetten en met
hen hun publiek, hun kijkers of hun lezers. In hun wereldbeeld is het de straat
die eindelijk de salon binnendringt en de aanwezigen ter verantwoording roept en
belachelijk maakt. Het volk is in opstand, de elite heeft het nakijken,
fortuynisme in medialand.

Dat de salon allang een perron is geworden, is nog niet tot hen doorgedrongen.

Het is raadselachtig waarom de nieuwe media-apostelen, als zij zo goed weten wat
'de mensen' alias 'het gewone volk' willen, zo veel advertentieruimte nodig
hebben en zoveel redactionele ruimte kapen om hun plannen uiteen te zetten en
hun producties bekendheid te geven. Voorzagen zij werkelijk in een leemte, dan
was al die opdringerigheid immers overbodig. Maar wie het best weet wat andere
mensen willen, schijnt het hardst te moeten schreeuwen om die mensen op de
hoogte te brengen van wat zij feitelijk willen.

Waarom Bonjer zijn superieure kennis nooit ten bate van het bestaande Algemeen
Dagblad heeft aangewend en de bij horden wegvluchtende lezers tot inkeer heeft
weten te bewegen, blijft even onduidelijk als waarom De Mol zijn grote kennis
van de volkswil op televisiegebied nooit heeft gebruikt om zijn klanten de enige
juiste televisieprogramma's te leveren.

Bonjer vertelde dat hij af wil van opinierende stukken: het woord is aan de
lezer. Die gaat lezen wat hij zelf vindt, zoals hij ook moet gaan lezen wat hij
lezen wil: le public, c'est moi.

Het heeft iets tirannieks.

En iets denigrerends.

Het is duidelijk wie dat willen.

Het is mij volslagen onduidelijk waarom alle mensen die dit allemaal niet gewild
hebben, het laten gebeuren en links en rechts het veld ruimen: hoe lang zou een
democratie het redden zonder serieuze media?

LOAD-DATE: August 29, 2005

LANGUAGE: DUTCH

                           © 2005 PCM Uitgevers B.V.

                              40 of 120 DOCUMENTS

                                 de Volkskrant

                                August 22, 2005

Fraude met hypotheken aangepakt ; Rotterdam vervolgt makelaars en notarissen

BYLINE: VAN ONZE VERSLAGGEVER RON MEERHOF

SECTION: Binnenland; Pg. 03

LENGTH: 510 words

DATELINE: ROTTERDAM


De toptien van notoire makelaars en notarissen die de afgelopen jaren in de
Rotterdamse regio heeft meegewerkt aan hypotheekfraude, moet zich binnen enkele
maanden verantwoorden voor de rechter. Dat zegt de Rotterdamse wethouder Marco
Pastors.

Het is een van de afspraken die Pastors eind vorige week maakte met de
Nederlandse Vereniging van Banken, de makelaarsvereniging NVM en de
notarissenvereniging KNB.

Aanleiding tot de bijeenkomst, de eerste in zijn soort, is het groeiend aantal
signalen over hypotheekfraude. Die zou in de miljoenen lopen. De helft van de
gevallen zou zich afspelen in de Rotterdamse en Haagse regio. Met behulp van
valse werkgeversverklaringen en geflatteerde taxaties peuteren stromannen van
huisjesmelkers veel te hoge hypotheken los bij banken. Ze krijgen daarbij hulp
van een beperkt groepje makelaars en notarissen.

'Het systeem zoals we dat kennen, functioneert niet goed genoeg meer', zegt
Pastors. 'Gelukkig erkennen de beroepsgroepen in deze regio dat. We hebben
afgesproken dat notarissen en makelaars de tien meest in het oog lopende
dossiers nog eens goed doorlichten. Van de ernstigste daarvan wordt aangifte
gedaan. De dossiers gaan naar het Openbaar Ministerie.

In achterstandswijken als Charlois en Feijenoord in Rotterdam verwisselen panden
regelmatig voor veel te hoge prijzen van eigenaar. Soms gebeurt dit driemaal op
een dag. De laatste koper beurt een tophypotheek, vaak ook nog met een
bouwdepot. Als eenmaal al het geld is opgenomen, blijkt dat er geen rente en
aflossing worden betaald. De koper blijkt dan verdwenen. Zo'n pand wordt dan
geveild. Niet zelden koopt de oorspronkelijke koper het weer, voor een veel
lagere prijs, en begint het hele spel van voren af aan.

In eerste instantie is daarbij de bank de dupe van de eigen onoplettendheid.
Maar die wentelt het verlies dan af op een soort collectieve stroppenpot.
Bovendien gaat het vaak om panden die vallen onder de Nationale
Hypotheekgarantie.

'En zo betaalt de gewone burger dan mee', zegt Pastors. Maar belangrijker nog is
dat deze praktijken de aanpak van achterstandwijken frustreren. Terwijl de
panden wisselen van pseudo-naar nepeigenaar, blijven overbewoning door illegalen
doorgaan en verloederen ze rustig verder.

De profiteurs achter deze fraudes zouden huisjesmelkers zijn. Sinds het leven ze
moeilijker gemaakt wordt, zoeken die naar alternatieve inkomstenbronnen. Ze zien
zich gedwongen hun bezittingen af te stoten, maar maken van de nood een deugd
door via stromannen toch nog extra geld te verdienen.

Volgens Pastors werkt 'een heel circuit' aan deze praktijken mee; de makelaar
die te hoog taxeert; de notaris die geen vragen stelt als een pand driemaal op
een dag van eigenaar wisselt of een koper verzuimt te melden dat op een pand een
aanschrijving voor woningverbetering rust; en de bankmedewerker die een
vervalste werkgeversverklaring accepteert. Die laatste praktijk moet worden
uitgebannen door samenwerking met uitkeringsinstantie UWV. Die heeft een
overzicht van alle arbeidsrelaties.

LOAD-DATE: August 22, 2005

LANGUAGE: DUTCH

                           © 2005 PCM Uitgevers B.V.

                              41 of 120 DOCUMENTS

                                 de Volkskrant

                                August 10, 2005

Geen rekening voor kosten politie

BYLINE: PIER ERINGA

SECTION: Forum; Pg. 11

LENGTH: 865 words


Moet de politie voetbal en wielrennen begeleiden? En moet dat kosteloos? Ja,
zegt Pier Eringa, want inzet van politie is niet te koop en organisaties kunnen
zelf veel doen aan de veiligheid van het evenement.

E en heel bijzonder sportmoment van afgelopen weekend was de hand van de
motoragent op de schouder van een profwielrenner in de Ronde van de Benelux. Wat
de organisatie van de wedstrijd niet lukte, bracht deze politieman wel tot
stand: het stoppen van een sportman die ver op kop lag, mede omdat het peloton
een verkeerde weg in was geslagen.

Alle lof voor deze diender. Hij sneed de fietser niet af, ging niet dwars op de
weg staan en gebruikte geen stevige interventies. Alleen maar die hand op de
schouder. De oplettende kijker zag dat het om een Nederlandse agent ging die aan
het werk was in de Belgische Ardennen.

Zoiets roept een aantal vragen op. Moet de politie nog wel (professionele)
wielerkoersen begeleiden, krijgt ze daarvoor betaald en wat doet 'onze' politie
in Belgie?

Om met dit laatste te beginnen, het kan niet anders dan dat in goed overleg
tussen beide landen de politie grensoverschrijdend bezig is geweest. Door op die
manier te werken, spaar je politiemenskracht en loop je minder risico's bij de
overdracht. Want de overtuiging is er dat je zuinig moet zijn met het inzetten
van politie bij evenementen.

Minister Remkes stelt voor om politiekosten bij evenementen in rekening te
brengen. In eerste instantie lijkt dit een sympathieke gedachte. Met het
organiseren van grote evenementen kunnen ook grote sommen geld worden verdiend.
Het voelt dan niet rechtvaardig dat de politie daaraan kosteloos een bijdrage
levert. Zo sponsort de politie ongewild organisatoren van evenementen en gaat
dit ten koste van geueniformeerd toezicht elders en het vangen van boeven.
Betaald voetbal is daarvan een mooi voorbeeld, maar ook geldt dit voor grote
popevenementen. Het idee om de vervuiler te laten betalen, speelt al jaren. De
vooronderstelling is dat een organisator zich dan extra gaat bedenken, voordat
hij met een evenement op de proppen komt. Ook zou de politie het geinde geld
kunnen inzetten voor andere zaken, zodat het niet ten koste gaat van de gewone
burger.

Toch zijn de nadelen groter. In mijn optiek heeft de politie een belangrijke
taak in de samenleving. Niet alleen zorgen voor veiligheid, maar ook het bewaren
van de orde bij bijzondere gebeurtenissen in de gemeenschap. Het handhaven van
de orde hoort bij het vak. Hiervoor rekeningen sturen wordt praktisch gezien een
moeilijke zaak, want waar trek je de grens? Is dat bij de braderie van de
ondernemersvereniging in Dronten, of is dat bij politie-inzet op de Westfriese
markt in Schagen, of bij het kampioensfeest van PSV in Eindhoven? Wat hoort bij
het reguliere werk en wat is declarabel?

Ander belangrijk nadeel is de aantasting van de onafhankelijkheid van de
politie. In veel gevallen gaat de stelling 'wie betaalt bepaalt' op. Ik moet er
niet aan denken dat commerciele bedrijven of instellingen - vanwege
rechtstreekse geldstromen - het politiebeleid en de manier van werken gaan
bepalen. Ook brengt het de politie in de verleiding 'lucratieve klussen' op te
pakken, hetgeen een dreigend begrotingstekort kan oplossen. (Overigens is de
capaciteit die de politie op dit moment besteed aan evenementen gering.)

Je moet er niet aan denken dat bij de politie een factuur-verzend-afdeling wordt
opgericht.

Veel principieler is het de politie in te zetten voor activiteiten die passen
bij de taak. Dat houdt in dat organisatoren van evenementen zelf zoveel mogelijk
zorgen voor de orde en veiligheid. Dus in principe geen politie binnen
voetbalstadions. Pas als aan dergelijke voorwaarden is voldaan, zouden
burgemeesters vergunningen moeten afgeven. De sleutel ligt voor een belangrijk
deel in handen van de lokale overheid, waar de vergunningvoorwaarden worden
bepaald .

Het driehoeksoverleg van burgemeester, officier van justitie en politiechef kan
per jaar vaststellen hoeveel uren 'hun' politie besteedt aan evenementen. Door
dit vooraf te budgetteren, komen het normale toezicht en de benodigde
criminaliteitsbestrijding gedurende het jaar niet in de knel.

Dan kan het nog voorkomen dat er teveel evenementen tegelijk zijn, zoals Sail,
Gayparade en de voetbalwedstrijd Ajax - ADO Den Haag. Een prima keus om dan de
voetbalwedstrijd zonder publiek te laten spelen. Dat is waar de supporters het
zelf naar hebben gemaakt. Een mogelijkheid voor deze clubs in dit geval agenten
in te kopen, staat ver af van mijn professionele opvatting over politiewerk.
Laat ze dat geld investeren in de eigen club om de fans op te voeden.

Over een paar weken bezoeken tienduizenden jongeren in Flevoland het
Lowlandsfestival. Door een zeer professionele eigen organisatie van dit feest
kan de politie met minimale inspanning zorgen voor de veiligheid.

Liever dat dan de inzet van veel agenten en een goed gevulde spaarrekening van
het politiekorps!

Pier Eringa is hoofdcommissaris van de politie Flevoland.

Koplopers in de Eneco Tour worden zondag in Belgie door Nederlandse
politieagenten tegengehouden omdat het peloton verkeerd is gereden.

LOAD-DATE: August 10, 2005

LANGUAGE: DUTCH

                           © 2005 PCM Uitgevers B.V.

                              42 of 120 DOCUMENTS

                                 de Volkskrant

                                 August 4, 2005

Hebbeding van de Victoriaanse tijd

BYLINE: WIM WIRTZ

SECTION: Kunst katern; Pg. K32

LENGTH: 464 words


Een aquarium roept niet zelden associaties op met geborduurde tafelkleden,
porseleinen beeldjes op de vensterbank, TROS-tv en warm eten om zes uur, maar
z'n ontstaansgeschiedenis staat daar ver van af. Al in het antieke Lykia, nu
Zuidwest-Turkije, schijnen profeten en gewone burgers Heilige Vissen te hebben
gekoesterd, in de Griekse kolonie bij de stad Agrigento aan de zuidkust van
Sicilie zou zo'n 500 voor Christus een enorme visvijver hebben bestaan, en
eeuwen later beschikte bijna elke Romeinse villa aan de kust over een
zoutwatervijver vol vis.

De zeebarbeel, schrijft de Duitse journalist en schrijver Bernd Brunner in het
leerzame, fraai vormgegeven boekje The Ocean at Home, was de eerste vis die in
het keizerlijke Rome binnenshuis werd gehouden. De marmeren vissenbak heette
toen nog geen aquarium. Een aquarium was voor de oude Romeinen een watertank, en
voor latere botanisten een plantenbak. Totdat de Engelsman Philip Henry Gosse
halverwege de 19de eeuw op bijna ceremoniele wijze afkondigde dat een glazen bak
met zeedieren en waterplanten voortaan aquarium moest heten.

Gosse, amateur-entomoloog, -zooloog, -ornitholoog, leraar en grondlegger van het
aquarium, schreef talloze boeken over het zeeleven, waarvan The Aquarium een
bestseller werd. Hij instrueerde zijn lezers hoe ze het kustleven konden
onderzoeken en hoe ze een mini-oceaan konden bouwen, want een zoutwateraquarium,
schreef hij, was de perfecte methode om kennis te maken met de levende
schepselen van de zee.

Gosse was niet alleen een gerespecteerd amateur-wetenschapper, hij was # later #
ook streng gelovig lid van een sekte, immer gestoken in een zwart pak, of hij nu
achter zijn schrijftafel zat of meticuleus het zeeleven bestudeerde tussen de
rotsen langs de kust. Natuurwetenschap, schreef hij, 'brengt ons in zekere zin
tot God, of beter: het draagt bij aan onze kennis van Hem'.

Gosse had een grote schare volgelingen, die met nietsontziende ijver de kusten
ontdeden van maritiem leven, wat een verwoestende uitwerking had. Het woord
aquarium lag op ieders lippen, het werd een hebbeding van de Victoriaanse tijd.

Later, in de tweede helft van de 19de eeuw, verschenen, vooral in Duitsland en
de Verenigde Staten, de verswater-of zoetwateraquaria, en verrezen er imposante
publieke aquaria in Londen, Parijs, Berlijn en New York, vaak grotachtige
bouwwerken van glas waarin behalve haaien soms ook een walvis werd afgezonken.
De goudvis werd in de westerse wereld immens populair, gevolgd door de
neontetra's, blackmollies en hoe al die andere vissen ook mogen heten. En laten
we dat huisaquarium nu maar even vergeten.

Bernd Brunner: The Ocean at Home # An Illustrated History of the Aquarium
Princeton Architectural Press, import Nilsson

Lamm; E 29,75

LOAD-DATE: August 4, 2005

LANGUAGE: DUTCH

                           © 2005 PCM Uitgevers B.V.

                              43 of 120 DOCUMENTS

                                 de Volkskrant

                                 July 20, 2005

'Aantal burgerdoden in Irak beloopt 25 duizend' ; Vr e d e s a c t i v i s t e n
tellen doden in mediaberichten

BYLINE: VAN ONZE BUITENLANDREDACTIE

SECTION: Voorpagina; Pg. 01

LENGTH: 453 words

DATELINE: AMSTERDAM


Burgers zijn natuurlijk burgers, maar kennelijk is er verschil: 82 procent van
de 24.865 burgers die zijn omgekomen in Irak en 88 procent van de 42.500
gewonden zijn mannen. Slechts 8,7 procent van de doden zijn vrouwen en 9,7
procent kinderen.

Dat blijkt uit cijfers die dinsdag zijn gepubliceerd op de website
iraqbodycount. net, waar een telling wordt bijgehouden door een groep academici,
musici en andere vredesactivisten in Groot-Brittannie. Zij baseren zich op een
analyse van meer dan tienduizend berichten in de internationale media .

De door de VS geleide coalitietroepen waren verantwoordelijk voor 37 procent van
de burgerdoden, misdadigers voor 36 procent en 'anti-bezettingsgroepen' voor 9
procent, stelt IBC. Dat laatste moet overigens worden aangevuld met de 11
procent waarvoor 'onbekenden' verantwoordelijk waren.

Behalve 'gewone' burgers zijn ook politieagenten en rekruten voor leger en
politie meegerekend, maar geen leden van de Nationale Garde, geen militieleden
en geen daders van zelfmoordaanslagen.

De Amerikaanse noch de Britse autoriteiten hebben de slachtoffers onder de
burgerbevolking van Irak geteld en ook in Irak zelf zijn statistieken niet
voorhanden. De Ne w York Times, die aanklopte bij het Iraakse ministerie van
Binnenlandse Zaken, kreeg daar vorige week alleen te horen dat er in de tien
maanden van augustus 2004 tot aan juni van dit jaar 8175 Irakezen door
'opstandelingen' zijn gedood. Hoewel dat aantal niet per maand was opgesplitst,
is het volgens de New York Times duidelijk dat steeds meer burgers het
slachtoffer worden van opstandelingen.

Iraq Body Count (IBC) heeft de zelfde indruk. 'Het aantal doden veroorzaakt door
anti-bezettingsgroepen,

misdaad en onbekende daders vertoont een gestage stijging over de hele periode.'
De periode die is onderzocht beslaat de twee jaar tussen de eerste Amerikaanse
bombardementen, op 20 maart 2003, en 20 maart van dit jaar. Volgens IBC laten de
daders zich niet ontmoedigen door de campagnes van het Amerikaanse leger tegen
'opstandelingen en terroristen'.

De Amerikanen nemen aanstoot aan het hoge percentage burgerdoden waarvoor zij
verantwoordelijk worden gesteld. 'Wij doen wat we kunnen om burgerslachtoffers
te vermijden', zei een legerwoordvoerder in Bagdad. Overigens zijn de doden door
Amerikaans toedoen vooral gevallen tijdens de bombardementen in de eerste maand
van de oorlog (30 procent) en door de zware aanvallen op Falluja in april en
november 2004.

Verreweg de meeste doden (ruim elfduizend) vielen in Bagdad. Naar verhouding
ligt het aantal burgerdoden in Falluja en in Tikrit (waar Saddam Hussein vandaan
komt) aanzienlijk hoger.

Pagina 3: 'Nederlandse spion gedood'

LOAD-DATE: July 20, 2005

LANGUAGE: DUTCH

                           © 2005 PCM Uitgevers B.V.

                              44 of 120 DOCUMENTS

                                 de Volkskrant

                                 July 16, 2005

DE DUITSE PAUL DE LEEUW

BYLINE: TEKST SANDER VAN WALSUM

SECTION: Magazine; Pg. 21

LENGTH: 603 words


Publiekslieveling Harald Schmidt (47, zie het t-shirt) schuwt geen enkele flauwe
grap. Dat neemt niet weg dat hij mateloos populair is.

Duitsland voelde zich ontheemd nadat publiekslieveling Harald Schmidt eind 2003
een creatieve pitstop van een jaar aankondigde.

Hij zag af van verlenging van zijn (lucratieve) contract bij de commerciele
zender Sat 1, en ging eindelijk die vaak uitgestelde wereldreis maken, zijn
miljoenenpubliek verweesd en ontgoocheld achterlatend.

Mediadeskundigen probeerden, in onderlinge wedijver, de Schmidt-code te kraken:
wat onderscheidt deze komiek van zijn vakgenoten? Waarom worden zijn platitudes
en flauwiteiten als geestig ervaren? Een mogelijke verklaring is dat hij zich
demonstratief onttrekt aan de codes die de Duitse samenleving in een wurggreep
houden. Wat het weldenkende deel der natie voor smakeloos en verwerpelijk houdt,
oefent een onweerstaanbare aantrekkingskracht uit op Harald Schmidt.

Zo introduceerde hij de Polen-mop. Zijn creaturen Lee en Wang debiteerden
'wijsheden van Confucius'. De 'CDU-politicus Dr. Udo Bromme' zette de
christen-democratie te kakken. De Turk UEzguer bewaakte de zeden van de
multiculturele samenleving. Alleenstaande moeders, dienstplichtigen, de
volksdansers en de pottenbakkers, ze kwamen allemaal aan bod. Schmidt droeg zijn
show op aan de modale Duitsers.

'Aan mensen als u en u. ' Hij geneert zich niet voor banaliteiten.

Wat krijg je dan? Laagdrempelige grappen uit de biotoop van Otto
Normalverbraucher - de Duitse Jan Modaal. Zoals: 'Bij slecht zicht rijd ik
altijd nog harder dan normaal, opdat niemand van achteren tegen mij opbotst. '
Of: 'Poetsen is levensgevaarlijk. Bijna iedere man is in de keuken weleens over
zijn poetsende vrouw gestruikeld, en heeft zich daarbij lelijk bezeerd aan zijn
bierfles. ' Z'n brille die Schmidt zit 'm dus niet in de grappen zelf, maar in
de schaamteloze wijze waarop ze worden opgedist.

Schmidt zondigt zelfs tegen de gangbare opvatting dat grappenmakers zich niet
aan het nazi-verleden mogen vergrijpen. Zo voerde hij een symbiose op van Rudolf
Hess en Darth Vader. Schmidt erkende in Hitler 'komische trekken' waar te nemen.
Waarbij hij aantekende dat hij in zijn auto nooit naar cd's met toespraken van
Hitler luistert. 'Stel dat een Turkse medeburger mij hier in Keulen de weg
vraagt terwijl de stem van de Fuehrer uit de speakers dreunt. Dan heb ik toch
wat uit te leggen. ' Met de presentatie en de productie van de shows heeft
Schmidt een fortuin vergaard - naar verluidt verdient hij 40.000 euro per
uitzending.

En sinds december vorig jaar, na afloop van zijn sabattical, is deze
inkomstenbron weer gaan vloeien. Voor de ARD produceert hij twee uitzendingen
per week. Wat de zender betreft worden dat er na de zomerstop drie.

Vooralsnog heeft Schmidt de boot afgehouden. 'De ARD omarmt mij zo hartelijk,
dat ik bijna geen lucht meer krijg', zei hij in een interview.

In een zeldzaam vertoon van openhartigheid voegde hij daaraan toe zich niet meer
zo geinspireerd te voelen. Dat was menig televisiecriticus de laatste tijd al
opgevallen. Op de een maakt hij een uitgebluste indruk.

De ander vergelijkt hem met een entertainer op een vakantieclub. En veteraan
Rudi Carell (70) gaf Schmidt het ongevraagde advies zijn televisieloopbaan
definitief te beeindigen. 'Op iemand die alleen maar bazelt, zit toch niemand
meer te wachten. ' Het kan verkeren. De showmaster zelf houdt zich aan zijn van
prins Charles geleende levensmotto: 'Never explain, never complain. '

ZIE OOK PAGINA 31, 49, 71

HARTMUT SCHNEIDER (39) . INGENIEUR . BUTZBACH

LOAD-DATE: August 1, 2005

LANGUAGE: DUTCH

                           © 2005 PCM Uitgevers B.V.

                              45 of 120 DOCUMENTS

                                 de Volkskrant

                                 July 16, 2005

VEEL, VET EN LEKKER ; ESSEN UND TRINKEN

BYLINE: TEKST SYLVIA WITTEMAN

SECTION: Magazine; Pg. 44

LENGTH: 2689 words


VAN DAT BIER EN DIE WORST IS ALLEMAAL WAAR. MAAR WIST U OOK DAT DE MEESTE
DUITSERS TUSSEN DE MIDDAG WARM ETEN EN DAT ASPERGES ER RAZEND POPULAIR ZIJN?
KIJKJE IN DE DUITSE KEUKEN DOOR EEN ERVARINGSDESKUNDIGE.

Duitsland heeft heel wat gemeen met Nederland, onder andere dat geen enkele
buitenlander er naartoe gaat voor het eten. Taferelen van dikke Beierse mannen
in Lederhosen met bierpullen en worsten zweven de argwanende toerist voor het
geestesoog, plus de vage herinnering uit de schoolboekjes dat een uitsmijter in
het Duits Strammer Max heet.

Vreemd genoeg ben ik tijdens een verblijf van zes jaar in Duitsland nog nooit
een Strammer Max op de kaart tegengekomen, maar van dat bier en die worst is
allemaal waar. Gelukkig maar. En trouwens: een knappe man wordt er in een
Lederhose alleen maar mooier op. Ga zelf maar eens kijken in Muenchen.

Probeer dan meteen de beruchte Weisswurst, waar toeristen meestal maar liever
niet aan beginnen. De worst is inderdaad wit, en wordt niet gebraden maar
gekookt wat hem een een nogal ongunstig voorkomen geeft.

Maar van binnen is een Weisswurst veerkrachtig mals, sappig, niet zeer vet, maar
bijna mousse-achtig, kalfsvlees met een frisse hint van citroenschil en
peterselie.

Er moet zoete mosterd bij, en je snijdt hem niet, maar zuigt hem uit zijn
velletje, een weerzinwekkend tafereel, maar het is het waard. Net als de
alomtegenwoordige Bratwurst in tientallen varianten, van de dunne, kruidige
Thueringer Bratwurst die traditioneel in een piepklein broodje overhandigd
wordt, meer bij wijze van handvat dan als substantiele maaltijdcomponent, tot de
Halbe Meter, die zijn naam eer aan doet.

Bratwurst ohne Darm doet nogal denken aan onze frikadel, behalve dat hij niet
wordt gefrituurd, maar gebraden. Van de zo geliefde Currywurst is het
onduidelijk waaraan hij zijn roem te danken heeft: het is gewoon een doorsnee
braadworst, met een klodder ketchup en daaroverheen flink wat kerriepoeder
gestoven.

Voor de liefhebber. Net als de Duitse friet, die ze glashard lauw of koud
opdienen, wat niemand iets schijnt te kunnen schelen. Populair is vooral de
Pommes (fonetisch uit te spreken, dus niet op zijn Frans als 'pom') 'rot-weiss',
met ketchup en mayo dus.

Pindasaus en dergelijke zijn onbekend, evenals als de kroketten, bamiblokken en
wat dies meer zij.

In het iets chiquere snackbarsegment kun je vaak Leberkaese eten: de in grote
bakblikken gebraden massa gemalen vlees, wordt in vingerdikke plakken gesneden
en gegeten tussen een broodje met mosterd.

Een soort lekkere warme boterhamworst, waar vreemd genoeg lever noch kaas aan te
pas komt. En dan de absoLute top: Krustenbraten, gigantische hompen
varkensgebraad met een knapperige korst zwoerd eraan, ook weer in dikke, sappige
plakken op een broodje. Ook lekker: Nackensteak, het goedkoopste, maar lekkerste
soort doorregen varkenskarbonade, krokant geroosterd en tussen een broodje
gegeten. Kant en klaar te koop aan stranden en zwembaden, maar ook feloranje
gemarineerd te koop in kiloverpakkingen voor de thuis- of parkbarbecue.

Duitsers, vooral in de eenvoudiger prijsklasse, zijn dol op 'grillen' , geen
nuffige gambaatjes en courgettespiesjes, maar vette lappen en worsten, in
noodgevallen &aagrave; l' improviste op een stalen vloermatje in het park.
Vooral Turken in Duitsland zijn daar sterk in.

Een van de grootste pronkstukken van de Duitse keuken is trouwens de Turkse
Doner Kebab.

Pitabroodjes gevuld met snippers warm lamsvlees of kip, sla en knoflooksaus,
alleen door een totale leek te verwarren met shoarma, gaan voor concurrerende
prijzen over tienduizenden toonbanken. Met een ook bij alle Turkse stalletjes
verkrijgbare beker versgeperst sinaasappelsap heb je een gezonde en heerlijke
lunch voor 3 euro. Vegetariers laten het vlees op de doner vervangen door
brokjes feta, en ook dat is lekker.

Sterker nog, het is een van weinige manieren waarop de vleesverlater in
Duitsland buitenshuis toch behoorlijk te eten krijgt.

In restaurants bestaat het vegetarische aanbod helaas nog steeds vaak uit de
beruchte Brokkoli-auflauf mit Kaese ueberbacken: een ontmoedigend grote schaal
vol troosteloos doodgekookte broccoli, gefixeerd in stugge fabriekskaas, in het
ergste geval met rubberige lasagnevellen ertussen.

Wie besluit dan maar zelf te koken: met de supermarkten in Duitsland is iets
grappigs aan de hand. Ze zijn of klein en duur, of groot en goedkoop, maar in
beide gevallen lang niet zo ruim gesorteerd als bij ons.

Zeker, de basics zijn er, maar er is vaak niet veel keus in vlees en groente en
ze missen vooral het enorme aanbod aan gemaksvoedsel waar drukke Nederlandse
gezinnen op drijven. Alleen de worst- en vleeswarenvitrine is imposant, zelfs in
kleine supermarkten.

Het zit zo: veel Duitsers koken door de week niet of nauwelijks. De kinderen
krijgen op school een warme maaltijd, werkende ouders gaan in de lunchpauze naar
een eenvoudig restaurant of Stehcafe, waar je goedkoop een prima dagmenu krijgt,
vaak al voor 5 euro. 's Avonds wordt dan het Abendbrot gegeten, met ham, worst
en andere vleeswaar, tomaatje erbij en klaar. Die vleeswaar is vaak veel beter
dan in Nederland. Wie 100 Gramm Schinken bestelt, wordt vreemd aangekeken: je
koopt vleeswaar per plak, die drie keer zo dik wordt gesneden als bij ons.

De wat chiquere Duitser in grote steden gaat er de laatste tijd langzaam toe
over 's avonds een eenvoudig pastaatje te koken, maar voor Otto
Normalverbraucher (de Duitse Jan Modaal) is 's middags warm eten nog steeds de
gewone gang van zaken.

Dat is natuurlijk ook ontzettend handig, vooral voor werkende vrouwen. Je haalt
je kinderen op van de creche, en hoeft niet nog eens achter het fornuis met
zeurend kroost om je heen. Duitsers zijn dan ook vaak geschokt als je vertelt
dat Nederlandse kinderen op school moeten leven van meegebrachte boterhammen.

'En dan moet je dus maar hopen dat die kinderen 's avonds warm eten krijgen?',
zei een Oost-Duitse vriendin eens ongelovig. 'Daar beginnen die moeders toch
niet aan, na je werk nog eens boodschappen doen en koken? Nee, de staat hoort
ervoor te zorgen dat kinderen een warme maaltijd krijgen. ' Dit Mittagessen
bestaat, zeker in schoolkantines en eenvoudige lunchrooms, geregeld uit Eintopf,
een soort hybride tussen dikke soep en stoofpot, van aardappels of rijst, vlees
of worstjes en groente. Ook mensen die thuis lunchen eten vaak Eintopf, vanwege
het gemak. Bovendien is het de methode om kinderen groente te laten eten. In het
oosten is de beruchte Soljanka nog steeds alomtegenwoordig: een Eintopf van
vlees-, kip- en worstresten, opgekookt met augurken, zuurkool en Letscho, een
soort paprika-tomatenketchup en met water tot soepdikte aangelengd. In
voorkomende gevallen dienen gewetenloze ossi-uitbaters Soljanka genadeloos op
als saus over macaroni, en noemen het dan Bolognese.

In het weekend wordt in Duitsland wel uitgebreid boodschappen gedaan en gekookt.
Het Sonntagsbraten is het culinaire hoogtepunt van de week, met een enorm stuk
vlees, in de oven gebraden of gesmoord, als middelpunt. Ook dit wordt 's middags
opgediend.

Wat overblijft gaat de volgende dag koud op het Abendbrot.

Wie uit eten gaat doet dat wel 's avonds. Duitse restaurants hebben de laatste
tijd de neiging nogal zwaar op de Italiaanse keuken te leunen. Vaak pakt dat
heel behoorlijk uit, vooral in het betere segment.

Maar in voormalig Oost-Duitsland loopt de bezoeker het risico op duimdikke
pizza's, of vindingrijke varkensschnitzelcreaties onder een bedompt dekbed van
gesmolten Aldi-mozzarella.

Een ander stokpaardje in Duitse restaurants zijn seizoensgerechten. Nieuwe
haring, asperges, meischol, de eerste paddestoelen: elke primeur veroorzaakt een
golf van specialiteiten op Duitse kaarten.

Zelfs Halloween of Sint-Maarten grijpen ze tot vermoeiens toe aan met
pompoensoep, -sla, -puree, respectievelijk gebraden gans, in diverse
verschijningsvormen. Die gans is trouwens enorm lekker, die pompoenbedenksels
meestal niet.

Maar zeker het paddestoelenseizoen, dat in de zomer al begint met Pfifferlinge
(cantharellen) is een zegen. Op Duitse markten kost een grote mand Pfifferlinge
maar een paar euro. Wat later in de herfst komt de Steinpilz (eekhoorntjesbrood,
funghi porcini) op de kaart. Ze doen er van alles mee, en bijna alles is lekker.
Het is wel weer oppassen geblazen voor de intussen wat moedeloos geworden
vegetarier: het spek sluipt vaak incognito de paddestoelengerechten binnen.

Voor de doorgewinterde vleesvreter is ook in eenvoudige restaurants bijna altijd
wel iets lekkers te halen.

Een behoorlijke biefstuk moet je met een lantaarntje zoeken, maar daar kom je
ook niet voor.

Door vrijwel heel Duitsland staat de Schweinehaxe op de kaart, wat niets meer of
minder is dan een stuk varkenspoot van ruim 1 kilo. Gestoofd is zoiets wel wat
veel van het goede, maar krokant gegrild met zuurkool erbij is de Haxe iets
waarvoor je voorgoed naar Duitsland zou verhuizen. Nadeel: een Schweinehaxe
levert ongeveer een miljoen calorieen. Hetzelfde geldt voor gebraden eend, die
vaak heel simpel wordt bereid, met gekookte aardappels of Knodel (vochtige
broodballen, maar het is lekkerder dan het klinkt en handig om de saus mee op te
dweilen) en rode of witte kool, met een fijne smaak van weelderig vet.

Het oosten is sterk in Kasseler Braten, gepekelde en gebraden varkensnek, die
lekker is, maar vaak erg zout, en noopt tot veel bier drinken. Gelukkig wordt
bier in heel Duitsland nauwelijks als alcohol beschouwd, maar veeleer als
dorstlesser, en niemand vindt het vreemd als je om tien uur 's ochtends een glas
bier drinkt. Sterker nog, op zondag is nog steeds het zogenaamde Fruehschoppen
populair, wat neerkomt op je 's ochtends vroeg in alle eer en deugd bezatten.

Duitsers staan trouwens belachelijk vroeg op, waarschijnlijk omdat ze dan
onmiddellijk een paar van die verrukkelijke knapperige broodjes kunnen kopen en
opeten. Nederlanders eten meestal brood van gisteren, maar de gemiddelde Duitser
loopt even de deur uit voor een zak Schrippen, zoals ze in Berlijn heten, of
Semmel, in het zuiden. Ze worden de hele dag door vers gebakken, zoals het
stokbrood in Frankrijk, en minstens even lekker. Door het vroege ontbijt vindt
ook het Mittagessen al vaak om half twaalf, twaalf uur plaats. Om vervolgens de
lange periode tot het Abendbrot te overbruggen wordt 's middags op grote schaal
taart gegeten, met koffie erbij.

Diezelfde bakker verkoopt een breed scala aan Schnitten en Kuchen, vaak
eenvoudige, maar lekkere plaatkoek met appel, pruimen of ander fruit, maar ook
diverse Schnecken (letterlijk slakken), met maanzaad en suikerglazuur,
vergelijkbaar met onze koffiebroodjes en Bienenstich (bijensteek) met honing en
amandelschaafsel. Vooral de bakkersketen Wiedemann maakt dit alles van briljante
kwaliteit.

Echte taart is vaak gek genoeg in heel Duitsland niet zo geweldig, nogal zwaar
op de hand, vol kleffe mokkacreme of griezelpudding en ook lang niet altijd
vers. De populariteit van de Berliner, een soort doughnut zonder gat is
onbegrijpelijk, vooral vanwege

de overheersende smaak van oud frituurvet en druiperige jam- of advocaatvulling.
In Berlijn heten de Berliner trouwens Pfannkuchen, en daar heten pannenkoeken
dus Eierkuchen, maar daar went men aan. JFK zat er in ieder geval lelijk naast,
met zijn Ich bin ein Berliner (ik ben een doughnut zonder gat).

Als je bij iemand op de koffie wordt gevraagd, betekent dat dat je om een uur of
vier, half vijf komt, en als je je er met een enkel stuk taart vanaf wilt maken
denken ze dat je of ziek bent, of overdreven beleefd, of allebei.

Gelukkig zijn de tijden voorbij dat je na het bestellen van een cappuccino een
kop slappe koffie met een muts van melige spuitbusslagroom kreeg overhandigd, al
kom je zoiets in het oosten nog af en toe wel tegen. Dat maken de ossi's
gelukkig goed met hun briljante en zeer voordelige sekt Rotkaeppchen. Want ook
dat is zo sympathiek van Duitsers: belletjeswijn bewaren ze niet voor oud en
nieuw, maar drinken ze gewoon als ze er trek in hebben. Kleine flesjes sekt
liggen in de schappen van elke supermarkt, en als iemand je iets te drinken
aanbiedt, is het heel gewoon om een glaasje sekt te vragen. Kortom, Duitsland is
ook culinair een prima land, al valt het niet mee om er slank vandaan te komen.
Getuige ook bijgaande recepten.

MAATJESHARING

Duitsers zijn dol op Nederlandse maatjesharing, maar onze gewoonte om zo'n vis
bij de staart te grijpen en in de keel te laten zakken, slaat nog steeds niet zo
aan. Haring wordt vooral verwerkt tot gerechten. Een van de bekendste is Matjes
nach Hausfrauen Art.

6 nieuwe haringen 1 grote, zure appel (goudreinet) 1 grote ui 1 zure bom 1/4
liter zure room 1/4 liter creme fraiche 1 bosje dille 1 bosje bieslook of
lenteui Snijd de appel en augurk in kleine blokjes, de ui in de lengte
doormidden en vervolgens in papierdunne ringen. Knip de dille en bieslook fijn.
Roer alles door elkaar met de creme fraiche en zure room, schep er voorzichtig
de haring door. Breng op smaak met zout en versgemalen zwarte peper.

Duitsers eten hier warme Pellkartoffeln bij, in de schil gekookte aardappels.

SCHWEINEBRATEN

Het pronkstuk van de Duitse eetcultuur is het Schweinebraten.

Probeer dit niet met een kleiner stuk vlees. Wat overblijft, is koud net zo
lekker.

Een stuk varkensschouder van 2 kilo (vraag de slager of hij het zwoerd en vet
eraan laat. ) scheutje zonnebloemolie wat karwijzaadjes (kummel) teentje
knoflook 100 gram boter flesje bruin bier Snijd met een vlijmscherp mes het
zwoerd met vet ruitvormig in, of laat dat door de slager doen. Wrijf het stuk
vlees aan alle kanten in met veel zout en peper. Gebruik meer zout dan
waarschijnlijk lijkt.

Verwarm de oven voor op

220 graden. Verhit op het fornuis de braadslee, met een scheut olie erin. Leg
het vlees met de zwoerdkant naar onder in de hete olie, en schenk langs de rand
van de braadslee 1/4 liter kokend water erbij. Zet de braadslee in de hete oven
en laat het vlees een kwartier braden.

Keer het vlees nu met de zwoerdkant naar boven, en zet de oven op 180 graden.

Laat het vlees zo nog twee uur verder braden. Begiet het geregeld met het
braadvocht, giet eventueel af en toe wat water erbij, als alles dreigt te
verdampen.

Prak intussen de boter met de uitgeperste knoflookteen en een eetlepel
kummelzaadjes door elkaar. Bestrijk het vlees een half uur voor het eind van de
braadtijd met deze boter, en giet er het laatste kwartier elke vijf minuten een
scheutje bier over. Zet tot slot nog even de oven op bovenwarmte, en laat de
korst krokant grillen.

Pas op dat het niet te hard gaat! Haal het vlees uit de oven en laat het 10
minuten rusten voor het aansnijden.

Dik het braadvocht desgewenst in met een beetje aardappelmeel of allesbinder.

Eet er gekookte aardappels bij en sla, of zuurkool.

ROTE GRUETZE MIT VANILLESOSSE

Een geweldig toetje, onbegrijpelijk dat het in Nederland niet bestaat: Rote
Gruetze mit Vanillesosse. Gezond ook, door het vele rode zomerfruit.

Voor de rote Gruetze: aardbeien, kersen, bramen, aalbessen en frambozen, in
totaal 1 kilo 100 gram suiker 40 gram maizena 1/2 liter kersensap uit een pak
Voor de saus: 1/2 liter vanillevla 1/4 liter slagroom 2 eetlepels fijne suiker

Maak het fruit schoon, ontpit de kersen en snijd de aardbeien doormidden of in
vieren. Meng de suiker met de maizena en een half kopje kersensap, breng de rest
van het sap in een pannetje aan de kook, roer er het maizena-suikermengsel door
en laat al roerend even opkoken. Roer nu alle vruchten erdoor, neem direct van
het vuur, en laat helemaal afkoelen en daarna in de ijskast door en door koud
worden, liefst een dag van tevoren. Roer af en toe om velvorming te voorkomen.

Het spul moet niet stijf en puddingachtig worden, maar dik vloeibaar blijven.

Klop de slagroom lobbig met de suiker, roer dit door de vla. Geef ieder een
schaaltje Gruetze en schenk daar wat van de saus bij. In plaats van vanillesaus
is een bolletje vanilleijs ook lekker.

RAINER GUNZENHAUS (53) . KELNER . KEULEN

LOAD-DATE: August 1, 2005

LANGUAGE: DUTCH

                           © 2005 PCM Uitgevers B.V.

                              46 of 120 DOCUMENTS

                                 de Volkskrant

                                  July 8, 2005

Dior zoekt het in de netheid van de jonge Paul Weller ; Mode

BYLINE: GERT JONKERS

SECTION: Kunst; Pg. 15

LENGTH: 471 words


Ontwerper Hedi Slimane toonde dinsdagavond een collectie voor Dior Homme die
helemaal aan Londen was opgehangen. Slimane is fan van de muziek die uit Londen
komt; hij heeft net een fotoboek gemaakt over de generatie van The Libertines en
Franz Ferdinand .

De soundtrack van de show was speciaal gecomponeerd door The Rakes. Kleding,
modellen en choreografie deden verder sprekend denken aan A Clockwork Orange, de
film over een alternatief legertje Britse rotjongeren.

Het waren niet eens de kleren zelf die de show verbluffend maakten. Strakke
hoogwaterjeans, poloshirts, gleufhoeden, bretels, een zwarte lakregenjas;
Slimane gebruikte meer traditionele basics dan ooit, op een 'vreemd' colbert met
lange voorpanden na.

De impact van de show zat ' m in het sterke nieuwe beeld dat hij toonde. Dat
alle ontwerpers op zoek zijn naar een netter silhouet is duidelijk; de baggy
spijkerbroek is volgend jaar uit de mode. Maar waar bijna iedere ontwerper zijn
heil in preppy zocht, baseerde Slimane zijn hele show op de akelige netheid van
de jonge Paul Weller, en de hoog dichtgeknoopte shirts, hoogwaterbroeken en two
tone puntschoenen van ska.

Het was niet eens puur retro, want die nieuwe strakheid is ook de stijl van die
hedendaagse Britse bands die Slimane volgde. (Later die avond vierde Slimane
zijn 37-ste verjaardag met een feest waar de Londense The Others een geweldig
optreden gaven, en met Engelands junkie superstar Pete Doherty en vriendin Kate
Moss aan de champagne.)

Het blijft raar om een Frans luxemodemerk het Londense anti-establishment te
zien omarmen. Het bewijst dat modeshows niet altijd over kleren gaan, en des te
meer over imago en de magie van een naam. Al was het maar omdat een gewone
sterveling de kleren van Dior toch amper kan betalen.

Of omdat de kleding helemaal niet geproduceerd wordt, zoals bij Louis Vuitton.
Schitterende kleren liet Marc Jacobs daar zien: leuke gymshirtjes,
sportbroekjes, nette jeans en blazers, geinspireerd op de Amerikaanse ideale
sportieve schoonzoon. Maar bijna niks daarvan haalt ooit de winkel -Vuitton
verdient zijn geld met lederwaren.

Bij de derde Franse luxe-titaan, Yves Saint Laurent, begon ontwerper Stefano
Pilati zoals altijd met nette kostuums, met als nieuwtje dat jas, vest en broek
van kleur en stof verschilden, voor de relaxte look .

Later werd het bij YSL verrassend sportief en losjes, hoewel nog altijd stijlvol
Frans. Niet voor Jan Modaal of voor jonge Britse popsterren. De kleren van YSL
werden in een piepklein zaaltje getoond, voor zo'n honderd genodigden, nog geen
tiende van de professionals die een kaart hadden aangevraagd. Topmode moet
namelijk wel exclusief blijven.

Parijs, mannenmodeshows voor lente/zomer 2006. Gezien: Dior Homme, Louis
Vuitton, Yves Saint Laurent.

Dior, mannenmode 2006

LOAD-DATE: July 8, 2005

LANGUAGE: DUTCH

                           © 2005 PCM Uitgevers B.V.

                              47 of 120 DOCUMENTS

                                 de Volkskrant

                                  July 6, 2005

A-anti-anticapitalista ; F T

BYLINE: DOOR KIM VAN KEKEN

SECTION: Voorkant; Pg. 15

LENGTH: 1843 words


'Demonstraties met het gewone volk zijn te zoetsappig. We moeten kiezen voor een
revolutionaire aanpak om iets te bereiken.'

De leiders van de G8-landen vergaderen vanaf vandaag vlakbij het Schotse
Edinburgh. Duizenden activisten hebben zich vanaf vrijdag verzameld in de stad.
Ze slapen in kraakpanden, tenten en zelfs op stadsbankjes. 'Het echte gevaar
komt niet van ons, maar van de G8.'

'* ck de G8.' De rode graffiti is net door een activist op de muren van de oude
binnenstad geklad. Meteen arriveert een reinigingswerker met hogedrukspuit om de
tekst te verwijderen. De Schotse hoofdstad Edinburgh dient properheid uit te
stralen.

Het is maandagavond, het anarchistenfestijn Carnaval Vol Plezier loopt tegen
zijn einde en de sfeer wordt grimmiger. Op steenworp afstand van de
schoonmaakwerkzaamheden vliegen de flessen en een enkele prullenbak door de
lucht. Sirenes loeien, politiehonden blaffen. Overal staat politie.

Honderden relschoppers, naar verluid vooral Italianen en Fransen, provoceren tot
diep in de n a ch t . De belangrijkste winkelstraten zijn hermetisch afgesloten.

Afgelopen vrijdag: het circus begint met de aankomst van een trein uit Londen.
Niet zomaar een trein, maar een die is verhuurd aan honderden activisten. Met
veel bombarie stappen ze uit en op het perron zijn vrijwel alleen nog rode
bordjes te zien die de socialisten, marxisten en maoisten in de lucht houden.

De hordes internationale, en nationale, activisten verspreiden zich over de
straten. Ze stappen in de pendelbussen, die door de gemeente beschikbaar zijn
gesteld, naar de gratis camping. Of ze lopen rechtstreeks naar de binnenstad
waar tientallen actievergaderingen worden gehouden. Overal klinkt plots de leus:
'A-anti-anticapitalista .'

Nieuwsgierige blikken volgen hen. Dronken studenten en toeristen kennen ze hier
wel, maar anarchisten? Opstootjes gebeuren hier zelden en rellen horen bij een
stad als Londen.

Slapeloze nachten hebben de inwoners

dan ook de laatste dagen. Want ineens kijkt de hele wereld naar de stad die
bekend staat om zijn gastvrijheid. En het is niet de toeristische charme die nu
de aandacht trekt. Zelfs de witte mars tegen armoede, waaraan zaterdag zeker 225
duizend deelnemers meededen, dreigt in de vergetelheid te raken.

Het zijn de duizenden activisten waarop de camera's zijn gericht. Ze verblijven
ruim een week in de regio. Ze overnachten in kraakpanden, tenten op
voetbalvelden en ecologische kampen. Een enkeling kiest zelfs voor een bankje op
de straat.

Ze zijn hier voor actie, harde actie als het moet. De hele week staat de regio
er bol van. Van een herdenking voor de slachtoffers van de oorlog in Irak, tot
blokkades tegen een nucleaire basis, die kilometers van de stad is verwijderd.

Alle acties zijn slechts een voorproefje, melden de activisten, van woensdag .
Vandaag dus, de dag dat de regeringsleiders van de zeven rijkste landen, plus
Rusland, bijeenkomen voor de G8-top in het Schotse golfparadijs Gleneagles, dat
binnen een uur met de bus vanuit Edinburgh te bereiken is.

Duizenden activisten willen het terrein bezetten om de top te blokkeren, het
golfterrein is al dagen omringd door een kilometers lang hekwerk. Vanuit het
hele land zijn agenten naar de regio gekomen. Bijna elfduizend politiemannen
moeten komende dagen de regeringsleiders beschermen.

Sinds het activisten in 1999 is gelukt om een vergadering van de
wereldhandelsorganisatie WTO in Seattle te blokkeren, zijn belangrijke
bijeenkomsten favoriet bij actievoerders. De beweging van andersglobalisten
groeide snel, honderdduizenden

sympathisanten sloten aan en ook gematigde organisaties kwamen erbij.

Het hoogtepunt waren de rellen tijdens de G8-top in het Italiaanse Genua in
2001. De politie trad hardhandig op, een activist werd door de politie
doodgeschoten. Juist door die rellen kreeg de beweging meer aandacht en ineens
stond het thema globalisering op de kaart.

Tot 11 september, een paar maanden later. Nadat terroristen aanslagen hadden
gepleegd op het WTC in New York werd de beweging in de marge gedrukt.
Andersglobalisten protesteerden immers, net als de terroristen, tegen de
Amerikaanse levensstijl, althans tegen de stijl van 'eindeloos' consumeren.

Nu lijken de andersglobalisten een comeback te maken in Edinburgh . Dankzij Bob
Geldofs Live 8 is er weer aandacht voor armoede in Afrika. De'gewone burgers'
discussieren ook over kapitalisme en klimaatverandering. En ook de oorlog in
Irak leidt tot protesten.

Maar voor de echte activist gaan vreedzame demonstraties niet ver genoeg. 'We
willen niet smeken', roepen de socialisten, in het kampement van Hunter's Hall
Park. Een stuk land naast een sportcentrum dat door de gemeente van Edinburgh
een week beschikbaar is gesteld als huisvesting voor de demonstranten.

beweging ot voor kort protesteerde de buurt nog tegen de komst van deze
activisten.

Maar nu halen veel bewoners hun voordeel uit de situatie. Buurthuis Jack Cane
gaat ' s morgens extra vroeg open om koffie te verkopen en de club ziet de
bieromzet ' s avonds met enorme bedragen toenemen.

De lokale jeugd danst ondertussen tot in de vroege uurtjes in de feesttent van
de activisten die midden op het terrein staat. Elke nacht galmen de technobeats
door de buurt. Schoffies van amper 14 jaar oud verkopen softdrugs aan de gretige
actievoerders. Soms lijkt het terrein net een popfestival.

Maar een grote groep jongeren is ook zeer serieus. Overdag gaan ze naar
bijeenkomsten waar ze praten met Irakezen, Palestijnen en Afrikanen over hun
erbarmelijke situaties. Ze lezen boeken over politiek en discussieren urenlang
over manieren om de wereld te verbeteren.

De Poolse Philip merkt dat de beweging steeds meer aandacht krijgt van allerlei
groeperingen. Christenen zijn bijvoorbeeld ook tegen armoede en oorlog, ontdekte
hij. 'Onze kameraden vinden ze niet helemaal antikapitalistisch, maar toch
moeten we met ze optrekken. Over veel onderwerpen denken we hetzelfde.'

Clarence uit Londen is minder geneigd tot praten en saamhorigheid. Grote
demonstraties, met het gewone volk, zijn vaak te zoetsappig. 'We moeten kiezen
voor een revolutionaire aanpak om echt iets te bereiken.' De meeste bewoners van
Hunter's Hall Park delen zijn mening niet.

Zij zoeken medestanders bij de lokale bevolking. De Schot is immers ook tegen
armoede en de oorlog in Irak. Dagen achtereen delen ze folders uit en verkopen
ze socialistische kranten om hun kant van het verhaal te vertellen.

In het kamp Hori-zone, vlakbij het stadje Stirling, staan de tijdelijke bewoners
achter een andere aanpak. Hier verblijven de anarchisten, de activisten die
volgens Geldof de strijd tegen armoede in Afrika tegenwerken. Het zijn ook de
bezoekers van wie de politie de meeste ellende verwacht.

Zondagmiddag echter hangt er vooral nog een hippiesfeer bij de ingang van
Hori-zone. Op de parkeerplaats is een workshop 'sambaband' en een Chinees meisje
speelt accordeon. De activisten lopen heen en weer met kruiwagens, soms zijn ze
gevuld met hout, soms met biologische appels.

'Dit is een echt ecologisch dorp, met duizenden bewoners', zegt de Ierse Kasey
Vayantodos. 'We willen de wereld laten zien dat je ook anders kan leven.' Ze
wijst naar de windmolen op het dak van de welkomstent. Het hele kamp wordt
voorzien van energie via deze molens en zonnecellen.

Meer mag de pers niet zien. Dus ook de composttoiletten blijven een mysterie.
'De bewoners zijn gesteld op privacy', zegt ze. De Nederlander Douwe bevestigt
dat. 'Maar we plannen hier ook acties die niet mogen uitlekken.'

Het kamp is in gedeeld in twaalf buurten. Per buurt wordt elke ochtend
vergaderd. Elke wijk heeft zijn woordvoerder die op zijn beurt punten inbrengt
bij de grote vergadering. Leiders bestaan niet, iedereen doet wat hij of zij
moet doen. Een horizontale levensstijl, noemen de bewoners dat.

'Dit is nou echt democratie', zegt Douwe uit Amsterdam. 'We vergaderen hier niet
een uurtje, maar net zolang tot er een structurele oplossing is waar iedereen
het mee eens is. Ook al duurt dat de hele dag.' Zijn doel van deze week: de
G8-top tegenhouden, op welke manier dan ook.

Is er dan een alternatief voor de huidige regeringsstructuur? De bewoners zeggen
dat dit kamp het bewijs levert dat het allemaal anders kan. Geen grenzen, geen
leiders, stelt Vayantodos. Is het erg dat daarbij stenen door ruiten van het
grootkapitaal gaan? 'Het is hilarisch dat men zich zorgen maakt om de
Mc-Donald's. Het echte gevaar komt niet van ons, maar van de G8. Daarin zitten
de terroristen. Iedereen zou eerder bezorgd moeten zijn over de armoede,
klimaatverandering en oorlogen.'

Twee dagen later, maandagavond, gebeurt echter het tegenovergestelde. Edinburgh
kijkt bezorgd toe hoe het Carnaval Vol Plezier zich ontwikkeld. De vrolijke
sambabands zijn vertrokken, en een zwart blok blijft achter. Op straat woedt ' s
avonds een strijd. Samen met lokale jeugd en alcoholisten die op zoek zijn naar
rellen. De stad wacht af, dit lijkt nog maar een begin te zijn.

Dinsdagochtend staan de muren van de winkelstraat na een lange nacht vol met
leuzen: 'Bush is een terrorist. Weg met kapitalisme.' Vanaf zeven uur ' s
ochtends houdt een groep reinigingswerkers zich weer bezig met de dikke
verfoeide letters van de avond ervoor. Ze lijken niet weg te krijgen. In de
middag zijn ze iets verder. Maar de leuzen staan er nog steeds, zij het
aangetast: 'F* ck de G.'

De protesten tegen de G8-top worden voorbereid door drie belangrijke groepen en
tallozen kleine clubjes. De G8 Alternatives is het meest gematigde platform, bij
hen zijn vooral socialistische organisaties aangesloten. Daar tegenover staat
Dissent!, een paraplu van radicalere groepen die niet geloven in leiderschap.
Volgens de politie zijn hier de meest radicale anarchisten aangesloten.
Daarnaast zijn anarchisten aangesloten bij Wombles, ook een zorgenkind van de
politie.

Zaterdag was de grote witte mars Make Poverty History, een demonstratie die door
de gezamenlijke hulporganisaties is georganiseerd en zeker 225 duizend
deelnemers trok. Zondag organiseerde G8 Alternatives een tegentop, met talloze
sprekers en workshops. Dissent! hield vele workshops (actievoeren, muziek maken,
blokkades opwerpen). Maandag was er een vreedzame blokkade van de nucleaire
basis Faslane. In Edinburgh braken echter wel rellen uit. De politie verrichtte
tientallen arrestaties tijdens een protest van honderden activisten. Volgens een
aantal anarchisten is dit pas het begin. Woensdag trekken alle activisten naar
Gleneagles om daar de G8-top tegen te houden. Sommigen zullen daar via de bergen
proberen te komen, anderen pakken de bus.

Dissent! heeft een actiegids op internet gezet waarin opgeroepen wordt om de
wegen rond Gleneagles te blokkeren. Er wordt verteld hoe wegblokkades kunnen
worden opgeworpen met menselijke schilden.

G8 Alternatives, Dissent! en Wombles

Een actievoerder pest agenten tijdens het Carnaval Vol Plezier in het centrum
van Edinburgh. Kamp Hori-zone vlakbij Stirling

LOAD-DATE: July 6, 2005

LANGUAGE: DUTCH

                           © 2005 PCM Uitgevers B.V.

                              48 of 120 DOCUMENTS

                                 de Volkskrant

                                  July 2, 2005

Oprecht last van ellende en onrecht ; Karel Glastra van Loon (1962-2005) koos
altijd partij, als schrijver en als journalist Glastra van Loon werd gedreven
door woede en romantiek

BYLINE: ALEID TRUIJENS

SECTION: Kunst; Pg. 13

LENGTH: 1125 words


Karel Glastra van Loon - schrijver, SP'er, activist - vond fictie een beter
middel om de wantoestanden in de wereld te beschrijven dan non-fictie. Zijn
roman De passievrucht werd de meest vertaalde Nederlandse roman aller tijden.
Vrijdag overleed Glastra van Loon (42) aan een hersentumor.

Ironie, daar hield hij niet van.

En van cynisme nog minder.

Hij vond zo'n negatieve, wegwerpende levenshouding 'de ziekte van onze tijd'.
Karel Glastra van Loon dacht en schreef graag tegen de tijdgeest in. Dus toen
eind jaren negentig het neo-liberale marktdenken in de mode was, schreef hij
vlammende stukken over wat hij als betonrot in de samenleving beschouwde: de
verwaarlozing van zorg en onderwijs, de biotechnologie, de macht van de
multinationals, de steun aan de 'illegale' oorlog tegen Irak. Hij was een van
die mensen die oprecht last hadden van de ellende en het onrecht in de wereld .

En hij voegde daar zelf graag aan toe: 'Daar zouden meer mensen last van moeten
hebben.'

Ook in zijn literaire werk is cynisme ver te zoeken. De personages in Vannacht
is de wereld gek ge worden (1997), De passievrucht (1999), Lisa's adem (2001) en
De o n z i ch t b a r e n (2003) overkomt een hoop ellende, maar verbitterd
raken ze nooit. Ze hebben een rotsvast vertrouwen in de liefde. 'God is liefde,
Bo', zegt de hoofdpersoon Armin in De passievrucht tegen zijn zoontje, 'en de
liefde, dat is God. Daar zijn veel misverstanden over. Want het eerste, dat
wordt wel geloofd, maar het tweede, dat geloven maar weinigen.'

Niet dat Glastra van Loon veel ophad met de God van de kerken. Hij was er wel
mee opgegroeid. Hij werd op 24 december 1962 in Amsterdam-West geboren als
middelste in een gezin van vijf kinderen, en werd hervormd opgevoed. Thuis werd
hem geleerd dat het niet paste te leven voor eigen materieel gewin. In zijn
puberteit ruilde hij God in tegen het socialisme. Hij werd lid van de PSP, liep
mee in demonstraties en voerde actie. Maar de linkse intellectuelen keken
verstoord op als hij in zijn kekke leren jekkie kwam binnenlopen. Hij hield niet
van hun eindeloze getheoretiseer, hij wilde iets doen. Na korte tijd
geschiedenis te hebben gestudeerd, werd hij bijstandsmedewerker bij de Sociale
Dienst; zo kon hij meer betekenen voor de minderbedeelden.

En hij bleek zich thuis te voelen bij het 'volkse' socialisme van de SP. Hij
werd geen lid, maar schreef in 1993 een boek over de SP'er Remi Poppe, trad in
1994 toe in een brainstormgroep die adviseert hoe de SP het beste naar buiten
kon treden. Na zijn literaire debuut in 1997 bleef hij actief als journalist, en
voor de SP. In 2000 publiceerde hij samen met Jan Marijnissen De laatste oorlog,
over de vraag wat er te leren valt uit de oorlog in voormalig Joegoslavie. Zijn
laatste boek, geschreven met Kees Slager, dat begin dit jaar uitkwam, is het
verslag van een serie gesprekken met Jan Marijnissen, getiteld Ho e dan, Jan?

Glastra van Loon koos partij, als schrijver en als journalist. Populisme schuwde
hij niet; via de media voor 'de gewone man' kon hij een groot publiek bereiken.
Hij begon zijn journalistieke carriere bij Libelle, waar hij het bruidspaar van
de week portretteerde. Begin jaren negentig was hij redacteur van Nieuwe Revu,
dat onder hoofdredacteur Derk Sauer in de jaren tachtig een groot links
publieksblad was geworden, met als adagium 'Seks, socialisme, sensatie'. Hij
reisde veel en schreef reportages op plaatsen waar het gistte. Hij stond in
Peking op het Plein van de Hemelse Vrede toen daar de tanks kwamen aanrollen.

Zijn eerste verhalenbundel werd nauwelijks opgemerkt. Dat lot leek ook zijn
eerste roman, De passie vrucht, beschoren. Het boek werd aanvankelijk nauwelijks
in de pers besproken. Maar het kreeg de Generale Bankprijs 1999 en werd daarna
ineens een verpletterend verkoopsucces. Het werd een favoriet 'lijstboek' voor
middelbare scholieren. Inmiddels is het boek verfilmd (2002) en vertaald in
dertig talen - waarmee het de meest vertaalde Nederlandse roman aller tijden is
geworden.

Het succes moet Glastra van Loon overdonderd hebben. Ineens was hij, die niet
maalde om geld en glamour, rijk en beroemd. Het was hem gelukt om zonder
concessies aan zijn overtuigingen een enorm publiek te bereiken. Succes is niet
te voorspellen, maar De passievrucht had wel alles in zich om geliefd te worden.
Het is een gedreven verteld, met medischgenetische wetenswaardigheden doorspekt
verhaal over een man die ontdekt dat hij niet de natuurlijke vader kan zijn van
zijn 13-jarige zoon. Maar wie dan wel? De moeder van het kind is overleden. De
man gaat op zoek naar de 'dader', wat de roman de vaart geeft van een whodunit.
Maar de romantische t o u ch ontbreekt niet: de waarheid lost niets op; alleen
liefde is in staat de wrok over het verleden te overwinnen.

Karel Glastra van Loon zal misschien de geschiedenis ingaan als de schrijver van
een zeer succesvol boek. Toch schreef hij nog twee romans, Lisa's adem en De
onzichtbaren. Ook dat werden verkoopsuccessen, maar de kritieken op het boek
waren niet onverdeeld positief. Beide zouden gebukt gaan onder een zwaar
aangezet goedkwaad-schema. Lisa's adem is ook te lezen als een zoektocht, door
onprettige regionen van de samenleving, naar een geheim dat een verdwenen
geliefde met zich meenam. Voor het schrijven van De o n z i ch t b a r e n
verbleef de schrijver enkele maanden in Thailand, op verzoek van de Stichting
Vluchteling. Hij sprak er met Birmese vluchtelingen, verjaagd door het
dictatoriale regime in Birma. Met zijn roman, een verzonnen, geromantiseerd
verhaal op basis van feiten, wilde hij aandacht vragen voor de werkelijke nood
van deze vergeten groep - een opzet die hier en daar wrong. Het tekent Glastra
van Loon, gedreven door woede en romantiek, dat hij fictie een beter middel vond
om wantoestanden onder de aandacht te brengen dan non-fictie: het bereik van
zijn romans is immers vele malen groter. Vijf jaar geleden werd hem door Het
Parool gevraagd als welk personage hij na zijn dood wilde terugkeren. 'Als Jody
uit Jody en het hertejong', antwoordde hij. 'Zo'n paradijselijke jeugd, midden
in de wildernis met overal beren en gevaar - geweldig toch?'

In januari 2004 vertrok hij naar Amerika, als gastdocent in Ann Arbor. Terwijl
hij aan het sleeen was met zijn kinderen, werd hij onwel. Het bleek een
hersentumor. Anderhalf jaar lang deed hij er alles aan om te genezen, met groot
optimisme. 'Ik ben nog steeds van plan om 93 te worden', zei hij in juni 2004
tegen Bram Bakker tijdens een openbaar optreden. Maar de ziekte won. Hij stierf,
42 jaar oud, vader van drie jonge kinderen en nog maar aan het begin van een
tegendraadse, wonderlijke literaire loopb aan.

Karel Glastra van Loon in december 2003.

LOAD-DATE: July 4, 2005

LANGUAGE: DUTCH

                           © 2005 PCM Uitgevers B.V.

                              49 of 120 DOCUMENTS

                                 de Volkskrant

                                  July 2, 2005

De moeizame strijd voor een gewoon leven ; de Balkan en de Kaukasus

BYLINE: WIM BOSSEMA

SECTION: het Betoog; Pg. B05

LENGTH: 1169 words


Voetballen en muziek maken om los te komen van trauma's als Srebrenica

Over: hoe de inter-etnische dialoog te hervatten na een oorlog?

Door: vredesactivisten

Waar: IKV-conferentie Zeist

Terwijl de wonden en het verdriet van Srebrenica door de herdenking van de
massamoord nu tien jaar geleden weer even in de belangstelling staan, proberen
vredesactivisten vooral naar de toekomst te kijken. Serviers, Bosniers en
Kroaten moeten weer leren normaal met elkaar om te gaan, als voor de
burgeroorlog, bepleiten Milos Antic en Hedvig Morvai-Horvat van het Burgerpact
voor Zuidoost-Europa, opgezet in Servie. Ze organiseren stedenbanden tussen
plaatsen in de drie landen. Ook Srebrenica zit in zo'n club.

Natuurlijk moeten de inwoners van de Balkan het gewelddadige recente verleden
ook onder ogen zien, zeggen ze. De videoband met de executies in Srebrenica op
bevel van Mladic, de commandant van de Bosnische Serviers, is heel belangrijk en
heeft veel Serviers wakker geschud. Maar dat is niet genoeg, het is in het beste
geval een begin voor verzoening.

Antic: 'Eindelijk heeft de Republika Srpska van de Serviers in Bosnie erkend dat
de moorden in Srebrenica inderdaad zijn gepleegd. Maar er zijn nog steeds
Serviers die zeggen: ach het buitenland heeft hen gedwongen tot die erkenning.'
Het is niet anders, vindt hij: 'We hebben vijf jaar van verzoeningsprogramma's
achter de rug. We moeten nu ook eens verder.'

De gewone dingen van het leven moeten weer gewoon worden. Voetbalwedstrijden met
deelnemers van alle etnische groepen, muziekfestivals, kunstuitwisseling, en ja
soms duikt ook de oorlog op: op foto's in een reizende tentoonstelling. Antic en
Morvai-Horvat vertellen erover op een conferentie van het Interkerkelijk
Vredesberaad (IKV) met partnerorganisaties in het conferentieoord Woudschoten
bij Zeist.

De steden die meedoen tekenen een 'protocol van interetnische tolerantie',
waarin ze beloven samen te werken op tal van terreinen en af te zien van
hatelijke uitingen. Dat lijkt formeel, maar zo krijgen de goede voornemens een
officieel tintje. Het wekt vertrouwen bij de etnische minderheden die in elke
stad bestaan.

Het effect op de politiek is duidelijk waarneembaar: afgelopen week kwamen de
drie presidenten van de voorheen vijandige staten voor het eerst bijeen in de
Servische hoofdstad Belgrado om zo'n protocol te tekenen, zegt Morvai-Horvat
trots. Eerder wist Burgerpact de burgemeesters van de hoofdsteden (Belgrado,
Zagreb en Sarajevo) al rond de tafel te krijgen.

Antic: 'De burgemeester van Tuzla is in Servie aangeklaagd wegens
oorlogsmisdaden en toch heeft hij een protocol getekend. Dat is politiek erg
belangrijk.'

En de bevolking, de gewone burgers, uiteindelijk gaat het toch vooral om hen?
Dat is waar, zeggen ze, maar zonder de plaatselijke overheden gaat het niet. Dan
blijven de activiteiten van goedbedoelende burgerorganisaties (ngo's) te
marginaal, te incidenteel. Ze hebben veel tijd en energie moeten besteden aan
het overtuigen van de plaatselijke machthebbers. Bij de eerste drie steden
(Tuzla in Bosnie, Osijek in Kroatie en Novi Sad in Servie) kostte het anderhalf
jaar soebatten voordat de handtekeningen werden gezet. Antic: 'Het is
onderhandelen, onderhandelen, onderhandelen.' Morvai-Horvat: 'Maar inmiddels
hebben zeventig gemeenten protocollen getekend.'

Er bestaat het gevaar dat de protocollen loze hulzen blijven, beseffen ze. En
ook dat de betrokken ngo's zelf zich verliezen in het formuleren van vrome
wensen. Die ngo's worden nu vooral gevormd door de elite, intellectuelen,
kunstenaars, jonge idealisten, zegt Antic. Maar het meeste succes met de
uitwisseling heeft Burgerpact tot nu gehad met de ondernemers uit het midden-en
kleinbedrijf, vertelt hij. Die hebben voor hun afzet handel met de gebieden van
voor de oorlog nodig, toen Joegoslavie nog een land was. Die zien het voordeel
van normaliseren heel erg goed.

Is het een model voor andere voormalige conflictgebieden om oude vijandbeelden
te doorbreken, wil het IKV graag weten. Azerbeidzjan en Armenie in de Kaukasus
bijvoorbeeld?

Akifa Aliyefa, een mensenrechtenactiviste uit Azerbeidzjan, weet het nog niet zo
zeker. Ze heeft naar de twee collega's uit de Balkan geluisterd en vreest dat
samenwerken met plaatselijke autoriteiten in haar land nog veel moeilijker is.
Als ze daar met een plan komt, zeggen die meteen: ga maar naar de centrale
regering.

En Azerbeidzjan heeft een zeer autoritair bewind.

Aliyefa kan niet om de autoriteiten op elk niveau heen, anders kan ze haar werk
niet doen. Maar de regering is niet rijp voor een protocol als in de Balkan.. Ze
vertelt van een incident vorig jaar bij een NAVO-oefening, toen een
Azerbeidzjaanse soldaat een Armeense doodschoot na een ruzie. De Armenier had op
een Azerbeidzjaanse vlag gestampt; de Azerbeidzjaanse jongen had veel
familieleden verloren in de oorlog tussen de twee landen na het uiteenvallen van
de Sovjet-Unie na 1991. Een tragedie, zegt Aliyefa, maar zo werd het door de
regering en de staatsmedia in Azerbeidzjan niet opgevat: de tragische moordenaar
werd als een held bezongen.

Bij het doorbreken van vijandbeelden vindt zij de meeste inspiratie bij de
gewone burgers. Tijdens en na de oorlog (sinds 1994 is er een staakt-het-vuren)
bemiddelde zij met haar organisatie bij het zoeken van vermiste soldaten over en
weer. De regeringen deden daar weinig of niets aan. Familie was aangewezen op
particuliere bureautjes of ngo's, die uitwisseling regelden. Ze vertelt van
aangrijpende ontmoetingen van Armeense en Azerbeidzjaanse ouders (op neutraal
terrein in Georgie) die beiden hun zonen hadden verloren en hoe hun wederzijdse
vijandschap veranderde in lotsverbondenheid .

Ze vertelt van een zoektocht met Azerbeidzjaanse nabestaanden in de door
Armeniers bestuurde enclave Nagorno Karabach in 2003.

De gevangenisautoriteiten weigerden de administratie ter inzage te geven, maar
de Armeense burgers bleken een en al hulpvaardigheid. De een na de ander kwam
met informatie. Een journalist deed een oproep op de tv om te helpen zoeken; nog
meer mensen meldden zich. Helaas werden de resten niet gevonden, maar de familie
was wel veel verhalen rijker over de laatste weken van hun zonen.

Wat Aliyeva het meest aanspreekt in het relaas van de twee collega's van de
Balkan is het begrip: normaal leven. Vroeger leefden Armeniers en Azerbeidzjanen
in haar stad Ganja 'normaal' met elkaar samen. Zij bezocht de begrafenis van de
moeder van een Armeense vriendin. Toen Armeense inwoners verhuisden naar Armenie
uit angst voor een burgeroorlog, hielpen hun Azerbeidzjaanse buren en vrienden
hen met inpakken. En nu? In Armenie noemen de overheidsdienaren alle
Azerbeidzjanen raillerend 'Turken'. En in Azerbeidzjan zei een minister in een
tv-programma op de vraag 'wie is uw vijand': de Armenier. Dat is niet normaal,
zegt ze, een inter-etnische dialoog begint met daarmee op te houden.

FOTO AP

Fototentoonstelling met de vermisten van Srebrenica.

LOAD-DATE: July 4, 2005

LANGUAGE: DUTCH

                           © 2005 PCM Uitgevers B.V.

                              50 of 120 DOCUMENTS

                                 de Volkskrant

                                  July 2, 2005

Eindelijk een pil voor mensen die zich zwart voelen, of een beetje

BYLINE: HANS VAN MAANEN

SECTION: Kennis; Pg. K05

LENGTH: 741 words


Medisch nieuws is zelden alleen medisch interessant. Het kan ook geruststellen,
angstig maken, vooroordelen versterken of verwarring zaaien. Vorige week besloot
de Amerikaanse overheid de verkoop toe te staan van Bidil, een medicijn tegen
hartfalen. Maar alleen voor gebruik door zwarten - Afrikaans-Amerikanen. Hiermee
is de eerste 'rassenpil' een feit, en prompt steekt het racisme de kop op.

Bidil werd al begin jaren tachtig beproefd tegen hartfalen, maar bleef in
wetenschappelijk onderzoek niet overeind: een ander middel, enalapril, werd de
standaardbehandeling. De bedenker van Bidil, cardioloog Jay Cohn, bleef echter
in zijn vinding geloven. Voor de zekerheid vroeg hij in 1987 octrooi aan, waarna
hij een nieuw onderzoek opzette om aan te tonen dat zijn middel uitstekend
geschikt was voor mensen die niet goed op enalapril reageerden. Ook dat
onderzoek liet niet zien wat hij hoopte, en hij kreeg geen toestemming van de
FDA, de Amerikaanse toezichthouder voor geneesmiddelen, het met die indicatie op
de markt te brengen.

Nog gaf Cohn zich niet gewonnen. Hij bestudeerde zijn data nog eens goed, en zag
opeens de oplossing: het waren vooral zwarten bij wie zijn pil wel werkte en
enalapril minder goed. Een genetische rechtvaardiging was snel bedacht, en dus
klopte hij opnieuw bij de FDA aan. Een middel tegen hartfalen speciaal voor
zwarten, die toch al vaker hieraan doodgaan dan blanken? Zou dat kans maken?

De FDA toonde zich niet onwelwillend. Cohn vroeg een nieuw octrooi aan, nu voor
de behandeling van hartfalen in Afrikaans-Amerikaanse patienten. Dat werd in
2002 toegekend, en daarmee gingen sluizen open die voordien gesloten waren -
binnen een maand ging het bedrijfje Nitromed, dat Cohns octrooirechten wel wilde
uitbaten, naar de beurs. Er werd 66 miljoen dollar opgehaald, genoeg voor een
klinisch onderzoek - alleen onder zwarten.

De resultaten waren boven verwachting: het onderzoek werd vorige zomer
voortijdig afgebroken omdat bleek dat onder degenen die Cohns preparaat bij hun
gewone medicijnen slikten direct minder mensen overleden dan onder degenen die
er een placebo bij kregen. De FDA hield zich aan zijn woord: Bidil werd
toegelaten - alleen voor zwarten.

Het draait natuurlijk allemaal om de definitie van zwart. In het onderzoek van
Cohn mocht iedereen meedoen die zich 'van Afrikaanse afkomst' achtte. Dat kunnen
dus hele of halve negers zijn, Ghanezen en zwarte joden, en ook blanken. Dan
heeft het weinig zin meer een beroep te doen op genetische kenmerken. Zwarten in
Amerika delen meer dan alleen hun afkomst, en andersom verschillen hun genen
onderling meer dan die van blanken en zwarten. Het argument dat huidskleur
('ras') hier staat voor genetische kenmerken die we nog niet kennen, is wel wat
mager als er verder geen enkele poging wordt gedaan die kenmerken verder op te
helderen. Nitromed heeft daar geen enkel belang bij, integendeel: dat zou ze de
octrooibescherming kosten. Net zo min als het bedrijf er nu nog belang bij heeft
te testen of toevoeging van Bidil aan de standaardbehandeling niet voor
iedereen, met of zonder huidskleur, beter zou zijn. Misschien werkt het net zo
goed of beter bij mensen die zeggen rood of geel te zijn, maar dat zullen we
nooit weten. Andere bedrijven, ook op zoek naar nieuwe niches en nieuwe
octrooien, zullen Nitromeds voorbeeld stellig proberen te volgen.

Maar het vervelendste is wel dat het hanteren van ras of huidskleur als
diagnostisch criterium misschien de indruk wekt dat die termen in de medische
wereld erkend en aanvaard zijn, en dat kan tot onplezierige misverstanden
leiden. Dankzij internet valt tegenwoordig snel te peilen wat de reactie van
gewone Nederlanders op het nieuws is. Onder het kopje 'Negermedicijn op de
markt' zette ook Geenstijl het op zijn weblog. Het bericht klopte niet helemaal
- 'Het medicijn is speciaal geschikt voor negers met hartproblemen' - maar de
reacties deugden vaak nog minder. 'Er zijn rassen bij wie overwerktheid niet of
nauwelijks voorkomt', schreef Pennestront. 'Ontstoken voorhuid schijnt alleen
bij niet-joden voor te komen', aldus Tubifiks. En Nummertje vond: 'Negers mogen
wel uitkijken met het gebruik van deze medicijn, immers hun grote
voortplantingsapparaat kan gaan slinken.'

Medisch nieuws is zelden alleen medisch interessant.

M. Gregg Bloche: Race-based therapeutics. New England journal of medicine, dl.
351, nr. 20 (11 november 2004), p. 2035-2036.

LOAD-DATE: July 4, 2005

LANGUAGE: DUTCH

                           © 2005 PCM Uitgevers B.V.

                              51 of 120 DOCUMENTS

                                 de Volkskrant

                                 June 30, 2005

De zorg is een zorg (7)

BYLINE: DOOR MARTIN SOMMER

SECTION: Forum; Pg. 11

LENGTH: 906 words


Gevestigde belangen bestaan, net als nimbyburgers of gewoon zeikerds. Daar volgt
niet uit dat weerstand bewijst dat de regeringskoers goed is.

'G eachte redactie', schrijft Jos Tigges over zijn recente dotterbehandeling en
hoe hij daarna met een lijst medicijnen naar de apotheker ging. 'Prima
behandeling, goede afloop, patient tevreden.' Tot bleek dat de verzekeraar het
'dringend' geadviseerde middel Clopidogrel/Plavix niet wilde vergoeden. Zodoende
past Tigges nu maandelijks 58 euro bij. Hij besluit: 'Ik ben bang dat dit in de
toekomst 'gewoon' gaat worden en de eenvoudige burger diep in de eigen zak zal
moeten tasten om alles wat buiten de goedkope en reguliere medicijnen valt, te
kunnen betalen.'

Is het een schande of moet ook meneer Tigges meehelpen om de medisch-financiele
put te dempen? Moeilijk te beoordelen, als leek. Ik weet niet hoe dringend dat
middel is. Wel is mij intussen geworden dat de particuliere verzekeraars al druk
in de weer zijn om uitgaven en dus premiebetalers in de houdgreep te krijgen.
Laten we het dilemma nog wat a a n s ch e r p e n .

Ik sprak met Hans Bueller, hoogste baas van het Erasmus MC academisch ziekenhuis
in Rotterdam, die met vaart betoogde dat het wezenlijke probleem van het
zorgstelsel is dat de medische zorg in de toekomst 'gewoon veel duurder' wordt.
'Er komt een tsunami van zeer goede, maar ook zeer dure medicamenten aan. Wat
doen we daarmee?' Hij geeft een voorbeeld, het medicijn Alimta. Daarmee hebben
terminale asbestslachtoffers hun laatste twee maanden een menswaardig bestaan.
Hun leven wordt niet verlengd, ze voelen zich aan het eind alleen beter. 'Dat
kost wel twintigduizend euro per persoon. Wat doen we daarmee? Er is nog geen
verzekeraar die zich hierover heeft durven uitlaten.' Wie zich daarover hoort
uit te laten, is de minister. Die zegt alleen: 'Dat zit in het budget.' Dit heet
volgens Bueller de knijp-piep-theorie. We zien het wel als ze gaan piepen.
Terwijl de principiele vraag zich stormenderhand aandient: hoeveel mag een jaar
langer leven kosten? Daarover bereikt de bestuurskamer van de
ziekenhuisdirecteur vanuit Den Haag een grote stilte.

Heeft meneer Tigges recht op zijn Plavix en meneer Bueller op zijn Alimta? Een
jaar lang marcheren door de vaderlandse instituties leerde om te beginnen dat
het antwoord van de regering er vaak een van mannetjesputterigheid is. Het geld
is op, en wie er wat van zegt, vertegenwoordigt alleen zijn enge portemonnee.
'De hele medische sector wordt als grootverdiener weggezet', zegt Erasmus
MC-voorzitter Bueller.

'Hoogste inkomen, laagste handicap'

(op de golfbaan). Elke weerstand tegen kabinetsplannen wordt zo het bewijs van
een juiste koers, een dramatisch gedaalde populariteitscurve idem dito. Dat
geldt niet alleen voor het zorgstelsel, maar mutatis mutandis voor De Geus en
zijn WAO en Van der Laan en haar omroep. Het kabinet is 'lekker bezig', zei de
premier vorige week vrijdag.

Een jaar lang heb ik de staat van verzorging van onderop bekeken. Ik noteerde de
klacht van de vrouw van 60 die tegen beter weten in moest blijven solliciteren;
die van de arts die op zijn huid wordt gezeten door de verzekering; die van de
werkloze buurvrouw die geen stap verder kwam met haar reintegratieprogramma (een
half jaar later nog steeds niet).

Zo'n benadering heeft iets ongemakkelijks vanwege de geest van professor Pim; de
gewone man in de strijd tegen de Leviathan, voor je het weet zit je in de hoek
van televisieprogramma's als Breekijzer of Kassa, of bij de SP - de klager heeft
altijd gelijk.

Maar er zijn heus ook zeikerds en zeurpieten, en er kwam ook een overtuigende
brief van een verzekeringsman die schreef over de vraag 'wat doe je als een
verrichting van een zorgverlener niet onder je ziektekostenverzekering valt? Dan
ga je frauderen natuurlijk, want je wilt je geld hebben. En iedereen lijkt het
normaal te vinden.'

Desondanks heb ik me verbaasd over het gemak waarmee zowel de politiek als haar
uitvoerende instanties zich stelselmatig afmaken van gegronde bezwaren of
zogeheten 'uitvoeringsproblemen'. Er zijn meer ombudsmannen en klachtenlijnen
dan ooit. Het is bon ton om te denken dat meer informatie leidt tot meer
openheid of tegenmacht. En dat de staat in het defensief is ten opzichte van de
media. Misschien geldt dat voor incidenten of politieke bananenschillen. Bij
stelselwijzigingen formaat Melkweg merk ik daar weinig van. Het lijkt wel of een
ontsnapte poema of tbs'er een groter politiek risico vormt dan een totaal
ondersteboven gegooide volksverzekering.

Mijn indruk is dat het voor autoriteiten juist veel gemakkelijker is geworden om
onwelgevallige feiten, negatief uitvallende rapporten, slechte prognoses naast
zich neer te leggen. Meer informatie leidt gek genoeg juist tot minder openheid
en tegenmacht.

Tineke Netelenbos vertelde eens aan een congres hoe zij als minister uit de
metershoge stapel onderzoeken over de Betuwelijn alleen die gegevens wilde
hebben die haar uitkwamen. Van elke bewering kun je het tegendeel vinden, meer
onderzoek leidt tot nog meer verwarring en geeft zodoende de politiek eerder
meer armslag dan minder.

Zo kun je tegenover afzonderlijke klagers lang volhouden dat de euro niet
duurder is geworden, dat de premies omlaaggaan of dat het UWV zegenrijk werk
aflevert. Het netto resultaat heet: wantrouwen.

M. Sommer@ Volkskrant. nl Deze rubriek wordt op 25 augustus hervat.

LOAD-DATE: June 30, 2005

LANGUAGE: DUTCH

                           © 2005 PCM Uitgevers B.V.

                              52 of 120 DOCUMENTS

                                 de Volkskrant

                                 June 18, 2005

Passie in Iran ; Westen ziet ten onrechte verkiezingen in Irak als model, en
Iran als een gevaar Niet de hervormers maar energieke jongeren zijn de hoop voor
de democratie, merkt Farhad Golyardi onderdrukking van de intellectuelen is 'de
derde cultuur' niet te stuiten

BYLINE: FARHAD GOLYARDI

SECTION: het Betoog; Pg. B5

LENGTH: 1734 words


Onlangs liep ik, voor het eerst sinds jaren, weer door de straten van Teheran,
in een zachte wintermaand, nog natranspirerend van het weerzien met vrienden en
familie, waarbij we onze handen beurs klapten van vreugde.

Op straat in Teheran vibreert de ongetemde passie van de jeugd. In parken, rond
de vele koffieshops, in taxi's zoeken grote aantallen jongens en meisjes hun weg
in de drukte. Blikken worden gestolen, ogen speels geloken.

Hoe ironisch in een land dat seksuele apartheid propageert. Paartjes van
verschillende komaf, sociaal of religieus, lopen zonder schaamte hand in hand.
Is de dunne stof van de sluier bedoeld om de passie te onderdrukken of juist te
stimuleren?

In een aantal westerse hoofdsteden, waaronder Washington, wordt Iran gezien als
de grote bedreiger van democratisering in het Midden-Oosten. Het tegendeel is
waar: de roep om vrijheid wordt in de straten van Teheran vaker gehoord dan in
de straten van Bagdad, waar de democratie van bovenaf wordt opgelegd. Sterker
nog: dankzij de jongeren is Iran in de regio het land van nieuwe politieke
denkbeelden.

Veel jongeren in Teheran hebben niet alleen lak aan de seksuele leefregels, ze
trekken zich hoe dan ook weinig meer aan van hun machthebbers. Ze verlangen
ernaar evenveel vrijheid te genieten als hun leeftijdgenoten in andere grote
wereldsteden. Ook al zijn ze nog nauwelijks georganiseerd, toch vormen ze samen
een groeiende beweging die maakt dat Iran wel eens het eerste land in het
Midden-Oosten kan worden waar democratische beginselen een kans krijgen.

De komst van premier Khatami, acht jaar geleden, heeft niet de vrijheid gebracht
waarop velen hadden gehoopt, maar een verwarrende mix van gevaar en onderdrukt
verlangen. Ve r -halen over de vrijheid in het buitenland behoren tot het
dagelijks ritueel. De afname van de religieuze terreur is voor de meeste
Iraniers niet voldoende: de botsingen tussen vooruitstrevende en traditionele
opvattingen zijn in volle hevigheid doorgegaan.

De felheid van de tegenstelling tussen traditionele machthebbers en een
bevolking die het steeds openlijker zat is door hen geregeerd te worden, is het
gedeelde lot van de Iraanse jongeren. Het regime, niet in staat tot effectieve
controle, is verworden tot een onberekenbare ziekte, die zo nu en dan het bloed
eist van willekeurige ongelukkigen. Maar het is een creatuur dat slechts in
staat blijkt hier en daar paniek te zaaien.

De Iraanse jeugd heeft het klappen van de zweep geleerd. Men weet hoe serieus
men de morele kruistocht moet nemen. De jeugdige Iranier weet dat het niet
veilig is in de straten van Teheran, maar de dreiging is veel minder dan acht
jaar geleden. De hoedanigheid van het gevaar is echter veranderd. De minnaar die
de straten van Teheran doorkruist, leeft al eeuwen met het gevaar van
ontdekking.

Er was altijd het gevaar van het nachtelijk toortslicht van de inquisitie.
Nachten in gevangenissen, mogelijk vanwege een liefdevolle omhelzing of een
dronkenschap, maar ook wegens het vasthouden van elkaars handen of zelfs het
delen van een ruimte.

Gisteren werd deze jeugd geacht een nieuwe president te kiezen. Maar de ruimte
voor democratie, voor de mogelijkheid om de regering ter verantwoording te
roepen, is gering. De hervormers hebben het onderspit gedolven in de
parlementaire krachtmeting met de conservatieven van februari 2004 en de strijd
tussen de twee kampen lijkt in een onontwarbare impasse te zijn geraakt. Het
gevolg is dat de hervormersbeweging , ontsproten uit de frustraties van de
Iraanse jeugd, nu zelf gefrustreerd is geraakt. Er gaapt een wijd gat tussen de
verlamde politieke elites enerzijds (of ze nu vooruitstrevend zijn of
conservatief) en de wensen van gewone burgers. De mensen zijn de inactiviteit
van de hervormers beu. Maar de levenshouding en het ongehoorzame gedrag van de
Iraanse jeugd blijft een permanente publieke demonstratie voor politieke,
economische en sociale hervormingen.

Ondanks de sterke arm van het religieuze recht is de Iraanse burgersamenleving
doortrokken van democratische waarden als tolerantie en gematigdheid. En blijft
de wens bestaan om tegenstellingen niet met geweld of terreur te beslechten,
maar door de erkenning van verschillende maatschappelijke belangen. Met lede
ogen heeft men aangezien dat de macht van Khatami's hervormingsprogramma keer op
keer werd gebroken door zijn conservatieve vijanden, belichaamd in de Raad van
Hoeders die tot taak hebben nieuwe maatregelen te toetsen aan het islamitische
recht. Het gat tussen de beide partijen is een kloof geworden tussen
continenten. Bijna 70 procent van de bevolking van Iran (67 miljoen inwoners) en
meer dan 50 procent van het electoraat (de stemgerechtigde leeftijd is 16) is
jonger dan 30. En ondanks de seksescheiding in bussen, het buitenshuis dragen
van de sluier en andere kunstmatige tekenen van de islamitische dominantie, zijn
de jongeren in de vele Iraanse steden bijna compleet gede-islamiseerd .

De meest krachtige vooruitstrevende politieke stemmen vindt men onder de
studenten. Hun belangrijkste leider is Heshmatollah Tabarzadi (geen
geestelijke). Onder zijn aanvoering maakt men zich sterk voor een referendum om
de wil van het volk tot uitdrukking te brengen. Deze groep, grotendeels van na
de islamitische revolutie van 1979, neemt het de vorige generatie kwalijk hen te
hebben opgescheept met een rigide politiek systeem dat onmachtig blijkt de
problemen in Iran werkelijk aan te pakken. Jongeren nemen de vorige generatie
kwalijk dat zij ondanks de hervormingen geen betekenisvolle vrijheid kunnen
beleven en dat er geen economische zekerheid is. Hun verzet valt op den duur
niet te onderdrukken.

Een regering en parlement waarin de meerderheid van de bevolking niet is
vertegenwoordigd, stelt zichzelf buiten de werkelijkheid en heeft geen politieke
legitimiteit. Daardoor kan een politieke crisis niet uitblijven. De oppositie is
gemarginaliseerd, maar vanuit die 'marge' zal de roep om een algemeen referendum
aanzwellen. Onderwerp: het afbakenen van de rol van religie in de politiek en
het openbare leven, en dus het beperken van de macht van de Raad van Hoeders.
Tegenstellingen tussen religie en politiek beheersen het land al een kwart eeuw
sinds de Iraanse revolutie en het ontstaan van de Islamitische Republiek. Toch
heeft dit land in die tijd een verbazingwekkende ontwikkeling doorgemaakt; van
een natie met een sterke affiniteit met het islamitische martelaarschap en een
sterk anti-Amerikanisme naar een alom zichtbare preoccupatie met het
vrije-marktprincipe, economische groeicijfers en een westerse manier van leven.
Want tendens in hedendaags Iran is een verdieping van economische
liberalisering, toepassing van oprechte democratische politieke hervormingen en
de groei van een krachtige burgersamenleving.

We zouden kunnen zeggen dat het land zich in een politiek grijze tussenfase
bevindt. Wat ontbreekt zijn de benodigde attributen voor een democratisch
politiek leven.

Regelmatige en eerlijke verkiezingen maken een democratie sterker en verdiepen
de politieke participatie en de democratische verantwoordelijkheid in een land.
En verkiezingen zijn in Iran inderdaad op regelmatige basis gehouden in de
afgelopen jaren.

Ondanks de binnenlandse en buitenlandse druk en de nog sterke arm van het
religieuze recht lijkt de Iraanse burgermaatschappij wel te overleven als een
culturele ruimte voor democratische waarden als tolerantie en gematigdheid. Het
is waar dat er veel verwarring is geweest over de ware essentie van de Iraanse
burgermaatschappij de laatste jaren. Zo werd er heel verschillend aangekeken
tegen de studentenbeweging en vrouwengroepen.

Vormden deze vor-Ondanks men van burgerorganisatie een autonome beweging 'van
onderop'? Of moesten ze zich onder de Iraanse verhoudingen dermate conformeren
aan het gezag dat ze voornamelijk dienden om de machthebbers van een zekere
legitimatie te voorzien?

Toch hebben de desillusies over de traditionele politiek en de traditionele
religie de in interesse in de civiele maatschappij bevorderd. De nieuwe
generatie Iraanse intellectuelen probeert via een zo openlijk mogelijk gevoerd
debat daarmee het pad te effenen voor de democratische gedachte hte in Iran. Zij
opteren voor een politiek pragmatisme in plaats van een ideologisch h dogmatisme
dogmatisme.

In hun tijdschriften hriften laten ze keuzen zien tussen systemen van politieke
ideologieen. Door inzicht te bieden in dit soort vraagstukken willen zij voor de
intellectuele gemeenschap meer duidelijkheid scheppen. De aanvallen van de
conservatieven op hen bewijzen dat deze nieuwe generatie de hoeder vormt van de
seculiere filosofie. Met andere woorden: zij zijn de ware voorvechters van de
democratie. democratie Alle nieuwe intellectuele debatten in Iran wijzen in de
richting hting van democratisering. 'De derde cultuur' wordt dit wel eens
genoemd.

De kracht van die derde cultuur is de wil zich open te stellen voor kritiek
kritiek, omdat dit juist gemist wordt bij het autoritaire regime regime. Men wil
geen rotsvaste tradities meer, maar lichte, nieuwe tradities waarin een zekere
dosis onzekerheid als kracht ht wordt gezien en niet als zwakte.

Heel belangrijk daarbij is het verschijnsel dat democratisch woordgebruik onder
de hele Iraanse bevolking gemeengoed is geworden. Een verandering van formaat in
een land waar tot voor kort alleen de autoritaire traditie heerste. De leuze van
de oppositie is geworden: 'de macht van de wet', duidelijk gebruikt tegenover de
slogan an van het regime: 'de macht van de islam'.

En onder Khatami is in het populaire politieke discours het 'revolutionair
charisma en heilig mandaat' aan de kant gezet om ruim baan te maken voor de idee
dat vrije verkiezingen de basis vormen van legitimiteit. Die roep om democratie
van onderop zal alleen nog maar aanzwellen. Waarmee Iran op termijn het eerste
land in het Midden-Oosten kan worden waar een democratie wordt ontwikkeld die is
geworteld in de samenleving.

De Amerikaanse regering wil ons laten geloven dat Irak en Afghanistan de
bakermat vormen van democratie in de islamitische wereld. Maar niemand hoeft
ervan op te kijken als Iran, dankzij de zachte revolutie die het op dit moment
doormaakt, straks met die eer gaat strijken.

Farhad Golyardi is publicist, redacteur van Eutopia en medewerker van het
Amsterdamse debatcentrum De Balie.

LOAD-DATE: June 18, 2005

LANGUAGE: DUTCH

                           © 2005 PCM Uitgevers B.V.

                              53 of 120 DOCUMENTS

                                 de Volkskrant

                                 June 18, 2005

DE ERFENIS VAN STALIN ; Zuilengalerij In Birobidzjan, diep in Siberie, beleeft
het jodendom een bloeiende renaissance

BYLINE: DOOR CORINE DE VRIES

SECTION: het Vervolg; Pg. 227

LENGTH: 2536 words


BIROBIDZJAN

Wat is er waar van het verhaal dat steeds meer Russische joden vanuit Israel
naar de Joodse Autonome Regio Birobidzjan, gesticht door Josef Stalin, zouden
trekken? 'In Israel miste ik het spirituele van Rusland.'

Birobidzjan is geen gewoon Russisch stadje. Bij de stadsgrens staat een
reusachtige witte zuil met twee lange armen waarop in twee talen de plaatsnaam
staat vermeld - links in het Russisch, rechts in het Jiddisch. In Birobidzjan is
de belangrijkste straat niet vernoemd naar Lenin, maar naar de schrijver Sjolom
Alejchem. Veel winkels hebben Jiddische opschriften en een zevenarmige kandelaar
siert de fontein op het plein voor het treinstation.

'Birobidzjan lijkt klein en saai, maar de geschiedenis maakt het groot. Wat dat
betreft is de stad te vergelijken met Jeruzalem', zegt de 32-jarige filosofe
Jelena Belajeva, een niet-joodse lerares Jiddisch en Hebreeuws in Birobidzjan.

Het jodendom zou een bloeiende renaissance beleven in het onherbergzame en
afgelegen Verre Oosten van Rusland, diep in Siberie. Steeds meer Russische joden
zouden Israel de rug toekeren en teruggaan naar de Joodse Autonome Regio
Birobidzjan - gecreeerd in 1934 door de Sovjet-dictator Josef Stalin. Reportages
van deze strekking duiken sporadisch maar hardnekkig op in de media.

De joden in Birobidzjan zijn het er niet over eens, zo blijkt tijdens een bezoek
aan het slaperige stadje. Rabbijn Mordechai Scheiner ziet een duidelijke joodse
opleving. De 33-jarige orthodoxe jood Scheiner is geboren en opgeleid in Israel.
Drie jaar geleden kwam hij met zijn gezin naar Birobidzjan, op verzoek van de
plaatselijke joodse gemeenschap die behoefte had aan een religieus leider. In
september vorig jaar opende Scheiner er een gloednieuwe synagoge. 'Er is grote
honger naar kennis over het judaisme. In tegenstelling tot wat ze mij in Israel
voorspelden, voel ik in veel mensen een diep religieus bewustzijn. Daarnaast
vertrekken weinig inwoners nog naar Israel. Velen keren zelfs hier terug.'

'Onzin', meent reb Dov Kofman (56), al negentien jaar geestelijk leider van Beit
Tchoova, een kleinere joodse stroming in Birobidzjan die bijeenkomt in de oude
synagoge iets buiten het centrum. Dit sprookjesachtige, lichtblauwe houten
gebouwtje met een negenarmige kandelaar op het dak ligt verscholen achter een
rij vervallen flatgebouwen. 'Ik geloof niet in de wederopstanding van het
jodendom hier. Deze grond deugt niet, religie gedijt hier niet. Joden hebben het
hier slecht. Onze toekomst ligt in Israel. Er zijn hier nog maar weinig joden
over. Als de laatste jood uit Birobidzjan naar Israel is vertrokken, dan ga ik
ook.'

De Joodse Autonome Regio Birobidzjan is een van Stalins merkwaardigste
erfenissen. Om te voorkomen dat de joodse intelligentsia naar Palestina zou
emigreren, besloot Stalin in 1928 een joodse regio te creeren. Die moest
'nationalistisch worden in vorm, en socialistisch in inhoud'. In 1934 stichtte
hij Birobidzjan in een moerassig gebied op 8000 kilometer van Moskou, vlakbij de
Chinese grens. Zo sloeg de dictator twee vliegen in een klap. Vanaf 1934 kon hij
tienduizenden joden uit Wit-Rusland en Oekraine naar Birobidzjan deporteren. En
hij creeerde een bufferzone tegen de onbetrouwbare Chinese zuiderburen. Terwijl
de eerste joodse families het land bewerkten - ' s zomers de muggen en ' s
winters de extreme koude trotserend -floreerde in de beginjaren de joodse
cultuur. Het Jiddisch werd de officiele tweede taal. De joodse gemeenschap
groeide in korte tijd naar 40 duizend.

In de jaren veertig kreeg Stalin genoeg van zijn experiment en bereikte zijn
terreur ook Birobidzjan. Jiddische scholen, synagogen, bibliotheken, theaters en
media werden gesloten of vernietigd. De politieke en culturele elite verdween in
de kampen of werd doodgeschoten. Pas in 1977 keerde met de heropening van het
Jiddisch theater de eigen taal weer aarzelend terug in het openbare leven. Begin
jaren tachtig mocht de taal weer worden gedoceerd. En eind jaren tachtig
besloten de autoriteiten de joodse feestdagen te vieren in het Cultuurpaleis en
openden zij een joodse zondagsschool.

Deze periode van voorzichtige opleving ging echter gepaard met een grote
uittocht naar Israel. In de jaren tachtig en negentig emigreerden elfduizend
inwoners met veel of een beetje joods bloed naar Israel. 'Aanvankelijk kostte
het Israel moeite om onze mensen te overtuigen, terwijl andere regio's
leegliepen', zegt Lev Toitman, hoofd van de joodse gemeenschap in Birobidzjan.
'Maar de Israeliers waren heel sluw. Ze nodigden onze kinderen uit op hun
instituten, waardoor de ouders wel moesten volgen. Tegenwoordig proberen ze dat
nog steeds, maar er gaat bijna niemand meer.'

De 80-jarige Toitman, een dominante man die trots vertelt over zijn heldendaden
als sluipschutter in het Rode Leger, is de stuwende kracht achter de joodse
opleving in Birobidzjan. Met financiele steun van het ministerie van Cultuur, de
joodse federatie in Rusland en buitenlandse organisaties opende hij in 2000 een
cultureel centrum en liet hij een synagoge bouwen.

Het cultureel centrum organiseert onderwijs in Jiddisch en Hebreeuws, heeft een
bibliotheek, een eigen krant en organiseert vermaak met een joods sausje. 'Ons
cultureel niveau is hoog', doceert Toitman. 'We doen aan kunst, dans, sport en
zang en er zijn clubs voor alle leeftijden. Leden hoeven niet joods te zijn, we
vragen niet eens naar hun achtergrond. Als ze maar interesse hebben voor de
joodse cultuur. Dat is een van de redenen waarom we in Birobidzjan geen
antisemitisme hebben.'

Van Toitman zouden de joodse wetten best iets ruimer mogen worden
geinterpreteerd. 'Ik vind het onzin dat een joodse man geen joodse kinderen
krijgt als hij met een Russische trouwt. En als onze vrouwen zo essentieel zijn
voor de voortzetting van het jodendom, waarom mogen ze dan alleen op de
zuilengalerij boven in de synagoge komen? Ik verschil daarover van mening met de
rabbijn. Als het aan mij ligt, mogen vrouwen en niet-joden ook best aan alle
rituelen deelnemen.'

Tijdens een uitstapje van de joodse zondagsschool blijkt dat Toitmans ruime
interpretatie van het jodendom navolging heeft. Onder begeleiding van hun
leraressen lopen 24 kinderen netjes in de rij naar een meertje toe, waar ze een
vuurtje maken, spelletjes doen en picknicken. Omdat het de laatste schooldag is,
krijgen ze vandaag geen les.

Lerares Lena Sarasjevskaja heeft een plastic tas vol worstjes meegenomen die de
kinderen straks boven het vuur mogen roosteren. 'Nee hoor, natuurlijk is het
geen varkensvlees', zegt ze stellig. Om dat te bewijzen, laat ze de verpakking
zien. Daarop staan vrolijke varkentjes getekend, het belangrijkste ingredient
van de worstjes. 'O jee, wat stom', mompelt Sarasjevskaja blozend. 'Nou ja,
niets aan te doen. Gelukkig is de rabbijn heel geduldig met ons.'

De 27-jarige Sarasjevskaja is lerares Jiddisch. Daarnaast schrijft ze in de
krant Birobidzjan Stern twee keer per week een pagina vol over 'Het joodse
leven'. Toch heeft ze zelf geen druppel joods bloed. 'Op onze talenfaculteit was
niet veel keus. Naast Engels kon je kiezen uit Frans of Jiddisch als tweede
taal. Ze zeggen dat Jiddisch een dode taal is, maar voor mij is het levender dan
Frans. Ik woon in een joodse autonome regio, mijn man is joods, dus deze keus
leek me logischer. Wat moet ik hier met Frans?'

Etniciteit is in Birobidzjan nooit belangrijk geweest, zegt Albina Sergejeva, de
joodse directrice van de zondagsschool. 'Veel Russen die hier geboren zijn,
kennen de joodse tradities, vieren joodse feesten en eten joodse gerechten.
Vanwege alle gemengde huwelijken zijn maar heel weinig gezinnen 100 procent
Russisch of joods.'

Joden hebben het in Birobidzjan altijd goed gehad, vervolgt Sergejeva. 'Tussen
1996 en 1998 verhuisden er weliswaar velen naar Israel, maar dat deden ze omdat
het leven in Rusland zo zwaar is geworden. Salarissen zijn laag en we krijgen
niet langer bonussen, omdat we in het onherbergzame Verre Oosten wonen. ' s
Winters vriest het 35 graden, maar een bontjas is nu onbetaalbaar. De
Birobidzjanen leven in Israel duidelijk beter dan hier, maar velen hebben
heimwee.'

Er wonen zo'n 4500 joden in de regio Birobidzjan, een fractie van het totale
aantal inwonersaantal van 200 duizend. De afgelopen vijf jaar zijn driehonderd
Russische joden uit Israel teruggekeerd. Hun motivatie voor de terugkeer is niet
eenduidig, zo blijkt.

Het echtpaar Tsilia en Israel Promoesjkin (beiden 66) woonde vijf jaar in Israel
en keerde vorig jaar terug. 'We hoopten dat onze twee zoons daar een beter leven
zouden hebben. Voor de een is dat ook zo, die heeft een bloeiend
internetbedrijf. Maar onze jongste zoon trok het niet. In Israel moet je
veertien tot zestien uur per dag werken.' Toen deze zoon - 'een moeilijke jongen
met een slechte vrouw en een drankprobleem' - besloot terug te keren, gingen
zijn ouders mee .

Tsilia en Israel zijn niet gelovig. 'We deden mee aan hun feestdagen, ik zette
kaarsjes voor mijn raam en zo. Maar het zegt me allemaal niks', zegt Tsilia. 'Ik
had best willen blijven, we hadden het niet slecht. Maar veel van mijn Russische
vriendinnen daar zijn jaloers op me. Ze zijn de hitte zat, missen hun datsja,
het plukken van paddestoelen en gaan nergens heen, omdat ze bang zijn voor
aanslagen.'

De 37-jarige Rima Lavotsjkina verhuisde in 1992 om ideologische redenen naar het
beloofde land. Vijf jaar geleden keerde ze terug naar Birobidzjan. 'Idealisme in
Israel is een illusie. Materieel had ik het er beter dan hier, maar ik was niet
gelukkig. Ik miste de taal en het spirituele van Rusland. Ik ben filologe en
schrijfster. Ik spreek Hebreeuws, maar dichten kan ik alleen in het Russisch.'

Lavotsjkina gelooft niet in een joodse renaissance in Birobidzjan. 'De meesten
hier denken dat het jodendom een gezelligheidsclub is. De vereniging van Toitman
speelt daarop in. Toitman is de belichaming van het souvernir-jodendom. De
autoriteiten in Birobidzjan krijgen meer geld uit Moskou vanwege de speciale
status. Ook komt ook er veel steun binnen uit het buitenland. Het is puur
zakelijk, met religie heeft het niks te maken.'

De komst van rabbijn Mordechai heeft wel wat verandering gebracht,

voegt Lavotsjkina daaraan toe. 'Maar hij is te tolerant, te zacht. En hij moet
het allemaal alleen doen.'

Sergej, de 18-jarige zoon van Rima, weet niet zeker of hij liever in Israel of
in Rusland woont. 'Hier zijn veel jongeren crimineel. Maar in Israel zijn de
jongeren extreem verwend. Ouders mogen daar niet eens hun stem verheffen.'

Waar hij uiteindelijk wil gaan wonen weet hij niet, maar zijn dienstplicht zal
hij vervullen in Israel. 'Daar weet ik tenminste waarvoor ik vecht. Rusland ligt
alleen maar overhoop met zichzelf.' Iedere week gaat Sergej een paar uur bij
rabbijn Mordechai langs in de synagoge. 'Hij leert me over onze tradities, ik
vind dat mooi.'

Toch zijn het in meerderheid de oudere joden die hun heil zoeken in de nieuwe
synagoge. Door de gebedsdienst op zondagochtend komen veertien oude mannen de
synagoge binnen. Om hun schouders een witte omslagdoek, op hun hoofd een zwarte
keppel. De vrolijke mannen vormen een bont gezelschap. De een draagt een T-shirt
met een plattegrond van Egypte, een ander heeft armen vol tatoeages, een derde
draagt een colbert vol Sovjet-medailles en de laatste binnenkomer neuriet
luidruchtig de Internationale, het volkslied van de socialistische beweging.

Een van hen, gewapend met een accordeon, neemt het woord. 'Wakker worden
allemaal, concentreer je en zing mee. Realiseer je waarom je hier bent', roept
hij. Hij draagt Jiddische liedteksten voor, de mannen zeggen het na waarna het
lied word ingezet. Drie Jiddische liederen later mogen de zangers even
ontspannen met een Russische smartlap uit de jaren zeventig:

De nachten buiten Moskou. Rabbijn Mordechai, zwarte baard en zwarte hoed, zingt
vrolijk mee .

Na het zingen wikkelen de mannen, geholpen door de rabbijn en een jonge
leerling, een gebedsriem om hun linkerarm en binden een leren doosje met daarin
Torah-teksten op hun voorhoofd. Vervolgens gaan ze even zitten om een gebed te
lezen, waarna de dienst is afgelopen. 'Ik houd het bewust kort', zegt de
rabbijn, 'voor deze mannen moet het leuk en boeiend blijven.'

Toen rabbijn Mordechai drie jaar geleden uit Israel kwam, merkte hij hoe weinig
de joden in Birobidzjan wisten over het jodendom. 'Mensen dachten dat Sabbat
bedoeld was voor het eten van gevulde vis. En het Rosj Hashana, het joods
nieuwjaar, vierden ze hier uitbundig in het theater, met veel voedsel, drank,
muziek en dans. Terwijl het juist een sober feest is, een dag om in de synagoge
te bidden. Het eerste jaar heb ik niets gezegd, ik probeer conflicten te
voorkomen. Het jaar daarna heb ik uitgelegd wat de bedoeling van de feestdag is.
De autoriteiten waren verontwaardigd, zij waarschuwden voor spanningen. Maar de
gewone man accepteerde mijn uitleg direct. Het afgelopen jaar hebben we het voor
het eerst anders gedaan. De avond voor nieuwjaar was er een feest in het
theater. En op de dag zelf was het hier vol met biddende mensen, ook boven bij
de vrouwen.'

De rabbijn is vooral druk met de praktische uitleg van joodse tradities en
wetten, aan de betekenis komt hij nog amper toe. 'Het kost ontzettend tijd. Maar
ik heb geduld, ik wil hier geen revolutie veroorzaken. Birobidzjan is een
opvallend vriendelijke, rustige stad. Op straat word ik door jongeren
enthousiast aangesproken. Ik wil niemand van me vervreemden.'

Toch schrikt de rabbijn als hij hoort over de varkensworstjes op de joodse
zondagschool. 'Dat is heel verkeerd en ontactisch. Dat krijg je als zoveel
leraren niet joods zijn. Ik doe zoveel ik kan, maar ik kan niet alles tegelijk
veranderen. We bouwen nu een kosjere kantine bij de synagoge. Zolang die er nog
niet is, heb ik geen recht van spreken.'

Mordechai is niet van plan de moed op te geven. 'Ik blijf in Birobidzjan tot de
Messias terugkeert. Dan zullen alle joden naar Israel gaan. Dus ik ook.'

Joodse regio De Joodse Autonome Regio Birobidzjan is een van Stalins
merkwaardigste erfenissen. Om te voorkomen dat de joodse intelligentsia naar
Palestina zouden emigreren, besloot Stalin in 1928 een joodse regio te creeren.
Die moest 'nationalistisch worden in vorm, en socialistisch in inhoud'.

In 1934 stichtte hij Birobidzjan in een moerassig gebied op 8000 kilometer van
Moskou, vlakbij de Chinese grens. Vanaf 1934 kon hij tienduizenden joden uit
Wit-Rusland en Oekraine naar Birobidzjan deporteren. Terwijl de eerste joodse
families het land bewerkten, floreerde in de beginjaren de joodse cultuur. Het
Jiddisch werd de officiele tweede taal. De joodse gemeenschap groeide in korte
tijd naar 40 duizend.

In de jaren veer tig kreeg Stalin genoeg van zijn experiment en bereikte zijn
terreur ook Birobidzjan. Jiddische scholen, synagogen, bibliotheken, theaters en
media werden gesloten of vernietigd.

Birobidzjan, geen gewoon Russisch stadje

Oudere Russische joden in de nieuwe synagoge van Birobidzjan. Dov Kofman, de
geestelijk leider van de oude synagoge in Birobidzjan. Joodse kinderen roosteren
worstjes om het einde van het schooljaar te vieren.

LOAD-DATE: June 18, 2005

LANGUAGE: DUTCH

                           © 2005 PCM Uitgevers B.V.

                              54 of 120 DOCUMENTS

                                 de Volkskrant

                                 June 17, 2005

Lijfwacht voor postbode in Baskenland

BYLINE: PETER VENMANS

SECTION: Cicero; Pg. 328

LENGTH: 520 words


O p een dag kwam Toebal, kleinzoon van Noach, in de westelijke hoek van de
Pyreneeen terecht. Hij bleef er wonen en zorgde voor een nageslacht: dat was het
begin van de Baskische natie. Dit verhaal maakte eeuwenlang deel uit van de
mondelinge overlevering in Baskenland, maar pas in de romantische negentiende
eeuw ging men dit soort mythes ernstig nemen en werden ze politieke wapens in
handen van nationalisten. Het verhaal van Toebal kreeg ook een racistische
inkleuring: de Basken waren een uitverkoren volk dat zijn identiteit ten koste
van alles moest bewaren.

In Zonen van Noach laat Vo l k s k r a n t -correspondent Cees Zoon zien hoe
folkloristische ficties en waanbeelden van zuiverheid nog altijd deel uitmaken
van het Baskische nationalisme, tot op het absurde af. Zelfs voetbalploegen,
zoals Athletic de Bilbao, gaan prat op hun raszuiverheid. Dat zou komisch zijn
als het niet zo verschrikkelijk was.

De terreur van ETA heeft de laatste decennia meer dan achthonderd doden
opgeleverd en toch vormen die aanslagen maar een fractie van het verhaal.
Baskenland is al jaren het rijk van de angst: doodsbedreigingen,
brandstichtingen en andere vormen van intimidatie zijn er dagelijkse kost. Zoon
aarzelt niet om de situatie te vergelijken met die van de jaren dertig in
Duitsland.

Sinds 1998 is het geweld van ETA niet langer selectief: het kan voortaan
iedereen treffen, zowel de niet-gepolitiseerde brave burger als de toerist op
doorreis. Zoon beschrijft de wurgende greep van de terreur op het dagelijkse
leven van duizenden gewone burgers: raadsleden, vakbondsafgevaardigden,
journalisten, leraren, arbeiders. Veiligheid is in Baskenland een bloeiende
industrietak. Meer dan 5500 agenten en prive-lijfwachten beschermen er
vierentwintig uur per dag meer dan duizend particulieren. Er zijn postbodes in
Baskenland die de post rondbrengen vergezeld van een l i j f w a ch t .

Zoon laat ook scherp de paradoxen zien van de Baskische situatie. Baskenland is
namelijk geen achtergebleven gebied, maar een welvarende regio in een
democratisch land, met mooie, moderne steden als Vitoria en Bilbao waar het
afgezien van het terrorisme goed is om te leven. In Bilbao staat bijvoorbeeld
ook het Guggenheim-museum, enig in Europa en symbool van het meest
vooruitstrevende modernisme in de kunst. Dat is de absurde, bijna
onbegrijpelijke paradox: het samengaan van geavanceerdheid en achterlijkheid.

Een gevolg van de terreur is ook dat elke discussie over wat het zou kunnen
betekenen een Bask te zijn, op voorhand onmogelijk wordt. Gematigde,
pacifistische en democratische varianten van nationalisme krijgen in Baskenland
geen kans omdat ze onmiddellijk met het fanatisme van ETA geassocieerd worden.

Cees Zoon kent dat probleem, maar neigt tot de conclusie dat elke vorm van
nationalisme verwerpelijk is en tot excessen leidt. Alternatieve politieke
voorstellen voor het Baskische probleem blijven in dit boek dan ook
onderbelicht. En dat terwijl slechts heel weinig Basken zich zien als de
uitverkoren zonen van Noach.

Cees Zoon: Zonen van Noach Nijgh

Van Ditmar; E 15,95

LOAD-DATE: June 17, 2005

LANGUAGE: DUTCH

                           © 2005 PCM Uitgevers B.V.

                              55 of 120 DOCUMENTS

                                 de Volkskrant

                                 June 14, 2005

Geoorloofd lachen

BYLINE: WIM DE JONG

SECTION: Service; Pg. 23

LENGTH: 389 words


De Club van 100, het interactieve tv-programma van de RVU, is sinds gisteren met
zomerstop. De paar kijkers (tachtigduizend) en deelnemers aan het project worden
tot de herfst doorverwezen naar internet.

Toch wel jammer. Eerst vond ik dat deze pseudo-tv-chatbox waarin honderd
willekeurige Nederlanders zich per beeldtelefoon direct met elkaars leven
bemoeien en op die manier met elkaar een uitzending maken, zich nog te veel
focuste op een paar voor de hand liggende hoofdpersonen.

Maar uiteindelijk heb ik me ook gewoon gehecht aan doktersvrouw Janny, de
Nederlandse Mrs. Bucket. Aan bijstandsmoeder Jolanda. Aan Saban, de Turkse
kickbox-leraar die 21 jaar in de bajes heeft gezeten vanwege eerwraak en nu
getraumatiseerd is. En aan het kleine groepje andere smaakmakers in de Club van
100: 'Zoals ik het voel, en ik voel heel veel dingen, kan jij totaal niet bij
jezelf komen. Het is zwart om jou heen.'

'O ja?! Mijn praktijkruimte is anders wel ingewijd door een priester!'

Ja, ik wil ze graag weer op de tv terugzien en vernemen wat ze in de tussentijd
hebben meegemaakt.

Vervolgens overgeschakeld naar Atletico Ananas: nieuw bij BNN op Nederland 2.
Jongens die nooit eerder een balletje hebben getrapt, krijgen in De Kuip een
spoedcursus voetbal van ex-international Peter van Vossen. In de selectie:
nerds, hippies, dikkerdjes, nichten, dromers, kantoorfrikken, blowers met
rasta-haar en andere 'kanslozen'. Bedoeling is dat ze het samen over drie
maanden tussen de krijtlijnen opnemen tegen een team van Feyenoord.

'Libero? Da's een merk luiers' - dat soort kerels dus.

Geweldig leuk programma. In de eerste aflevering stelden ze zich, met hun
moeders, aan de kijkers voor en moesten ze bij wijze van eerste test meteen ook
aantreden tegen een meidenelftal. Finaal ingemaakt vanzelfsprekend, maar lachen
mag natuurlijk. Als parodie op de talloze afvalraces met 'gewone Nederlanders'
die zich met behulp van televisie op de een of andere manier in de kijker willen
werken of aldus een verandering in hun eigen leven hopen te bewerkstelligen, is
Atletico Ananas zeer geslaagd. Wel kort! Een half uur per keer is echt te
weinig.

Heb het N OVA -verslag over de uitspraak in het proces van Michael Jackson nog
proberen mee te nemen in dit stukje, maar helaas: de deadline is onverbiddelijk
.

LOAD-DATE: June 14, 2005

LANGUAGE: DUTCH

                           © 2005 PCM Uitgevers B.V.

                              56 of 120 DOCUMENTS

                                 de Volkskrant

                                 June 11, 2005

'Kiesstelsel overlaten aan burgers' ; Pechtold overweegt 'onorthodoxe'
vernieuwingen

BYLINE: VAN ONZE VERSLAGGEVER PHILIPPE REMARQUE

SECTION: Binnenland; Pg. 02

LENGTH: 387 words

DATELINE: DEN HAAG


Minister Pechtold van Bestuurlijke Vernieuwing wil het ontwerpen van een nieuw
kiesstelsel overlaten aan een 'burgerraad' waarin gewone Nederlanders zitting
hebben. Het nieuwe kiesstelsel zou vervolgens moeten worden voorgelegd in een
referendum dat tegelijk met de Kamerverkiezingen van 2007 wordt gehouden.

Pechtold overweegt ook andere bestuurlijke vernieuwingen op die 'onorthodoxe'
manier door te voeren, om de politiek dichter bij de burger te brengen. Hij
heeft zich laten inspireren door de Canadese deelstaat British Columbia, waar zo
een voorstel voor een nieuw kiesstelsel tot stand kwam.

De minister had het idee eerder in het openbaar geopperd. Maar uit een geheim
document dat vrijdag uitlekte via De Telegraaf blijkt dat zijn ambtenaren een
gedetailleerd plan hebben uitgewerkt. Pechtold zei vrijdag dat het idee slechts
de 'status van nadenken' heeft.

Hij betreurde dat dit onderdeel van zijn grote pakket met bestuurlijke
vernieuwingsmaatregelen voortijdig naar buiten is gekomen. Volgens ingewijden
kan dat echter bewust zijn gedaan om de coalitiepartners

voor voldongen feiten te stellen.

In de ministerraad van vrijdag vond een verkennend gesprek plaats over het
pakket van Pechtold. Nog voor de zomervakantie moet dat definitief door het
kabinet worden behandeld. De kwestie is politiek gevoelig omdat D66 en VVD wel
voor zaken als het referendum en de gekozen premier zijn, maar het CDA niet.

In het uitgelekte document stelt Pechtold vast dat het politieke bedrijf met
wantrouwen wordt bekeken. 'Slechts enkele politici - met een goede
mediaperformance - krijgen in meer of mindere mate steun van de bevolking.' Het
gevaar dreigt dat burger en politiek steeds verder van elkaar verwijderd raken.
'Er is daarom lef en vernieuwing nodig.'

Volgens het plan moeten uit twintigduizend willekeurige Nederlanders 160
geinteresseerde mensen worden geselecteerd. Die krijgen scholing, ondersteuning
door ambtenaren en begeleiding door een ervaren voorzitter.

Op bijeenkomsten in het land luisteren ze naar de wensen van andere burgers en
stellen vervolgens een nieuw kiesstelsel op. Als 'ambassadeurs' reizen ze
vervolgens door het land om de vernieuwing aan te prijzen. 'Dit is krachtiger en
geloofwaardiger dan de uitleg door politici en bestuurders', stelt het document.

LOAD-DATE: June 11, 2005

LANGUAGE: DUTCH

                           © 2005 PCM Uitgevers B.V.

                              57 of 120 DOCUMENTS

                                 de Volkskrant

                                 June 10, 2005

De club van miljonairs blijft maar groeien

BYLINE: VAN ONZE VERSLAGGEVER MERIJN RENGERS

SECTION: Economie; Pg. 06

LENGTH: 479 words

DATELINE: AMSTERDAM


Na een jaar van stagnatie zit het aantal miljonairs in Nederland weer in de
lift. Onderzoekers van zakenbank Merrill Lynch en het adviesbureau Capgemini
turfden vorig jaar in Nederland 102.600 dollar-miljonairs. Dat zijn mensen die
ten minste een miljoen dollar vrij te besteden hebben. Neprijken die op papier
miljonair zijn omdat zij een duur huis bewonen, tellen niet mee voor de auteurs
van het donderdag gepresenteerde World Wealth Report.

Nederland heeft voor een klein land relatief veel miljonairs, blijkt uit het
rapport; meer bijvoorbeeld dan opkomende economieen als Rusland (88 duizend
rijken), India (70 duizend) en Brazilie (98 duizend). De Verenigde Staten tellen
met afstand de meeste miljonairs. In 2004 woonden er in de VS bijna 2,5 miljoen
mensen met een miljoen

of meer of de bank.

Bovendien groeit het aantal Amerikaanse rijken als kool, geholpen door de forse
economische groei, de belastingverlagingen van Bush (waar vooral grootverdieners
van profiteren) en de afschaffing van de successierechten, wat maakt dat ook de
kinderen van miljonairs rijk blijven.

Nederlandse miljonairs bezitten samen het lieve sommetje van 310 miljard dollar,
zegt Frank Beumer van Capgemini. 'In vergelijking met de rest van de wereld zijn
Nederlandse miljonairs voorzichtige beleggers. Zij houden meer geld in contanten
aan dan elders. Dat komt door de onzekere toestand van de Nederlandse economie.'

De trage groei in Nederland leidt niet alleen tot terughoudendheid in de
beleggingsportefeuille van de rijken; ook het aantal miljonairs groeit hier maar
mondjesmaat in vergelijking met de rest van de wereld. Spanje en Engeland
verwelkomden ongeveer 9 procent meer miljonairs in 2004 en in de VS groeide het
aantal met 10 procent. Singapore en Zuid-Afrika (beide plus 22 procent) zagen
het aantal rijken het snelst stijgen.

De onderzoekers verwachten dat de komende jaren het zwaartepunt voor de rijken
verschuift richting Azie. Op de golven van de onstuimig groeiende economieen in
het oosten neemt ook het aantal rijke Aziaten snel toe, temeer daar de
inkomensongelijkheid in deze landen veel groter is dan in Europa.

De sterke stijging van het aantal miljonairs wil zeker niet zeggen dat deze
rijken ook allemaal meer te besteden hebben, becijfert Merrill Lynch. De prijs
van luxegoederen en exclusieve dienstverlening stijgt volgens de bank namelijk
veel harder dan die van spullen en diensten voor de gewone man.

Zo bedroeg de inflatie voor Jan Modaal in de VS vorig jaar 3 procent, maar was
de modale miljonair (type BMW, boot met buitenboordmotor,
business-classvliegtickets) voor het voor hem relevante pakket goederen en
diensten 6,4 procent meer kwijt dan in 2003. Voor de ultra-rijken (Rolls-Royce,
eigen jacht en prive-vliegtuig) bedroeg de inflatie volgens Merril Lynch zelfs
11, 3 p r o c e n t .

Zwemmen in dollars

LOAD-DATE: June 10, 2005

LANGUAGE: DUTCH

                           © 2005 PCM Uitgevers B.V.

                              58 of 120 DOCUMENTS

                                 de Volkskrant

                                  June 7, 2005

De gewonde staat

BYLINE: DOOR HANS WANSINK

SECTION: Forum; Pg. 13

LENGTH: 935 words


De representatieve democratie wordt steeds minder representatief. Het referendum
voorziet dan ook in de behoefte aan simpele democratie.

F rank Ankersmit, historicus te Groningen, heeft het politieke bedrijf eens
vergeleken met het menselijk lichaam. De huid zorgt ervoor dat het lichaam
afgesloten raakt van bedreigende smetten van buiten. Zodra er een gat in het
weefsel ontstaat, zet het lichaam alles in werking die wond zo snel mogelijk te
sluiten.

De staat, aldus Ankersmit, werkt precies zo. Zodra van buiten een bres wordt
geslagen in dit publieke lichaam, zal de staat alles in werking stellen deze
wond te dichten.

In een democratie wordt het lichaam van de staat eens in de vier jaar geopend
door verkiezingen. Die leveren een verversing van de wetgevende macht op. De
nieuw gekozen Tweede Kamer is het gat in het weefsel, dat zo snel mogelijk
gesloten moet worden.

De inmenging van de kiezer wordt namelijk door de functionarissen van de staat
gezien als een bedreigende smet van buiten die geneutraliseerd moet worden
voordat hij ontaardt in een infectie die het publieke lichaam ondermijnt.

De vergelijking van Ankersmit maakt duidelijk dat democratie vanuit het
perspectief van de staat als het ware tegennatuurlijk is. De uitvoerende macht
en de bureaucratie willen zo min mogelijk worden lastiggevallen door
pottenkijkers van buiten. Die pottenkijkers, de kiezers dus, worden dan ook op
zo groot mogelijke afstand gehouden van de besluitvorming. De discussie die nu
oplaait naar aanleiding van het referendum, illustreert de 'natuurlijke' neiging
van de staat zich te sluiten voor vreemde smetten. Want wat voor het referendum
geldt, is ook van toepassing op andere vormen van zeggenschap door het volk -
inclusief het kiesrecht zelf.

De strijd voor het algemeen kiesrecht heeft niet voor niets zestig jaar geduurd,
van 1848 tot 1918. Tegen het toekennen van dat recht aan volwassen mannen en
vrouwen werden allerlei bedenkingen ingebracht. In de eerste plaats moest het
kiesrecht beperkt blijven tot de bovenlaag die werd aangeslagen voor de directe
belastingen. Wie betaalt voor de publieke zaak bepaalt, wie 'minvermogend' is,
profiteert alleen maar en heeft 'dus' geen recht van spreken. Deze redenering
verloor aan overtuigingskracht naarmate het aantal belastingplichtigen groeide.
Vandaag de dag betaalt iedereen allerlei belastingen en premies - en is dus ook
elke kiezer aandeelhouder in de Staat der Ne d e r l a n d e n .

Het tweede argument tegen het algemeen kiesrecht luidde dat de gewone man (laat
staan de vrouw) te weinig ontwikkeld was zich een bezonken oordeel over de
staatszaken te kunnen vormen. Wie niet kan lezen en schrijven, wie niets weet
van de vaderlandse geschiedenis en de staatsinrichting, kan niet deelnemen aan
het publieke debat en is dus ook onbevoegd mee te beslissen over de publieke
zaak.

Deze redenering werd door de voorstanders van het algemeen kiesrecht beantwoord
met een pleidooi voor invoering van de leerplicht. Het is vandaag de dag
misschien moeilijk voor te stellen, maar in de 19de eeuw waren er velen die het
helemaal niet nodig vonden dat dienstmeisjes, boerenknechten of mijnwerkers
leerden lezen en schrijven. Het zou ze maar op verkeerde ideeen kunnen brengen
en de standenmaatschappij kunnen ondergraven.

Vanaf 1901 werden alle Nederlanders verplicht zes jaar lager onderwijs te
volgen. Vanwege de razendsnelle industrialisering in die jaren was er een
geweldige behoefte aan geschoolde arbeidskrachten. Ambachtsscholen,
handelsscholen, de mulo en de hbs voorzagen in die behoefte. Wat we tegenwoordig
de 'kenniseconomie' noemen, is in werkelijkheid al honderd jaar oud.

Door middel van eigen vakorganisaties wisten de geschoolde arbeiders steeds
betere arbeidsomstandigheden af te dwingen. De strijd voor sociale en politieke
emancipatie van de 'gewone man' liepen steeds meer in elkaar over. Het is dan
ook niet toevallig dat de achturige werkdag en het algemeen kiesrecht
gelijktijdig werden ingevoerd .

Inmiddels ligt het gemiddelde opleidingspeil van de bevolking op
havo/mbo-niveau. Dat betekent dat de competentie van de kiezer zodanig is
toegenomen dat hij niet meer afhankelijk is van politieke partijen of
maatschappelijke organisaties om zich een oordeel over de staatszaken te vormen.

Van de weeromstuit versmelt dit 'maatschappelijk middenveld', geheel volgens de
theorie van Ankersmit, met de staat. Hoe minder politieke partijen fungeren als
vertegenwoordiging van een groep min of meer vaste kiezers, hoe minder
bedreigend ze zijn voor het publieke lichaam. Ze verworden van zelfstandige
instituties tot verlengstukken van de staat. De voornaamste functie die de
partijen vervullen, is dat zij voorzien in de behoefte van de staat aan politiek
personeel.

De representatieve democratie wordt zo steeds minder representatief. Terwille
van de legitimering van het politieke bedrijf, moet de zeggenschap van de
kiezers dus worden uitgebreid. Niet door het poldermodel van losgezongen
maatschappelijke organisaties, dat alleen maar leidt tot eindeloos vergaderen en
onherkenbare compromissen, waarmee geen enkele kiezer zich kan identificeren.

De charme van het referendum ligt juist in het tegenovergestelde: het is alles
of niets, discussie gesloten, geen onderhandelingen of compromissen. Het is de
democratie in zijn simpelste vorm. Zes weken nationaal debat worden afgesloten
door een uitspraak van het volk. Als het debat naar behoren wordt gevoerd, zal
ook de minderheid die het referendum verliest, vrede kunnen hebben met de
uitslag.

h. wansink@ volkskrant. nl

LOAD-DATE: June 7, 2005

LANGUAGE: DUTCH

                           © 2005 PCM Uitgevers B.V.

                              59 of 120 DOCUMENTS

                                 de Volkskrant

                                  June 4, 2005

Pap

BYLINE: AMSTERDAM W. BARENDRECHT

SECTION: U Pagina; Pg. B7

LENGTH: 117 words


Het nee van Nederland is, in tegenstelling tot wat onze gezagsvoerders willen
doen voorkomen, niet het nee van isolationisme en xenofobie. Het is een nee
tegen de veranderingen in eigen land, afbraak in hoog tempo, tegen de wil van de
meerderheid. Een nee tegen de arrogantie van onze regering die 'voor de goede
zaak' bezig is, alleen niet door heeft dat zij zich totaal verwijderd heeft van
iedereen.

Als gewone burger kun je alleen maar concluderen dat een zaak waar onze regering
zo hard voor strijdt niet de onze kan zijn.

Het lijkt misschien het nee van een verwend kind, maar ook het nee van een kind
dat niet gehoord wordt door de ouders: eet je pap nu op, het is goed voor je!

LOAD-DATE: June 4, 2005

LANGUAGE: DUTCH

                           © 2005 PCM Uitgevers B.V.

                              60 of 120 DOCUMENTS

                                 de Volkskrant

                                  June 4, 2005

HET TWEEDE KABINET-BALKENENDE IS EEN CURIEUZE MENGELING VAN STUNTELIGHEID EN
PEDANTERIE ; KABINET-BALKENENDE

BYLINE: DOOR PETER GIESEN

SECTION: het Vervolg; Pg. 27

LENGTH: 1455 words


Twee jaar terug vormden CDA, VVD en D66 een kabinet dat precies ging doen wat de
boze burger om vroeg. Toch is dat kabinet ongekend impopulair - en dat ligt niet
alleen aan de gebrekkige presentatie.

Als Nederland nee stemt, sta ik voor gek', maande premier Balkenende de kiezers
vorige week nog. Voor velen was het een krachtige stimulans om tegen te stemmen.
De afwijzing van de Europese Grondwet was ook een afwijzing van het ongekend
impopulaire kabinet-Balkenende .

Wat is er misgegaan met Jan Peter Balkenende en zijn ploeg? In 2002 rekende de
'opstand der burgers' af met acht jaar Paars. Na een valse start met de LPF
vormde het CDA in het voorjaar van 2003 met VVD en D66 een kabinet dat precies
leek te doen waar de boze burger om vroeg: een streng vreemdelingenbeleid, een
straffe aanpak van uitkeringsfraudeurs en luiwammesen, ruim baan voor de
dynamische, hardwerkende burger. Ook het motto 'eigen verantwoordelijkheid' leek
helemaal in lijn met de tijdgeest, waarin de mondige en zelfredzame burger, de
'bv Ik', de boventoon voerde. Nauwelijks twee jaar later heeft de populariteit
van het kabinet een historisch dieptepunt bereikt. Blijkens een enquete van TNS
NIPO heeft slechts 19 procent van de burgers veel vertrouwen in het kabinet. De
vermaledijde Paarse kabinetten scoorden doorgaans rond de 40 tot 45 procent.

Die impopulariteit is deels een kwestie van stijl, zegt historicus Gerrit
Voerman. Van Pim Fortuyn nam het kabinet een doortastende en polariserende stijl
over, maar niet diens vermogen om te communiceren en een band met zijn aanhang
te smeden. De arrogantie van het kabinet jaagt veel burgers de gordijnen in.
Maar er is meer aan de hand dan een slecht imago. Uit sociologisch onderzoek
blijkt dat veel Nederlanders bang zijn voor de toekomst, in een samenleving die
steeds onoverzichtelijker en instabieler lijkt te worden. Het kabinet-Balkenende
bezingt juist het evangelie van de dynamiek en liberalisering. Tegen bange
burgers wordt gezegd dat ze straks alleen maar meer op zichzelf teruggeworpen
zullen zijn.

Aan sommige dingen kan Balkenende niet zo veel doen. De economie kwakkelt en
Theo van Gogh werd vermoord. In alle westerse landen daalt het vertrouwen in de
politiek. Elke politicus, moet opboksen tegen chagrijn en wantrouwen,

zegt Gerrit Voerman, hoofd van het Documentatiecentrum Politieke Partijen van de
Rijksuniversiteit Groningen. Toch scoort de ploeg van Balkenende wel erg laag in
de polls, vindt hij.

Dat de premier met zijn slordige dictie ('de snario's van het Straal
Planbureau') de statuur van een staatsman mist, is inmiddels een gemeenplaats.
Het communicatieprobleem van de regering steekt echter veel dieper dan een
houterige presentatie, zegt Voerman. 'Een van de lessen van Fortuyn was dat er
een brug moet worden geslagen tussen de politieke elite en de burgers. Het
kabinet is daar duidelijk niet in geslaagd.'

Het kabinet is geworteld in de gepolariseerde sfeer van 2002. De burger eiste
daadkracht en klare taal! Het moest maar eens afgelopen zijn met die modderige
poldercompromissen! Zeggen wat je denkt, en doen wat je zegt, naar het beroemde
adagium van Pim Fortuyn. Fortuyn deed echter nog iets anders: hij gaf zijn
volgelingen het gevoel dat ze eindelijk begrepen werden door een politicus.

Juist die empathie is bij het kabinet-Balkenende ver te zoeken. Voerman:
'Ministers als Zalm en Brinkhorst zijn typische exponenten van de oude politiek.
Ze wekken de indruk alles al een keer gezien te hebben.' Die arrogantie bereikte
de afgelopen weken een hoogtepunt. Wie tegen de Grondwet wilde stemmen, was
misleid, cynisch of ueberhaupt te dom om over zo'n ingewikkeld onderwerp mee te
praten.

De premier zelf is een curieuze mengeling van stunteligheid en pedanterie. In de
jaren zeventig werd de katholieke politicus Dries van Agt ook te klunzig voor
het hoogste ambt geacht. Hij bleek het echter prima te doen bij de kiezers.
Voerman: 'De relativerende, antipolitieke houding van Van Agt sloeg heel goed
aan bij mensen die niets moesten hebben van het bevlogen gedram van zijn
PvdA-tegenstrever Den Uyl.' Balkenende is echter geen prettig relativerende
persoonlijkheid. 'Hij lijkt meer op zijn protestantse voorgangers als
Biesheuvel, Zijlstra en, veel eerder, Colijn. Die hadden allemaal iets
standvastigs. Ze lieten zich niet snel van de wijs brengen door kritiek.
Balkenende heeft dat ook, maar mist hun persoonlijk overwicht',

zegt Voerman.

Hoewel de populariteit van het kabinet in de loop van 2003 en 2004 gestaag
daalde, bleef Balkenende stug vasthouden aan het eigen gelijk. Onder economen,
journalisten en andere Binnenhofw a t ch e r s bestond ook een zekere
bewondering voor de voortvarende en vasthoudende manier waarop het kabinet de
verbouwing van de verzorgingsstaat ter hand nam. In het najaar van 2004 stuurde
de regering aan op een confrontatie met de vakbeweging. 'Waarschijnlijk dacht de
regering op dat moment dat zij de macht van de bonden kon breken, omdat die toch
te weinig mensen zouden kunnen mobiliseren', denkt Voerman. De vakbeweging
kondigde een grote demonstratie op het Museumplein in Amsterdam aan. Veel mensen
verwachtten een treurige bijeenkomst van een handjevol stoffige verliezers, maar
het liep heel anders. Op 2 oktober 2004 trokken meer dan 200 duizend mensen, van
hoogleraren tot punkers, naar Amsterdam.

Op die dag werd pijnlijk duidelijk hoezeer het kabinet-Balkenende het contact
met de samenleving was kwijtgeraakt. Het lijkt alsof het kabinet te veel is gaan
geloven in de mythe dat Nederland in 2002 een enorme 'ruk naar rechts' heeft
gemaakt. Kiezers stemden destijds vooral rechts uit onvrede over immigratie en
criminaliteit. Uit onderzoek van het Sociaal en Cultureel Planbureau, het
Rijksinstituut voor Volksgezondheid en Milieuhygiene en het bureau Motivaction
blijkt echter dat er geen sprake is van een verrechtsing in bredere zin. De
meeste burgers hechten nog steeds aan waarden als solidariteit, gelijkheid en
saamhorigheid. Nu de economie stagneert, worden die waarden ook weer
belangrijker.

Het kabinet heeft niet opgemerkt dat het maatschappelijk klimaat snel veranderd
is, denkt Martijn Lampert, research director bij Motivaction. 'Vanaf 1997
constateerden we vooral een angst voor het verlies van sociale bindingen. Mensen
waren bezorgd over immigratie en het verval van normen en waarden. Het verhaal
van Balkenende paste daar heel goed in', zegt Lampert. 'De laatste tijd is daar
iets anders bij gekomen: angst voor een terugtredende overheid. Het aantal
mensen dat vindt dat de overheid taken moet afstoten, is gedaald van de helft
van de bevolking tot eenderde. We zien ook een hang naar zekerheid en een
nostalgisch verlangen naar een Nederland dat nog overzichtelijk was. De onvrede
over de fraude met uitkering is over haar hoogtepunt heen. Nu mensen
werkloosheid dichterbij zien komen, zijn ze weer toleranter.'

Burgers zijn ambivalent, blijkt uit het laatste Sociaal en Cultureel Rapport en
het recente 21 Minuten-onderzoek van McKinsey. Ze willen graag vrijheid en
dynamiek, maar ook zekerheid en geborgenheid. Volgens McKinsey zijn de meeste
Nederlanders voor prestatiebeloning (de gemiddelde werknemer denkt altijd dat
hij beter presteert dan gemiddeld) en een strenge aanpak van WAO'ers, maar ook
voor solidariteit, onthaasting en een schoon milieu. Het kabinet-Balkenende
miskent die ambivalentie, en spreekt alleen de dynamische kant van de burger
aan. In een periode van onzekerheid en economische tegenwind, neigt die echter
meer naar geborgenheid. Lampert: 'Burgers voelen zich bedreigd, en het kabinet
zegt alleen: je moet het zelf regelen, de liberalisering gaat door en we moeten
van al die collectieve arrangementen af.'

Het kabinet gelooft nog in de 'bv Ik', de mondige en zelfredzame burger, die
altijd de concurrentie opzoekt, dolgraag zijn stroomleverancier wil uitzoeken en
avond aan avond op internet uitpluist kert. welk ziekenhuis de beste
knie-operaties uitvoert. De burger ook die zijn baan zo leuk vindt dat hij graag
tot zijn 67ste doorwerkt en zijn pensioen zelf wil regelen, omdat hij gruwt van
one size fits all-arrangementen.

'Het zijn vooral hoger opgeleiden die in staat zijn tot zulk &(null);strategisch
navigeren&(null);. Maar ook die hebben er lang niet altijd zin in', zegt
Lampert. 'Veel mensen zeggen: we zijn al dynamisch, we zijn druk met werk, gezin
en de logistiek van het dagelijks bestaan.'

Zo maakt het kabinet dat een antwoord moest formuleren op de 'opstand der
burgers', een steeds wereldvreemdere indruk. De combinatie van arrogantie en
onbegrip voor de burger doet Lampert denken aan een politicus die, ondanks al
zijn capaciteiten, geen goed meer kon doen: Ad Melde

LOAD-DATE: June 4, 2005

LANGUAGE: DUTCH

                           © 2005 PCM Uitgevers B.V.

                              61 of 120 DOCUMENTS

                                 de Volkskrant

                                  June 2, 2005

De gewone man rekent af ; Rotterdammers van alle gezindten stemmen nee

BYLINE: VAN ONZE VERSLAGGEVERS LUDETTE EL BARKANY RON MEERHOF

SECTION: Voorpagina; Pg. 1

LENGTH: 439 words

DATELINE: ROTTERDAM


Of zij voorheen op Fortuyn stemden of niet, veel Rotterdammers hoefden gisteren
niet lang na te denken. 'Die arrogante Van Aartsen gaf mij het laatste zetje:
nee.'

'Waar zit de tegenknop?' Het is de meest gehoorde vraag in Rotterdamse
stembureaus. Iedereen is tegen, althans: 'De gewone klasse .'

Die klasse woont bijvoorbeeld in Tuindorp/Vreewijk. In 2002 stemden ze hier
massaal voor Pim Fortuyn. Nu is het nog drukker; een kwart heeft al voor het
middaguur gestemd . En iedereen is tegen.

De stemmers hier zijn vrijwel zonder uitzondering autochtoon, en ontevreden over
Den Haag, Brussel, de elite, de euro en buitenlanders, Polen in het bijzonder.

Allemaal komen en dan tegenstemmen, 'dat is hier de traditie', zegt een lid van
het stembureau.

Maar niet alleen de voormalige Pim-stemmers zijn tegen de Grondwet. In
IJsselmonde, een van de hardnekkigste PvdA-bolwerken, laten ook PvdA'ers massaal
nee horen. Om heel uiteenlopende redenen: 'Ik kan het niet verdragen dat een
Duitser ooit president van Europa zou worden', zegt de 69-jarige Cor Blanker.

De voorlichting van overheidszijde heeft soms effect gehad, maar wel altijd
averechts. Kok joeg mensen naar het nee-kamp, iedere aanmoediging van
'Bakellende' werd ervaren als persoonlijk affront, toespelingen op oorlog of
ander engs wekten geen angst maar irritatie. Elly Buter (42) kreeg het laatste
zetje van Van Aartsen. 'Toen die arrogante bal nee-stemmers op een hoop veegde
met Le Pen, wist ik: nee.'

Buter is PvdA'er die soms flirt met de SGP, Blanker 'zondigde' slechts eenmaal,
met een stem op Fortuyn, en in een heel ver verleden met D66' er Jan Terlouw.
Probeer

daar maar eens lijn in te ontdekken.

Partijen doen er niet toe, zeggen Koos en Fiet uit Landzicht. Tweederde van die
wijk stemde eertijds op de LPF. Sindsdien bleven ze thuis. Nu zijn ze weer
uitgerukt.

Met natuurlijk gezag poneert de 55-jarige Koos zijn analyse: 'Alles wat uit de
gewone klasse komt, stemt tegen. Lui uit de hogere klasse en alles wat
gestudeerd heeft, die stemmen natuurlijk voor.'

Zoals mevrouw Samson uit Crooswijk. Haar talenkennis is voldoende om al haar
informatie over de Grondwet uit de Franse media te halen. In zorgvuldig gekozen
bewoordingen zet ze uiteen hoe Nederland bij een 'nee' geisoleerd zou kunnen
raken.

De allochtone Rotterdammers lijken in deze kwestie de natuurlijke bondgenoot van
die 'hogere klasse'. Meneer Ibrahim bijvoorbeeld is een van de zeer weinige
Zuidwijkers die vinden dat 'de ontwikkeling van Europa moet doorg aan'. Zo ook
mevrouw Boualouch in Noord. Die stemt 'voor een sterker en socialer Europa'.

LOAD-DATE: June 2, 2005

LANGUAGE: DUTCH

                           © 2005 PCM Uitgevers B.V.

                              62 of 120 DOCUMENTS

                                 de Volkskrant

                                  June 2, 2005

Kloof tussen burger en politiek wreekt zich ; Uitslag dwingt kabinet Europese
ambities af te zwakken en meer oog te hebben voor nationale identiteit

BYLINE: MARC PEEPERKORN PHILIPPE REMARQUE

SECTION: Binnenland; Pg. 3

LENGTH: 732 words


I n Frankrijk zegt 55 procent van de burgers nee tegen de Europese Grondwet en
twee dagen later stapt de premier op. In Nederland verwees woensdag bijna 62
procent van de kiezers diezelfde Grondwet naar de prullenbak en het kabinet
vergadert vrijdag gewoon verder. Heeft de uitslag dan voor niemand enige
gevolgen?

Koppen zullen er vermoedelijk niet rollen. Het kleine anti-Grondwetkamp in de
Tweede Kamer roept weliswaar om het aftreden van het kabinet of enkele
bewindslieden. Maar dat heeft premier Balkenende uitgesloten.

Dat zou ook problematisch worden. Van de 150 Kamerleden voerden 128 campagne
voor de Grondwet. Als die ook moeten opstappen, betekent dat nieuwe
verkiezingen, een wel erg draconische stap na een raadgevend (niet bindend)
referendum.

Maar imagoschade is er wel degelijk. Allereerst voor degenen die ueberhaupt
tegen het houden van een referendum waren: het voltallige kabinet en het CDA. De
Grondwet zou te ingewikkeld zijn om voor te leggen aan de gewone man en vrouw.
Een referendum zou bovendien de vertegenwoordigende democratie ondergraven.

Deze opstelling is in diskrediet gebracht door de opvallend hoge opkomst, het
overtuigende nee en het verhitte debat. Nooit eerder is er zoveel informatie en
opinie uitgewisseld over de Europese Unie en de Nederlandse positie in Brussel.
De Kamer is hier zo opgetogen over, dat invoering van een referendum weer op de
agenda staat. Zelfs in het CDA, dat daar traditioneel mordicus

tegen is, gaan nu voorzichtige stemmen op om de volksraadpleging 'mee te nemen'
in de discussie over bestuurlijke vernieuwing.

Het kabinet-Balkenende heeft een slecht figuur geslagen in de campagne. De
amateuristische en bij vlagen arrogante houding van sommige hoofdrolspelers zal
hun nog lang worden nagedragen. De campagne begon te laat en verloor zichzelf in
detail, zei VVD-Kamerlid Van Baalen gisteravond. Het kabinet gaf geen duidelijke
boodschap af en had volstrekt geen oog voor de gevoelens van onzekerheid bij
veel burgers over Europa.

Bewindslieden verkozen in plaats daarvan het dreigement aan het adres van de
kiezer, mocht die het in zijn hoofd halen om nee te stemmen. Dan ging 'het licht
uit' (Brinkhorst), verpestten we onze status in Europa (Balkenende), stegen de
betalingen aan de EU (Zalm) of werd het misschien wel weer oorlog (Donner).
Daarmee joegen ze veel twijfelaars juist in de armen van het nee-kamp.

Uitzondering in het kabinet was staatssecretarisNicolai vanBuitenlandse Zaken,
die tot het laatst toe positief, beleefd en inhoudelijk voor de Grondwet
campagne bleef voeren. Dat gold ook voor de PvdA .

Kunnen politici bij deze imagoschade nog hun schouders ophalen, veel moeilijker
is dat bij het harde nee tegen Europa. Kabinet en Kamer meenden dat de Grondwet
de Unie slagvaardiger en democratischer zou maken, de burger kiest voor een pas
op de plaats of zelfs een stap terug. De cijfers spreken een overdonderende
waarheid: 85 procent van de volksvertegenwoordigers in de Kamer is voor de
Grondwet, bijna 62 procent van het volk stemt tegen.

Opnieuw is daarmee aangetoond hoe diep de kloof tussen de burger en het
Binnenhof is. Daarnaast blijkt ook de afstand van de Nederlandse kiezers tot
Brussel veel groter dan in Den Haag voor mogelijk werd gehouden.

Dat zal alle voorstanders van de Grondwet tot nadenken stemmen. Want dit
referendum ging over een wezenlijke vraag: blijft Nederland een enthousiast
deelgenoot van een steeds bredere Europese coalitie, of koestert het de eigen
identiteit achter de deltawerken?

De burger geeft de voorkeur aan het laatste, en dat heeft het ja-kamp niet
onderkend. Europa was, zoals premier Balkenende gisteravond zei, te veel een
zaak van de politiek en te weinig van de burger.

Vanaf vandaag hebben de Haagse politici de kans om dit bij te stellen. De
partijen zullen in ieder geval het nee overnemen en de Grondwet in de Kamer
afwijzen. Vervolgens moet blijken of de partijen ook hun Europese ambities
omlaag schroeven en premier Balkenende op de rem zal trappen in Brussel, zoals
hij gisteren beloofde.

Als dit niet duidelijk gebeurt, kan concrete politieke schade zich openbaren in
maart 2006 bij de gemeenteraadsverkiezingen en een jaar later als er een nieuwe
Tweede Kamer gekozen moet worden. De kiezer weet dan wat de politiek met zijn
uitspraak over Europa heeft gedaan, en zal daar zijn les uit trekken.

LOAD-DATE: June 2, 2005

LANGUAGE: DUTCH

                           © 2005 PCM Uitgevers B.V.

                              63 of 120 DOCUMENTS

                                 de Volkskrant

                                  June 2, 2005

Het Frans-Nederlandse 'nee': geen crisis maar een kans ; Uitslag referendum: Het
was absurd 'nee' als extremistisch te diskwalificeren

SECTION: Forum; Pg. 12

LENGTH: 1330 words


Waar gaat het heen met de Europese Unie en willen we dat wel?

De kiezers waren niet zozeer geinteresseerd in de letter van de EU-Grondwet als
wel in zijn geest. Daarover hadden zij een donkerbruin vermoeden, zegt H. J.
Schoo.

Nadat in Frankrijk zondag al het Grote Nee klonk, vierde Nederland gisteren zijn
eigen nee-feestje. Een meerderheid van de kiezers weigerde zich naar het
'onvermijdelijke' te voegen. Het nee-kamp spint uiteraard van tevredenheid, maar
vreugdevuren zijn misplaatst. Daarvoor is de ontregeling te groot en was de
klankkleur van het referendum te schril. Evenmin is Europa nu in een
existentiele crisis gedompeld: die bewering is vooral de nagalm van de Grote
Woorden uit de campagne. De Unie wordt niet bedreigd in haar voortbestaan, de
eindtijd is niet aangebroken.

Geen paniek, maar tijd voor bezinning, zoals Jack Straw, de Britse minister van
Buitenlandse Zaken, al direct na het Franse 'nee' zei. De EU gaat in therapie en
tracht er, met de lidstaten, achter te komen wat haar is overkomen en hoe
daaruit lering te trekken. Daarvoor is minstens een jaar de tijd, tot aan het
Britse referendum - als dat er nog van komt. Hopelijk geeft Brussel dan ook snel
het onzalige voornemen op, Frankrijk en Nederland te isoleren en op de een of
andere manier alsnog tot een 'ja' te pressen. Het verdrag van Nice blijft
onderwijl gewoon van kracht en Europa functioneert als vanouds. Dat gebeurt nu
al een jaar lang met 25 lidstaten en dat heeft, anders dan verwacht, geen
problemen opgeleverd. Overleg en besluitvorming in de uitgedijde Unie schijnen
zelfs gedisciplineerder en soepeler te verlopen dan voorheen.

Een 'nee' is in Brussel niet uit te leggen, klaagde premier Balkenende vorige
week. De een wil dit, de ander dat: zoveel hoofden, zoveel zinnen. Maar wat
meteen na het Franse referendum opviel, was dat Nederlandse politici het Franse
'nee' heel goed meenden te kunnen duiden. Een ordinaire proteststem tegen de
regering-Raffarin door extreem links - communisten en anarchisten - en extreem
rechts. Wie woensdag 'nee' stemt, waarschuwden de voorstanders, kiest de zijde
van Le Pen.

Aldus is geschied. Op de toppen van de impopulariteit van een zittende regering
surfte het 'nee' ook hier naar succes. Volkse SP'ers, LPF-en
Wilders-desperado's, steile christenen keerden zich tegen de Grondwet. Maar
zonder massa's VVD'ers, PvdA'ers en GroenLinksers had het afwijzingsfront nooit
gewonnen. Ook de Franse nee-stem bestond voor een groot deel uit keurige
socialisten, groenen en centrum-kiezers. Het was dan ook absurd om de nee-stem
als extremistisch te diskwalificeren.

Zoals Martin Sommer in de Vo l k s k r a n t vaststelde (voorpagina, 31 mei),
zijn de politieke en sociologische overeenkomsten tussen de Nederlandse en
Franse neestem eigenlijk verrassend groot. In beide landen smeedde het
referendum

een monsterverbond van 'verliezers van de modernisering' en born
again-patriotten, wier opvattingen en bange voorgevoelens in hun parlementen
nauwelijks weerklank vonden. Specifiek voor het Nederlandse 'nee' is de argwaan
geweest over euro en Stabiliteitspact. Dat verklaart het grote contingent
VVD'ers dat gemene zaak maakte met Franse communisten, anarchisten,
anti-globalisten en Le Pen-stemmers.

Maar de doorslag in zowel de Franse als de Nederlandse anticampagne gaf
waarschijnlijk de vrees voor verlies aan nationale zeggenschap en de teloorgang
van het eigen sociale stelsel. Nederlanders, zo is ook keer op keer uit
onderzoek gebleken, zijn niet minder gehecht aan hun verzorgingsstaat dan de
Fransen.

Na de Tweede Wereldoorlog is de staat steeds meer gaan samenvallen met de
verzorgingsstaat. En die wil men voor geen goud opgeven. De verzorgingsstaat is
het vaderland van de gewone man. Gaandeweg is hij Europa als een bedreiging van
dat veilige tehuis gaan ervaren. Niet onbegrijpelijk, want hoe lager geschoold,
des te meer men te duchten heeft van Europeanisering

en globalisering, van de tucht van de markt die Brussel met harde hand aan de
lidstaten zou opleggen. De uitbreiding van de EU en een mogelijk Turks
lidmaatschap vergrootten de angst dat men straks geen baas meer zal zijn in
eigen huis.

De inzet van mainstream-links in zijn campagne voor de Grondwet was om die
sentimenten te sussen, maar zij werden eerder aangewakkerd. Misschien wel omdat
de Grondwet aan de ene kant als een Grote Sprong Voorwaarts werd voorgesteld en
aan de andere als een stapje van niks, niet veel meer dan een technische
aanpassing.

De waarheid over de Grondwet - een nieuwe mijlpaal of een onbeduidend
piketpaaltje, meer sociale bescherming of meer 'ultra-liberale' markt, meer
democratie of meer bureaucratisch centralisme? - ging in het campagnegeweld
grotendeels verloren. Een referendum over zo'n complexe zaak kan ook alleen over
percepties gaan en niet over de kleine lettertjes. Dat is het moeras waar veel
voorstanders met hun onmiskenbare kennisvoorsprong het tegenstribbelende
electoraat veelal heen probeerden te voeren. Begrijpelijk: als het over 'de
communautaire methode' gaat, over 'stemgewichten' of 'de President van de Raad',
staan zij op hun sterkste been en moet de kiezer zich meteen gewonnen geven.

De meeste kiezers hebben, mede uit onwetendheid natuurlijk, weerstand geboden
aan deze vorm van depolitisering. Terecht waren zij minder geinteresseerd in de
letter van de Grondwet dan in zijn geest. Zij hebben een politiek oordeel geveld
over hun donkerbruine vermoeden over de richting, de teneur van dat document en
de dynamiek die dat vermoedelijk loswoelt. Waar gaat het heen met die EU en
willen we dat wel?

Het 'nee' tegen de Grondwet is allerminst eenduidig, maar wat er krachtig in
doorklinkt - in Frankrijk en Nederland - is afkeer van een bemoeizuchtige,
centralistische EU en de behoefte zoveel mogelijk

nationale zeggenschap te behouden. De sociale zekerheid veilig in eigen hand.
Geen meerderheidsbesluiten over intieme nationale aangelegenheden. Nationale
bevoegdheden op immigratiegebied. Geen Brusselse terreinknechten die zich over
elke grasspriet op het level playing field van de interne markt buigen.

Volgens de voorstanders zijn dit spookbeelden. Maar de referendumcampagnes
hebben en passant aangetoond dat ook de experts daarover van mening verschillen.
Het grondwettelijk verdrag is voor velerlei uitleg vatbaar - dat heeft het met
de nee-stem gemeen - en zou de Europese rechters dan ook veel werk hebben
bezorgd. Die hebben de bestaande verdragsregels vaak ruim uitgelegd en zo de
lidstaten met ingrijpende beslissingen opgezadeld.

De Frans-Nederlandse afwijzing van de Grondwet is een grote schrik voor de
gevestigde Europese orde. Maar met hun 'nee' hebben de kiezers misschien wel
blijk gegeven van The Wisdom of Cr o w d s (De wijsheid van menigten), zoals de
titel luidt van het fascinerende boek van de Amerikaanse journalist James
Surowiecki.

Ondertitel: Why the Many Are Smarter Than the Few (Wa a r o m velen slimmer zijn
dan weinigen). Voor grote Europese ambities is een toegewijde elite nodig, maar
ook draagvlak onder de bevolking van de Unie. In Frankrijk en Nederland is
gebleken dat het daaraan ontbreekt - met alle risico's van dien voor de
voortdenderende trein. Daarom is het goed als de Unie het een tijdje rustiger
aan doet, nagaat wat haar kerntaken zijn en selectiever wordt. Met deze
interpretatie van de referendumuitslag kan premier Balkenende zonder gene naar
Brussel.

Veel Amerikanen zijn ervan overtuigd dat Gods zegen rust op de Grondwet die hun
Founding Fa t h e r s opstelden. Misschien is zelfs sprake geweest van In t e l
l i -gent Design. De Europese Grondwet ontbeert die goddelijke zegen - zoveel is
duidelijk. Niet zo vreemd natuurlijk voor een document dat Zijn naam weigert te
noemen. Europa moet zich daarom zien te behelpen met evolutie en zich
ontwikkelen op grond van de overlevingswaarde van toevallige mutaties. Zoals
deze 'crisis'.

H. J. Schoo is columnist van de Volkskrant.

LOAD-DATE: June 2, 2005

LANGUAGE: DUTCH

                           © 2005 PCM Uitgevers B.V.

                              64 of 120 DOCUMENTS

                                 de Volkskrant

                                  May 31, 2005

Ja-kamp in paniek ; Haagse berichten

BYLINE: HANS WANSINK

SECTION: Forum; Pg. 13

LENGTH: 928 words


Met een beroep op hun eigen sterrenstatus proberen Bekende Nederlanders de
aarzelende kiezer over de streep te trekken. Een armoedige campagnestrategie.

De Europese Grondwet is te belangrijk om over te laten aan staatslieden als
Balkenende, Bos, Halsema of Van Aartsen. Vandaar dat campagnestrateeg Jan
Goeijenbier kanonnen als Wim Kok, Wim Duisenberg, Ivo Opstelten, Ayaan Hirsi Ali
en Geert Mak in stelling heeft gebracht. Zij vertellen u in grote advertenties
in de krant waarom u ja tegen de Grondwet moet zeggen. Kennelijk wordt aan deze
BN' meer gezag toegekend dan aan de politieke leiders onder de Haagse kaasstolp.

De all stars van het ja-kamp moeten het niet zozeer van hun argumenten hebben
als wel van hun charisma. Het bontst maakt Wim Duisenberg het. De eerste
president van de Europese Centrale Bank heeft in kringen van de haute finance
geen geweldige reputatie. Kranten als de Financial Times hebben hem fel
gekritiseerd vanwege zijn halsstarrigheid en onhandige presentatie. Niettemin
meent Duisenberg dat hij zoveel gezag heeft dat hij ons kan voorhouden: ik heb
ervaring met Europa, dus stemt u maar ja.

Deze paternalistische benadering, gesymboliseerd in de prominente rol die Wim
Kok in de jacampagne heeft gekregen, is risdoor kant. Veel kiezers zullen Kok
nog zien als de boven de partijen staande vader des vaderlands die als premier
internationaal in hoog aanzien stond. Anderen beschouwen hem als een schim van
de 'oude politiek' die in 2002 niet was opgewassen tegen de opstand van Fortuyn.
Malicieuze kiezers zien Kok niet zozeer als PvdAman, maar als commissaris van
TNT (tegen een vergoeding van 37 436 euro), Shell (62 000 euro), KLM (17 016
euro) en ING (39 000 euro). Valt het belang van het grote bedrijfsleven inzake
de Europese Grondwet samen met dat van de gewone man? Volgens Kok kennelijk wel.

Rick van der Ploeg - als econoom beter geslaagd dan als politicus - gaat nog een
stap verder. Zijn oproep luidt: 'Kies voor een sterk Europa met veel banen voor
iedereen'.

Hoezo werk? Italie zit in een recessie. Frankrijk en Duitsland kampen met
massale werkloosheid en topzware verzorgingsstaten. De eurolanden presteren al
jarenlang veel slechter dan de Europese landen zonder euro. Dat komt omdat zij
geen last hebben van een overgewaardeerde munt, rigide arbeidsmarkten en uit de
hand lopende begrotingstekorten.

Kan de Europese Grondwet de kwakkelende economieen dwingen hun leven te beteren?
Ik ben bang van niet. Het is vrij onnozel - maar wel typisch Nederlands - om te
denken dat types als Berlusconi, Chirac of Schroder zich door Brussel de wet
laten voorschrijven. De discipline van het Stabiliteitspact, in 1995 op voorstel
van Duitsland aan de eurolanden opgelegd om hun huishoudboekjes kloppend te
maken, heeft tot en met de invoering van de euro in 2001 goed gewerkt.

Maar toen bleek dat Schroder in Duitsland en Chirac in Frankrijk zelf geen orde
op zaken konden stellen, gingen ze de spelregels oprekken.

De Europese Unie is een politieke arena waarin de deelnemers in de eerste plaats
hun eigen belangen behartigen. Dat uitgangspunt had in de beoordeling van de
Europese Grondwet centraal moeten staan. In de buitenlandse pers is de irritatie
voelbaar over de hoogdravende manier waarop de Nederlandse regering campagne
heeft gevoerd.

Zo schrijft het Britse weekblad The Economist dat de belangrijkste zorg van de
Europese kiezers is dat Brussel de diversiteit van de lidstaten aantast en dus
een bedreiging vormt voor hun nationale identiteit. Vandaar dat de kiezers
garanties verlangen voor meer zeggenschap. Wat The Economist betreft voorziet de
grondwet niet in meer democratie, want het document gaat in de richting van
centralisatie.

De tweede zorg van de kiezers, signaleert het weekblad, betreft de zwakke
prestaties van de Unie.

Zo ervaart de Europese kiezer de landbouwpolitiek als schoolvoorbeeld van
Europees onvermogen om een einde te maken aan slecht beleid. Met andere woorden:
het is niet toevallig dat Brussel slecht presteert, want iedereen moet het over
alles eens zijn, zodat het onmogelijk is iets te verbeteren.

De Grondwet zelf is een mooi voorbeeld van dit mechanisme: aan dit broze
compromis mag niks veranderd worden, want dan valt het hele kaartenhuis in
elkaar.

Bescheidenheid was in de benadering van het ja-kamp dan ook een deugd geweest.
In plaats daarvan werd hoog van de toren geblazen. Toen het de politieke leiders
niet lukte de aarzelende kiezers over de streep te trekken, werd een blik BN'
open getrokken. Die hadden geen argumenten, alleen hun sterrenstatus.

Extra pijnlijk komt nu aan de oppervlakte dat de regering door het openen van
een 'oorlogskas' voor het ja-kamp vals spel speelt. Want waar blijft de
advertentie van Marcel van Dam die zegt: ik stem tegen omdat ik voor een
democratisch Europa ben? Of die van Ronald Plasterk die zegt: ik stem tegen
omdat ik vind dat Brussel zich niet meer, maar minder met ons moet bemoeien?

Cruciaal voor de kwaliteit van een democratisch debat is dat wederzijds respect
het uitgangspunt moet zijn. Het diskwalificeren van tegenstanders in het debat,
omdat hun opvattingen 'buiten de orde' zouden zijn, of ze zouden inspelen op
'onderbuikgevoelens' is ondemocratisch. Dat geldt ook voor de neiging in het
ja-kamp kiezersmet onwelgevallige opvattingen ontoerekeningsvatbaar te
verklaren. Die zouden 'misleid', 'irrationeel' handelen of 'onwetend' zijn.

Kiezers houden er niet van als minderjarigen te worden behandeld, zo luidt de
les van 2002.

h .wansink@volkskrant.nl

LOAD-DATE: May 31, 2005

LANGUAGE: DUTCH

                           © 2005 PCM Uitgevers B.V.

                              65 of 120 DOCUMENTS

                                 de Volkskrant

                                  May 28, 2005

'Ik ben een moederskind'

BYLINE: TEKST STEFFIE KOUTERS . FOTOGRAFIE BIANCA PILET

SECTION: Magazine; Pg. 10

LENGTH: 2643 words


Vroeger wist Jack Wouterse (47) niet eens dat het kon, acteur worden. Na een
carriere als verkoper van afzuigkappen en als circusdirecteur liep hij toevallig
tegen dat acteren aan. Hij speelt en 's 'die grote vent met gevoel', zoals in
Grijpstra & De Gier. 'Mijn visie is: je moet lelijk durven zijn.'

Het 'ene langoustientje' was nog lekkerder dan het 'andere jakobsschelpje'. Jack
Wouterse is net terug van een korte vakantie in Spanje, waar hij zes van de
zeven avonden in 'alleen maar hele goede tenten' heeft gegeten. Tien, twaalf
gangen, tweeenhalf uur tafelen, allerlei wijnen erbij...

Verrukt: 'Die zalm met die...'

Spanje, zijn land.

Hij wil er met vrienden uit de filmwereld een huis kopen. 'Iedere makelaar is
een oplichter. Klaar. Maar je hebt oplichters en oplichters. Binnen 1 seconde
voelde ik bij zo'n makelaar: die man moet ik niet. Mijn vrienden gingen nog een
dag met hem aan de slag en zeiden daarna: hij zit ons gewoon te belazeren. Ik
heb meteen door: die man is fout. Snap je? Wat een hond ook heeft.'

Waaraan merkt u dat dan?

'Weet ik niet. Heb ik van mijn moeder, dat soort slap gelul. Maar het is wel zo.
Zij was heel intuotief. Ik ben erg op moeders, een moedersgek. Daardoor ga ik
ook blind af op dat eerste oordeel. Of ik iemand wel of niet vertrouw, wat ik
ertegen zeg. Soms ga je ermee de mist in, maar in de regel klopt het wel.'

Uw moeder plaagde vroeger: 'Jij kunt later alleen maar sloper worden.'

'Ik had Mecano, als kind. Allemaal van die schroefjes. Mijn vader moest het voor
me in elkaar zetten, terwijl ik ernaast zat. Het enige wat ik echt goed kan en
leuk vind is slopen, gewild of ongewild. Alles wat ik in mijn handen krijg, gaat
kapot. Als ik knopjes zie moet ik eraan zitten en dan is het meteen stuk.'

En nu bent u een van de meest gevraagde acteurs in Nederland.

'Dat ging helemaal vanzelf. Maar mijn moeder heeft het nooit meegemaakt.'

Vroeger wist Wouterse niet eens dat het kon, acteur worden. Dat dat een beroep
was. 'Ik kom uit een heel ander milieu.' Zijn vader was militair, zijn moeder
werkster.

'Wij gingen ook nooit naar toneel of zo. Dat vonden we zo'n onzin. 'Als ze niet
weten wat ze op het podium moeten doen, gaan ze roken en whisky drinken', zei
mijn vader altijd.'

Hij speelde al wel, in het wild. Gooide hij zijn moeder op de bank: 'Mens, ik
sla je kapot!' Dan moest ze zo hard lachen. Ze wist dat het een toneelstukje was
voor voorbijgangers - het gezin Wouterse woonde bij een winkelcentrum. Op de
voetbalclub (Jack was in zijn jonge jaren een tank in de spits) hing hij de
cabaretier uit na een tray'tje bier: 'Ik kan tien gehaktballen op!' Gejoel in de
kantine. 'Daarna ging die elfde er ook nog wel in.'

De havo was geen succes. In de wereld van Jack Wouterse zijn een hoop zaken
'gelul' en daar vallen zekere schoolse aspecten ook onder. 'Al dat gelul op die
scholen. Natuurkunde, echt. Die inhoudelijke dingen vond ik helemaal niks.'
Sportleraar wilde hij nog wel worden: 'Dat leek het minst op een baan. Ik had
wel door dat ik van een echte baan niet gelukkig zou worden.' Maar voor de
sportacademie waren te veel aanmeldingen, dus 'koos ik maar de pedagogische
academie. Zo gaan die dingen toch?'

Ook weer: geen succes, die pedagogische academie. Hij stopte, en moest werk
vinden. Het tweede kaartje dat hij pakte bij het arbeidsbureau was voor een
verkoper afzuigkappen. 'Ik zat op zo'n kantoor met zo'n chef die de hele dag
door zo'n ruit keek of jij wel genoeg belde. Dat doe je dan een jaar en dan denk
je: sodemieter op.'

Wat wil ik nou het liefst?, vroeg hij zich af. Hij herinnerde zich de lessen
voordracht die hij kreeg op de pedagogische academie. 'Kon je in twee uur een
thriller maken. Speelde ik de butler.' Wouterse schreef zich in voor de
toneelschool. Te laat. De inschrijftermijn voor acteurs was al verstreken. Die
voor docenten dramatische vorming was nog open. 'Wist ik veel. Alles beter dan
verkoper afzuigkappen.'

Een 'heel links schooltje', was het. Over politiek had Wouterse nog nooit
nagedacht, maar 'je moest links zijn, dus dan ga je links zijn. Anders kwam je
die school niet op. Jaren zeventig, he?' Hij mat zichzelf net op tijd de
vereiste politieke houding aan. 'Dan hoorde je over een bepaalde theatergroep
dat iedereen die goed vond en zei je dat na.' Hij werd op het nippertje
aangenomen.

In het derde jaar raakte zijn vriendin - de vrouw met wie hij nu al meer dan een
kwart eeuw samen is - zwanger. De toneelschool gaf hem meteen een aanstelling
als leraar. 'Ik werd betaald zodat wij dat kind konden betalen. Zo ging dat
daar.'

Na een kort docentschap belandde hij in het circus, als clown - later begon hij
met vrouw en zoon Koen zelfs zijn eigen circusje. 'Alles' heeft de acteur daar
geleerd. Spelenspelenspelen, een act drieduizend keer doen. Zoals het
'roofdierennummer' waarbij reus Wouterse in berenvel de piste inliep met een
heel klein bastaardhondje aan een groot dik touw. Probeerde hij zijn hoofd in de
bek van het hondje te steken.

's Ochtends om negen uur doen voor driehonderd kleuters en 's nachts om vier uur
voor vierhonderd dronken Hells Angels.'

Een oudere clown gaf hem een wijze les, in het begin van zijn carriere. Toen
Wouterse nog overal de controle over wilde houden: over het nummer, de timing,
het publiek. 'Briljant', zei de clown. 'Maar verlies jezelf nu eens helemaal in
het strikken van je veter. Vergeet het publiek, maak heel alleen die veter vast
- de toeschouwers gaan wel mee met jou.'

Jezelf ergens in verliezen is beter voor het acteren?

'Dat is acteren. Dat is Zijn of Niet Zijn - en al dat gelul meer.' Hij murmelt
nog wat onverstaanbaars. Mgroah - aan hoogdravende teksten heeft hij een hekel.

Probeert opnieuw: 'Je loopt te klooien met een lepel en vouwt 'm dubbel. Dat
acteer je niet; dat gebeurt je. Want dat is namelijk spelen. Je laat het je
overkomen en daar moet je een ander bij durven laten zijn.'

Overgave is eng.

'Over mij is weleens gezegd dat ik een acteur ben zonder camera-angst. En dat is
wel heel handig, als je veel met camera's werkt. Ik ken een acteur die nu in de
ziektewet zit. Die doet niets liever dan spelen, maar hij is er zo bang voor.
Bang voor black-outs, bang dat de regisseurs prestaties van hem verwachten
waaraan hij niet kan voldoen - je bent zo naakt.

'Mijn visie is: je moet lelijk durven zijn. Je moet kunnen zeggen: kan mij het
schelen. Een recensent heeft eens over mij geschreven: 'Jack Wouterse, dikste
acteur van Nederland, bloot op het toneel. Stuitend.' Uitroeptekenuitroepteken.
Ja man, donder op, ik ben dik, nou wat-moe-je-dan? Al dat magere gelul. Of er
aan die siliconentrutten wat te zien valt. Pas geleden zag ik Simone Signoret
weer. Die vrouw smeert niks dicht. Die heeft een kop, die leeft, dat is een
mens, daar hou je van.'

Zijn carriere als acteur begon de circus-directeur eind jaren tachtig. Regisseur
Johan Doesburg van Het Nationale Toneel zocht 'een grote vent met gevoel', voor
John Steinbecks Of Mice and Men. 'Die heb ik thuis rondlopen', zei de vrouw van
Wouterse. Nog steeds speelt, of beter gezegd, is Wouterse die grote vent met
gevoel, in veel rollen. Zoals de paranoode politieman in Van Goghs Najib &
Julia, die worstelt met de relatie tussen zijn dochter en een Marokkaan.

Gelaagde filmrollen (Met grote blijdschap) wisselt hij gretig af met het
ongepolijstere werk (Vet Hard). 'Ik mag graag 's avonds op de bank met mijn
vrouw naar dat soort filmpjes kijken. Beetje knokken, seks die fout gaat. De
gewone dingen.' Bovendien: het is heerlijk een groot publiek te hebben. Een
'volksacteur', dat is wat de in de Bijlmer woonachtige Gouden Kalveren-winnaar
het liefst wil zijn. Op vrijdagavond speelt Wouterse voor bijna twee miljoen
kijkers de morsige, zwaarmoedige inspecteur Grijpstra. 'Ik voel mezelf toch een
soort arbeider. Ik hou van de gewone man. Mijn familie gaat niet naar toneel.
Ook nauwelijks naar de bioscoop. Die kijken naar Grijpstra & De Gier.'

De afgelopen jaren heeft hij ook niet meer in het theater gestaan, na een paar
aangrijpende rollen, zoals die van de doodzieke, racistische Ian in Blasted, of
als de psychisch verwarde Keefman. 'Dat ging zo diep dat ik even niet zat te
wachten op dat soort toneel. Ik verander voor mijn omgeving. Er hangt
kwaadaardigheid om je heen, omdat dat in die rollen zit. Als ik iemand moet
spelen die longkanker heeft, denk ik ook echt dat ik het heb.'

Is dat niet het kenmerk van een goede acteur?

'Zou kunnen. Maar het leven wordt er niet leuker van. Ha! Ik hou van lekker
eten, een glaasje wijn en een stukje kaas erbij.'

Bij Keefman zat iemand in de zaal wiens broer zijn halve leven had doorgebracht
in psychiatrische instellingen - uiteindelijk pleegde hij zelfmoord. 'Zo'n
toeschouwer zit te huilen en komt naar je toe: 'Bedankt voor het moment dat
Keefman even dacht koning te zijn, dat was zo positief.' Een seconde positief,
de rest is alleen maar zwart en daar komt hij je voor bedanken. Dan besef je pas
hoe ver je gaat, via zo iemand.'

Moet je als acteur af en toe ook niet zo diep gaan, voor jezelf?

'En dan zit je ook nog met die files, moet je naar de schouwburg in Zoetermeer,
en twee maanden repeteren in zo'n donker hok met gordijnen.'

Maar goed, vertelt Wouterse voorzichtig, hij overweegt het podium weer op te
gaan. Hij gaat de rechten aanvragen op een Russisch stuk, een monoloog die hij
wil verfilmen. Namen noemt hij niet, eerst moet het voor elkaar zijn. Om de rol
door en door te leren kennen, wil hij het stuk eerst opvoeren in het theater.
Dan vertrekt hij naar Rusland om het op te nemen, in 'het echt', tussen junks en
alcoholisten.

Ja, Russen weten wat leven is. 'In hun monologen zitten prachtige stukken tekst.
Vind ik ook zo mooi aan die zigeunerfilms. Waarom gooien ze een glas kapot?
Waarom zuipen mensen? Waarom dansen mensen? Die passie mis ik in Nederland. Dat
is de reden dat ik zulk soort werk wil maken. Dat is de reden waarom ik naar
Spanje wil. Dat heeft met intuotie te maken. Met mijn moeder.'

Zijn moeder was heel speciaal. 'Dat zullen wel meer zonen van hun moeder zeggen,
maarre... die vrouw had gewoon wat. Ik ben toevallig tegen dat acteren
opgelopen. Zij had zeer grote talenten, die ze nooit heeft kunnen ontwikkelen.'

Haar levenswijsheid bracht ze over op Jack en zijn twee zussen. 'De manier
waarop je met mensen omgaat. De manier waarop je praat. Het respect voor
iedereen. Zij lulde door alle taboes heen. Ze keek niet naar wat iemand niet
kon, maar naar wat ie wel kon. Mongooltjes? Gewoon meedoen. Werken met zijn
allen: pak aan die doos. En iedereen hield van haar omdat het gemeend was.'

Hoe vond u het dat uw moeder werkster was, terwijl ze zoveel ander talent had?

'Ze moest het huis schoonmaken van rechters en dokters. Maar ook daarop oefende
ze haar invloed uit. De titel: ik ben iemand neem je een mens nooit af.'

Zijn moeder overleed jong, op haar 55ste, aan kanker. Tot op het laatst bleef ze
zich aan het leven vastklampen. 'Wat bij anderen een paar maanden duurt, duurde
bij haar jaren. Je zag haar veranderen in een klein kaal hoopje dat alleen nog
maar Mona-toetjes at.'

Ze werd diepgelovig, wees euthanasie fel af. 'Die hele lange weg had ze ook
nodig om mijn vader, die veel minder zelfstandig was, van alles voor te
schrijven. 'Je moet zoveel sparen, je moet wel een vriendin nemen, maar er niet
mee trouwen...' Allemaal om te regelen dat hij weer verder kon met zijn leven.
Ze bleef doorgaan tot de laatste snik, de laatste druppel: die wou gewoon niet
dood. En toen...'

Hij stopt.

'Ik heb er eigenlijk helemaal geen zin in dat te vertellen.'

Niet doen dan.

'Nee, volgens mij heeft een ander er ook niks aan. Maar nadat ze was overleden
dacht ik: ik moet een stuk van haar, hoe noem je dat, implanteren. Dat stuk van
haar dat ik zo goed vond, mag ik nooit verliezen. Ik moet ook tegen iedereen
zeggen: 'Goedemorgen!' Al geven ze maar een knikje terug, maakt niet uit.
Goedemorgen!'

Om er zin aan te geven.

'Ja. Je moet er niet aan denken je kind te verliezen. Maar je moet altijd blij
zijn met wat je hebt gehad. Het is onzinnig je boos te maken over wat er niet
is. Dat klinkt heel hard en zal soms heel moeilijk zijn, maar bij mij heeft dat
inzicht louterend gewerkt.

'Ik merk, als ik bij de bakker ongegeneerd geintjes sta te maken, hoeveel er van
haar in mijzelf zit. Ik zie het ook aan mijn zussen. Zo makkelijk als die omgaan
met iedereen. Mijn moeder kwam uit een gezin van dertien en ze hebben allemaal
dezelfde afwijking. Al die zussen van mijn moeder zijn te eerlijk, hebben een te
grote mond, praten hetzelfde. Mijn tantes ruiken zelfs zoals mijn moeder rook.'

Je kunt je vastklampen aan het idee dat er nog een stuk van een dierbare in
jezelf zit.

'Absoluut. Bij dood moet je je opnieuw afvragen: waar ben ik mee bezig? Wat wil
ik nou verder? Daar kun je kracht uithalen.'

In Spanje kwamen ze een Brits stel van halverwege de veertig tegen dat een Bed &
Breakfast was begonnen. 'Zooooo goed. Die deden wat iedereen wil doen. Wij daar
eten. Die Engelsen kunnen inderdaad niet koken. Goor. Maar ik vond ze zo goed.'

Dat gaat natuurlijk vreselijk mislukken.

'Ja, dat zal wel. Maar mislukken maakt niet uit. Nog zo'n levensles van me komt
van J.J. de Bom, de kindervriend. Een jongetje van 10 vertelt tegen Joost
Prinsen dat hij op ballet wil, maar dat al zijn vriendjes zeggen: 'Homo, je moet
op voetbal.' J.J. de Bom zegt: 'Dat verhaal gaat over mij. En nu ben ik 50 en
heb ik nooit op ballet gezeten.' Dat gaat mij niet overkomen, besloot ik. Ik ga
alles doen wat ik wil. Als ik op mijn zestigste muzikant wil worden, doe ik dat.
Desnoods kan ik maar twee tonen spelen op mijn trombone en moet ik met de pet
rond - vanaf dat moment ben ik muzikant.'

Zijn nieuwste droom is om 'Endemolletje' te gaan spelen. In Spanje hebben
Wouterse en zijn filmvrienden hun oog laten vallen op een voormalige bodega, van
waaruit ze een eigen productiemaatschappij willen oprichten. Wie weet wil Talpa
wel afnemen. John de Mol moet vol. Idee'n genoeg, voor leuke programma's.

'Ik wil nog steeds een keer filmpjes maken over een eenmanscircus, met mijzelf
in de hoofdrol. Dan ga ik rondrijden in Spanje, in zo'n wagen als in Lucky Luke,
met een hond en een kip. En dan krijg ik een lekke band en moeten die beesten
eruit, je kent het wel. Zulke filmpjes.' Of Talpa daarvoor interesse heeft?
'Ach, ik kan hooguit een keer met ze gaan praten.'

In september beginnen de nieuwe opnamen voor Grijpstra & De Gier. Rond die tijd
wil hij, met hulp van trainer Adje, 30 kilo zijn afgevallen. Anders dreigen zijn
knie'n het te begeven. Hij begint er zelf over. 'Story of my life. Je wilt niet
weten wat ik weeg.'

Hoe komt dat toch?

'Verslaving. Het is bij mij alles of niks. Zo eet ik. Zo drink ik. Zo werk ik.
Mateloos. In een stuk verbouw ik het decor in een minuut. Vijftig emmers en
bergen planken van de ene naar de andere kant. Helemaal. Ja, toch die sloper
over wie mijn moeder het had.'

Hij wil er niet mee koketteren, dat laatste moment voor haar dood.

'Nu niet meer vechten', zei hij, op haar sterfbed. 'Je hebt het goed gedaan.
Mijn zussen zijn gelukkig, ik ben gelukkig, je mag nu stoppen. Dankjewel.'
Jarenlang weigerde ze te sterven, maar toen Jack dat aan haar vroeg was het
alsof er een schakelaar omging. Binnen 10 seconden gleed ze weg. 'Zo ver ging
het tussen ons.'

1957 Geboren in Soest 1989 Of Mice and Men 1992 De Noorderlingen 1993 Gouden
Kalf voor En Route 1995 Lang leve de koningin 1997 Bed & Breakfast 1998 Temmink
1998 De pijnbank 1999 Gouden Kalf voor Suzy Q 1999 Blasted 1999 Keefman 2001 Met
grote blijdschap 2001 Minoes 2001 Baby Blue 2002 Julie & Herman 2003 Najib &
Julia 2003 Pietje Bell 2 2004 Vet Hard 2004 0605 De Film 2004 Grijpstra & De
Gier 2004 Pluk van de Petteflet

LOAD-DATE: June 8, 2005

LANGUAGE: DUTCH

                           © 2005 PCM Uitgevers B.V.

                              66 of 120 DOCUMENTS

                                 de Volkskrant

                                  May 27, 2005

'Overal om je heen hoor je schijngesprekjes' ; Sanneke van Hassel

BYLINE: DOOR ARJAN PETERS

SECTION: Cicero; Pg. 23

LENGTH: 1676 words


Met de verhalenbundel IJsregen leverde Sanneke van Hassel het beste debuut van
dit voorjaar af. Schrijvers die alles afwikkelen, vindt ze al snel saai. 'Het
fragmentarische heeft mijn voorkeur.'

'Het komt erop neer dat ik zes jaar lang veel vakken heb gedaan aan de
letterenfaculteit in Utrecht', vat Sanneke van Hassel (1971) kordaat de twee
studies samen die ze aan de universiteit aldaar doorliep: theaterwetenschap en
cultuurgeschiedenis. 'Omdat ik bang was dat ik geen werk zou vinden, heb ik toen
allerlei baantjes in de toneelwereld aangepakt.' In 1996 kwam ze als dramaturge
en publiciteitsmedewerker bij het Utrechtse toneelgezelschap 't Barre Land, waar
ze nog steeds werkt. 'Ze zochten iemand die zowel over de inhoud wilde nadenken
als de organisatie runnen. Toen heb ik veel ander werk weer afgestoten. Maar ook
begon ik langzaamaan met schrijven. Nee, niet voor toneel. Ik maak graag iets
samen met andere mensen, en dat kan bij het collectief van 't Barre Land
uitstekend. Bij een groot gezelschap is een dramaturg een soort
gezelschapsfilosoof die veel repertoire leest, met de regisseur praat over de
structuur van een voorstelling en de koers op de lange termijn van het
gezelschap, maar ook de kopij aanlevert voor de afdeling publiciteit. Bij 't
Barre Land is dit geen aparte functie, iedereen werkt vanuit een dramaturgische
houding. Vorig jaar heb ik de dramaturgie gedaan van Eindspel van Samuel
Beckett. En op dit moment vertaal ik, deels samen met de acteurs, een tekst van
Marguerite Duras.

'Daar ben ik een stem, iemand die meedenkt. Af en toe voelde ik me een spons,
was vooral bezig met kennis vergaren, en wist niet goed hoe ik mijn eigen
inbreng moest bewaken. Zeker niet als er ook nog tien andere stemmen meedoen. Ik
denk te veel: &(null);Wat is goed voor het gezelschap?&(null); in plaats van als
theatermaker. Wat ik zelf wil zeggen, autonoom, compromisloos, kan ik het beste
alleen doen.

'Bij het schrijven van verhalen begin ik blanco. Als het ware dan, voor mijn
gevoel. Later blijkt waar het eigenlijk over gaat en ga ik dat aanscherpen.
Schrijven is voor een groot deel: erachter komen wat je wilt vertellen. De vrouw
uit &(null);Zwerven is een groot woord&(null); wil controle en wordt zwerfster.
Dat lijkt tegenstrijdig, maar een zwerver bezoekt meestal steeds dezelfde
straten en cafes. Zwervers zijn doorgaans makkelijker te traceren dan gewone
burgers. Al schrijvend ontdekte ik dat.'

Dat schaven, zegt ze, daar kunnen jaren overheen gaan. De oudste verhalen uit I
Jsregen, 'Bijpassende kopjes' en het titelverhaal, verschenen vijf en vier jaar
geleden in het literaire blad Tirade . Het waren de eerste verhalen die Sanneke
van Hassel schreef. 'Ik maakte wel altijd aantekeningen, en was ook in de
middelbareschooltijd al een verwoed lezer. Zoog van alles op, maar kon er zelf
nog niet vorm aan geven. Na mijn studies heb ik drie jaar lang op zaterdag
lessen gevolgd aan 't Colofon, de tegenwoordige Schrijversvakschool Amsterdam.
Daar ging het me erom een structuur te vinden voor het schrijven. Anders laat ik
me snel afleiden; met mensen werken gaat bij mij altijd voor. Bij 't Colofon
kreeg ik opdrachten die ik uit mezelf niet had gedaan. Stomme dingen als: bouw
spanning op. Kan ik niet, dacht ik, maar die opdrachten konden voor verrassende
inzichten zorgen. 't Colofon leerde me ook met kritiek om te gaan. De opleiding
heeft als katalysator gefungeerd. In het vierde jaar hoor je een verhalenbundel
of roman af te ronden. Maar na drie jaar zag ik zo'n examen niet zitten.

'In een rustig tempo ben ik zelf verder gegaan. Veel bewerken, woord voor woord
nakijken. Steeds beginnend bij het begin, tot ik dat duizend keer heb gezien.
Bij sommige verhalen in mijn bundel denk ik nog: die komma had ook ergens anders
kunnen staan. Echt fijn om te lezen vind ik het niet. Het is vooral plezierig
dat het boek er is, dat er een punt is gezet. Ik snap Beckett goed, dat hij
eindeloos in zijn teksten bleef veranderen. Dat je dertig jaar later denkt: nee,
dat einde moet toch anders.

'Toen heb ik contact gezocht met Thomas Verbogt, die ik niet kende, maar die ik
als de Grote Vriendelijke Reus over het schoolplein bij 't Colofon had zien
lopen. Hij gold als een goede docent. Sindsdien is hij mijn mentor, die alles
leest wat ik schrijf. Eens in de twee, drie maanden zie ik hem, soms maar een
kwartier. Dan zegt hij: "Er moet nog iets ergs gebeuren aan het eind." Of: "Ga
zo door." Het gaat erom dat iemand je volgt. Dat is prettig om te weten, als je
in je eentje iets zit te maken. Misschien dat in de literatuurgeschiedenis veel
auteurs dat met hun vrouw hebben gehad. Maar ik heb geen vrouw.

'

IJsregen bevat veel van de verhalen waar ik de afgelopen jaren mee rond heb
gelopen. Ik heb er meer geschreven, maar sommige zijn mislukt of nog niet af. Ik
kan het niet goed hebben als het niet lukt. Dan denk ik eerder: over twee jaar
kijk ik er nog eens naar. Ik had "Baba met rum" geschreven, dat in de bundel
staat, over een gedreven Franse homoseksuele banketbakker. De zaak is van zijn
broer, die een allergie voor meel heeft. Die verkoopt de bakkerij, tot verdriet
van de bakker.

'Daar liet ik het verhaal liggen, niet wetend hoe het verder moest, maar wel dat
het niet af was. Een halfjaar later schoot het me te binnen: de bakker steekt de
zaak in de fik. Tegen de klippen op wil hij een daad stellen. Dat denkt hij niet
hardop, hij doet het. Hij doet maar wat. Mensen doen vaak maar wat, en verzinnen
er achteraf een rationalisatie bij. Ik ook. Misschien is verhalen schrijven wel
controle willen uitoefenen - over een klein, beperkt universum.

'Het fragmentarische heeft mijn voorkeur. Ik hou erg van het begin van
toneelstukken: daar worden de lijntjes uitgezet, personages geintroduceerd. Je
voelt dan al wat er aan de hand is. Na het eerste bedrijf kan ik naar huis gaan,
en dan heb ik een hele mooie avond gehad. Tsjechov kan een vrouw aan het begin
uitbundig laten roepen: "Kom, aan tafel!" Dan weet je meteen: dat is de mater
familias. En: die heeft wat te verliezen. Er is wel een dialoog, maar je merkt
dat iedereen eigenlijk zijn eigen verhaal vertelt. Ze voeren schijngesprekjes,
langs elkaar heen. Precies zoals je overal om je heen hoort, als je goed
luistert.

'De klassieke korte verhalen van Raymond Carver vind ik goed. En Dave Eggers en
A.M. Homes, maar die laatste twee hebben een ongebreidelde fantasie, en stiekem
vind ik uitgebeende taal het mooist. Ik hou veel van de poezie van Gerrit
Kouwenaar. Van hem heb ik een motto gekozen, gevolgd door een lichtvoetiger
motto van Frank Sinatra en Liza Minelli: "Life's a wonderful thing/As long as I
hold the string". Die regels komen uit een duet: ze zingen ze samen, maar ook
allebei afzonderlijk. Uiteindelijk blijft het de vraag wie de touwtjes in handen
heeft.

'Een verhaal begint met een beeld of situatie. Het kan iets uit de krant zijn,
van de buren gehoord, in de metro opgevangen. In "Een open gezicht" vertelt een
man in een cafe tegen een jonge vrouw over een raar restaurant in Thailand waar
hij is geweest. De eigenaar houdt achter zijn zaak een arme beer in een kooi.
Voor mijn kinderen, zegt hij. Maar hij heeft die beer drie, vier jaar, en zijn
kinderen zitten in Sydney en zijn al zeven jaar niet langs geweest. Het is een
perverse hobby. Misschien is die beer wel een surrogaat-kind. Of dat die
eigenaar, die de hele dag voor dikke Duitse toeristen werkt, het lekker vindt om
ook iets te hebben dat hij kan kleineren.

'Gruwelijk, maar als iemand je zoiets vertelt - het verhaal over die beer heb ik
van iemand gehoord - zoals de man in dat cafe doet, is dat tegelijk vreemd
aantrekkelijk om te horen. Daar gaat "Een open gezicht" ook over.

'In de krant las ik over een Canadese meteorologisch onderzoekster die
ingesneeuwd had gezeten. Een bruikbaar contrast: onderzoekster overvallen door
haar eigen onderwerp. Dat is het uitgangspunt van het verhaal "IJsregen", waar
die onderzoekster, ingesneeuwd en wel, bezoek krijgt van een man in een overall.
"Wat kom je doen?" "Mensen helpen." Dat gaat eng worden, voel je al gauw - als
het goed is.

'Veel van mijn personages leiden een stil leven, en door de confrontatie met een
ander komt er iets op gang. Of door de confrontatie met iets anders, zoals de
natuur in "Niet het einde van de wereld": man en vrouw zijn met vakantie in
Zuid-Frankrijk. Hij blijft in het hotel, zij gaat wandelen in de bergen. Je
gedachten gaan dan liggen. Solvitur ambulando: als ik maar ga lopen, word ik
rustig .

'Maar daar komt zij niet echt aan toe, want plotseling staat ze oog in oog met
een groep honden. Iets keert zich tegen de personages waar ze zelf geen vat op
hebben. Ze kunnen hun lot maar in beperkte mate hanteren of een wending geven.
Hoe het afloopt met dat echtpaar laat ik aan de lezer over. Het lijkt of het
niet meer goed kan komen. Daar stop ik. Ik vind het snel saai worden als een
schrijver het einde helemaal gaat zitten afwikkelen. Dat doet geen recht aan de
tegenstrijdigheid van de werkelijkheid.

'Ik wil het niet oplossen. De oplossing is minder interessant dan het conflict,
en bovendien: ik weet de oplossing ook niet. Ik vind het mooi als de lezer
denkt: "Misschien is het nog wel goed gekomen met die twee", maar ook: "Of
misschien wordt het nog veel erger."'

CV

1971 Geboren in Rotterdam (waar ze nog steeds woont) 1983-1989 Rotterdams
Montessori Lyceum, gymnasium alfa 1989-1995 Studies theaterwetenschap en
cultuurgeschiedenis, Universiteit van Utrecht 1993 Woont een halfjaar in Parijs,
studeert daar theaterwetenschap aan de Universite de Nanterre 1996-heden
Verzorgt dramaturgie, productie en publiciteit bij toneelgezelschap 't Barre
Land, Utrecht 2000 Eerste verhaal, 'Bijpassende kopjes', verschijnt in Tirade
1999-2002 Schrijversvakschool 't Colofon (proza) 2001-2004 Publiceert verhalen
in Tirade, Passionate en Bunker Hilll 2005 Verhalendebuut IJsregen verschijnt
bij De Bezige Bij

'De oplossing is minder interessant dan het conflict.' FOTO JEAN-PIERRE JANS -DE
VOLKSKRANT

LOAD-DATE: May 27, 2005

LANGUAGE: DUTCH

                           © 2005 PCM Uitgevers B.V.

                              67 of 120 DOCUMENTS

                                 de Volkskrant

                                  May 26, 2005

Jaap, jood zijn bestaat uit herinneren

BYLINE: AARON DE HAAS

SECTION: Forum; Pg. 13

LENGTH: 267 words


Arme Jaap. Jaap Hamburger wil geen jood meer zijn. Hij wil een gewone
Nederlander zijn (Forum, 14 mei). Nu, Jaap, laat ik je uit de droom helpen. Dat
gaat niet. Een vriendin zei eens tegen mij: 'Weet je wat het verschil is tussen
autochtone Nederlanders en joden?' Het antwoord is: 'Wij joden kunnen niet uit
de rij stappen.' Dat hebben we 1900 jaar lang ervaren. Ik weet niet of je de
geschiedenis van de joden in Europa kent. Het is een aaneenschakeling van
verdrijvingen, uitsluitingen, berovingen, pogroms, gaskamers, uithongering,
executies, verbrandingen, gele sterren en rishjes - Jiddisch voor chicaneren.
Dus een beetje slachtoffer zijn, valt niet te ontkennen. Niet meer aan denken.
Wij zijn gewone mensen - wilde ik ook lang. Is mislukt.

Ik zou dat niet als moreel superieur willen omschrijven, maar slecht zijn we
niet Jaap. Het klopt, we zijn verwend met publiciteit. Er hoeft maar iemand in
Israel een wind te laten of het staat, natuurlijk negatief, in de krant. Ik heb
ook wel eens genoeg van de zes miljoen joodse doden, maar de joodse identiteit
en religie heeft veel te maken met herinneren. Ik ben solidair met Israel, niet
omdat ik het altijd eens ben met de politiek daar, maar omdat ik, als ik
onbezonnen jood wil zijn, dat alleen daar kan. Ik vind het ook een
geruststellende gedachte dat als er iets gebeurt waardoor ik mijn vege lijf moet
redden, er een land is waar ik naartoe kan gaan. Jaap, het is een goede joodse
traditie om stukjes te schrijven, ook als ze een beetje dom zijn. Want zo word
je een bron van joodse inspiratie.

De auteur is mede-jood.

LOAD-DATE: May 26, 2005

LANGUAGE: DUTCH

                           © 2005 PCM Uitgevers B.V.

                              68 of 120 DOCUMENTS

                                 de Volkskrant

                                  May 24, 2005

Biecht-tv

BYLINE: WIM DE JONG

SECTION: Service; Pg. 23

LENGTH: 391 words


Wat een enorme drukte moet dat toch steeds weer geven in de KROstudio's. De ene
lading 'authentieke' Nederlanders, gerekruteerd voor deze of gene emo-serie, is
nog niet afgeserveerd, of de als goeroe vermomde mediadirecteur Ton Verlind
(compleet met zegelring) trekt er alweer een ander blik van open. Er gaan bij 's
lands best bekeken publieke omroep dagelijks meer 'gewone Nederlanders met een
bijzonder verhaal' over de slachtbank dan soepkippen in de bio-industrie. Een
volstrekt ongepaste vergelijking uiteraard, want pluimveeslachters hebben immers
geen spirituele missie, zoals Ton Verlind die wel met zijn winkel heeft.

Maandag was het de beurt aan Rob Kamphues om zijn ziel aan de god van de
kijkcijfers te verkopen. Het viel hem duidelijk erg zwaar. In De Reuenie brengt
hij een voormalige klas bij elkaar, die nog eens terugblikt op het
schoolverleden en wat er vervolgens allemaal is gebeurd. Het programma lijkt
natuurlijk heel erg op het ooit zo populaire Klasgenoten, maar belangrijk
verschil is dat de deelnemers aan De Reuenie niet meer wegkomen met alleen
aardige herinneringen.

De KRO, niet voor niks de kiloknaller als het om kijkcijfers gaat, heeft het in
deze roofeditie graag veel exhibitionistischer en grimmiger. Er moet wat op te
biechten zijn. Met de nodige gene werd daaraan gisteren in een ongemakkelijke
eerste aflevering gehoor gegeven door oud-leerlingen van een horecaopleiding in
Zeeland. De homo van de klas mocht zijn oude pestkoppen aanwijzen en werd geacht
die confrontatie uit te diepen door met een van hen (en een psycholoog!) op
survival in de Ardennen te gaan. Oud-leerling Paul, die nu door het leven gaat
als Pascalle, hoefde nog net niet haar nieuwe geslachtsorganen te laten zien,
maar diende zich psychisch wel volledig bloot te geven. En ook degenen die
gescheiden waren, moesten aan het kruis: in loodzware stilte trok de camera
langs de gezichten van de huwelijksbrekers die aldus een zootje van hun bestaan
hadden gemaakt.

Onvoorstelbaar, opnieuw, dat mensen aan een programma meewerken dat er alleen
maar op is gericht ze op hun allerkwetsbaarst te tonen. Maar misschien is De
Reuenie wel aan ze verkocht als een daad van zingeving. Geen betere koopman dan
Verlind tenslotte, die serieus kan doen geloven dat de gang naar de
KRObiechtstoel daarvoor de meestgeeigende weg is.

LOAD-DATE: May 24, 2005

LANGUAGE: DUTCH

                           © 2005 PCM Uitgevers B.V.

                              69 of 120 DOCUMENTS

                                 de Volkskrant

                                  May 23, 2005

Democratie vergt contact burgers

BYLINE: THOMAS VON DER DUNK

SECTION: Forum; Pg. 9

LENGTH: 727 words


Haagse politici willen burgers lokken met een onbegrensd Europa, waarin
bedrijven vrij met elkaar kunnen concurreren. Leuk voor de zakelijke elite, maar
niks voor gewone burgers, oordeelt Thomas von der Dunk.

Op welk Europa zitten de meeste burgers te wachten? Is hun droom wel het Europa
van de onbegrensde markt, dat minister Bot in Forum van 12 mei ('Hou de Europese
droom levend') schetst? Zijn stuk maakt onbedoeld duidelijk hoe weinig men in
Den Haag begrijpt van de groeiende weerstand tegen Brussel, als hij schrijft:
'Ook zal ik mij blijven inzetten voor een eerlijke toepassing van de interne
markt, zodat overnames door Nederlandse bedrijven in andere lidstaten niet
worden tegengehouden door schadelijke beschermingsconstructies'. Kortom: vrij
baan voor Schiphol dat lonkt naar de Belgische luchthaven Zaventhem, en voor ABN
Amro dat een Italiaanse bank wil overnemen.

De onverbrekelijke keerzijde daarvan meldt Bot wijselijk niet: dat zo ook
cruciale Nederlandse bedrijven makkelijk door buitenlandse overgenomen kunnen
worden - van Hoogovens en KLM gisteren, tot de elektriciteitscentrales en de
spoorlijnen volgende week. Dat is precies waarom niet eenieder staat te juichen
bij de onbeperkte concurrentie die 'Europa' voorstaat en, door toedoen van
Neelie Kroes, inmiddels al de instandhouding van dierentuinen met
overheidssubsidies bedreigt.

De mogelijkheid voor Schiphol Zaventhem op te kopen, is interessant voor Gerlach
Cerfontaine, die dan straks zijn eigen salaris dankzij opties en bonussen met
een factor x vermenigvuldigd weet. Maar de doorsneeburger, die zich buiten de
mentale gated communities van de internationale bedrijfsbobo's bevindt, heeft
daar in de samenleving weinig bij te winnen.

Wat heeft hij eraan als de NS in Poolse lijnen investeert, als die tegelijk in
eigen land het ene na het andere station sluit? Dat is vast goed voor de
betalingsbalans van het bedrijf als bedrijf, maar is het ook goed voor de
samenleving die mede van dat bedrijf afhankelijk is? Daarom is het ook,
omgekeerd, heel begrijpelijk dat de Italianen een van 'hun' banken dezer dagen
niet zomaar willen verliezen aan een gretige opkoper uit het verre Nederland .

'Wij' kunnen in theorie straks misschien het halve buitenland opkopen, maar
evengoed kan het buitenland ons opkopen. Er is toch niemand zo naief te menen
dat een Frans elektriciteitsbedrijf in geval van stroomschaarste niet eerst de
nood in eigen land verhelpt? De vrije markt is interessant voor een beperkte
bovenlaag, andere burgers boezemt zij eerder angst in. Temeer daar 'Europa'
steeds als excuus wordt opgevoerd voor de, als flexibiliteit bejubelde,
voortgaande uitkleding van de verzorgingsstaat - zie de groeiende onvrede in
Duitsland en Frankrijk. De angst daarvoor, de angst ook om met de door Bot
geprezen overnames de zeggenschap over eigen voorzieningen te verliezen, vormt
de blinde vlek van de huidige eurocratie. Als de Nederlandse regering voor deze
hoofdoorzaak van de huidige euroscepsis even blind blijft als tot dusver, zal
zij het komende referendum terecht verliezen.

Ongetwijfeld zal de Europese elite dergelijke sentimenten als een vorm van
'provincialisme' afdoen, waar zij zich, als vermeende kosmopolieten, reeds lang
boven verheven weten. Maar zij vergeet dan twee dingen: dat standplaats ertoe
doet en dat democratie (in de betekenis van zeggenschap van burgers over hun
eigen samenleving) een zekere kleinschaligheid vergt.

Standplaats doet ertoe, omdat fysieke bereikbaarheid ertoe doet. Het maakt
wezenlijk uit of degene die over een bepaalde voorziening beslist, om de hoek in
de eigen gemeenschap resideert of tweeduizend kilometer verderop. In het laatste
geval kan die zich veel makkelijker aan politieke druk uit die gemeenschap
onttrekken; in het eerste loopt een wethouder bij gebleken traagheid langs,
zonder het risico met een telefoniste van een callcenter in India te worden
afgescheept. Als die mogelijkheid tot direct contact door toenemende
schaalvergroting ontbreekt, wordt democratie een farce, omdat een politiek
bestuur slechts geloofwaardig is wanneer het bij machte is snel resultaten te
boeken. Voor een overbrugging van de kloof met de kiezer is dat laatste veel
essentieler dan alle bestuurlijke speeltjes waarmee D66 ons sinds jaar en dag
verveelt.

Thomas von der Dunk is cultuurhistoricus.

LOAD-DATE: May 23, 2005

LANGUAGE: DUTCH

                           © 2005 PCM Uitgevers B.V.

                              70 of 120 DOCUMENTS

                                 de Volkskrant

                                  May 20, 2005

Jacht op 'buitensporige' kabeltarieven ; Opta verdenkt de grote kabelbedrijven
van misbruik van hun monopoliepositie 'Versatel, Digitenne en satelliet nog geen
serieus alternatief'

BYLINE: VAN ONZE VERSLAGGEVER GERT-JAN VAN TEEFFELEN

SECTION: Economie; Pg. 7

LENGTH: 860 words

DATELINE: DEN HAAG


Toezichthouder Opta stort zich op de tarieven van Casema, UPC en Essent. Zij
laten gewone kabelabonnees betalen voor dure investeringen in internet en
telefonie, zo is het vermoeden.

Het is alle hens aan dek bij de machtigste Nederlandse kabelbedrijven en hun
juristen. Toezichthouder Opta eist toegang tot hun boekhouding, om te bekijken
of de consumententarieven voor het doorgeven van televisie-en radiosignalen
kunstmatig hoog zijn.

Het Haagse college had een vol jaar nodig om tot de conclusie te komen dat de
grote kabelbedrijven een monopolie hebben in het gebied waar zij actief zijn.
Opta laat vooral zijn oog vallen op de grootste vijf: UPC, Essent, Casema, Delta
en Multikabel.

Nederland telt ongeveer zestig kabelbedrijven, waarvan de kleinste slechts
enkele duizenden klanten bedienen. 'De gemiddelde prijs die kabelbedrijven
vragen voor een standaardpakket radio en televisie ligt rond de 9 euro per
maand', aldus projectleider Johan Keetelaar van Opta.

Een grote meerderheid van de huishoudens betaalt echter 15 euro per maand, ofwel
67 procent meer. De markt wordt immers beheerst door het bovengenoemde vijftal,
dat 92 procent van de huishoudens bedient.

Casema en Essent rekenen (op een paar uitzonderingsgevallen na) 14,95 euro per
maand. UPC is het allerduurst met een basistarief van 15,53 euro. De tarieven
zijn de afgelopen jaren met tientallen procenten verhoogd.

Ook Opta is het niet ontgaan dat de grootste tevens de duurste zijn. In theorie
is dat vreemd, omdat grote bedrijven vanwege schaalvoordelen juist geacht worden
producten of diensten goedkoper te kunnen leveren dan anderen. De toezichthouder
spreekt van een 'risico op buitensporige tarieven', omdat van serieuze
concurrerentie op de kabel nog geen sprake lijkt.

Tegenover de 6,3 miljoen huishoudens met kabeltelevisie staan slechts enkele
tienduizenden klanten die Digitenne (tv via de ether) prefereren, plus een groep
(vooral allochtone) huishoudens die over een satellietschotel beschikken.

Van Versatel, dat met televisie via internet (adsl) een derde alternatief wil
bieden, is Opta nog niet onder de indruk. 'Naast mogelijke technische problemen
kan Versatel het moeilijk eens worden met programma-aanbieders', zegt
Opta-manager Keetelaar. 'Het zal na de introductie nog zeker een jaar duren
voordat je mensen ziet overstappen. En dan is het nog steeds de vraag of ze het
concurrerend in de markt weten te zetten.'

De barriere om over te stappen wordt volgens Opta sowieso groter, doordat steeds
meer bedrijven 'bundels' gaan aanbieden: tv, internet en telefonie voor een
vaste prijs. Opta: 'Het wordt steeds ingewikkelder voor de gewone burger om te
beoordelen of iets voordelig is of niet.'

De kabellobby reageerde donderdag furieus op het besluit van Opta om in te
grijpen. 'Dit besluit is nu al achterhaald', zegt Rob van Esch, directeur van de
brancheorganisatie Vecai. 'De ontwikkelingen in de markt gaan razendsnel, er
komt volop concurrentie. Jammer dat Opta zich baseert op zo'n starre analyse. De
innovatie wordt nu in de kiem gesmoord.'

Maar juist al die nieuwe diensten zijn vermoedelijk de reden voor de hoge
tarieven van UPC, Casema, Essent, Multikabel en Delta. 'Hoe kan het dat de
groten zoveel duurder zijn dan de kleintjes?', vraagt Opta-voorzitter Jens
Arnbak zich af. Hij oppert zelf het antwoord: 'Omdat de groten allerlei dure
ambities hebben. Daar is niks mis mee in een markt met veel concurrentie. Maar
kabelbedrijven mogen deze projecten niet laten betalen door klanten die alleen
radio en tv willen afnemen.'

Er zijn meer mensen die wijzen op dit verboden fenomeen, 'kruissubsidie' in
jargon. 'Het is zeker zo dat kabelexploitanten hun uitbreidingen deels laten
betalen door hun analoge klanten', zegt Peter Jelgersma, die als zelfstandig
adviseur al dertig jaar in de kabelsector actief is. Hij bemiddelde talrijke
malen bij de verkoop van (gemeentelijke) kabelnetten aan commerciele bedrijven.

'De grote kabelaars hebben fors geinvesteerd in glasvezel en allerlei apparatuur
die vooral is bedoeld voor internet, telefonie en andere digitale diensten, en
niet voor analoge tv. De rekening wordt echter mede betaald door de gewone
klanten, dat is mij diverse malen verteld door exploitanten.'

Advocaat Jaap Doeleman, eveneens een kenner van de sector, schat dat de
kabeltarieven 'vijf tot tien euro per maand te hoog zijn'. Het ingrijpen van
Opta noemt hij 'goed voor de consument'. UPCbaas Malone verklapte eerder dit
jaar in The Financial Times al dat UPC's winstmarges op kabel-tv in Nederland
'zeer hoog' zijn. Optavoorman Arnbak, droogjes: 'Dat artikel heb ik met grote
belangstelling gelezen.'

Als blijkt dat de prijzen te hoog zijn, zal Opta verlagingen pas volgend jaar
kunnen afdwingen vanwege alle procedures. Dat de kabelsector zich fel verzet,
verbaast Arnbak niet. 'In 1998 riep KPNtopman Wim Dik al dat zijn bedrijf door
ons werd vermoord. Maar vandaag heeft KPN op veel markten nog steeds een
imposante machtspositie. Ik denk niet dat het in de kabelsector heel anders zal
lopen.'

Vijf bedrijven domineren Nederlandse kabelmarkt 200505 © de Volkskrant. Bron:
Vecai

LOAD-DATE: May 20, 2005

LANGUAGE: DUTCH

                           © 2005 PCM Uitgevers B.V.

                              71 of 120 DOCUMENTS

                                 de Volkskrant

                                  May 14, 2005

Joden zijn moreel niet superieur

BYLINE: JAAP HAMBURGER

SECTION: Forum; Pg. 15

LENGTH: 816 words


Het wordt tijd dat de niet-joodse 'buitenwereld' joden behandelt en bejegent als
gewone burgers en aan de joodse gemeenschap geen bevoorrechte morele positie
meer toekent, vindt Jaap Hamburger.

De uitingen van woordvoerders van joods Nederland geven de indruk te komen uit
een makkelijk verongelijkte, narcistische gemeens ch a p .

Het is een bont kruidje-roer-meniet-gezelschap van dames en heren dat de cultus
van het 'historisch slachtofferschap' naar nieuwe hoogten heeft gestuwd, terwijl
het leeuwendeel na de oorlog geboren is en er feitelijk niets meer te klagen of
te zeuren valt.

Rabbijn Raphael Evers hoort ertoe en Leon de Winter en Jessica Durlacher en ook
Bloeme Evers-Emden. Ik schrijf haar met aarzeling vanwege haar vreselijke
persoonlijke geschiedenis, die wel in de oorlog wortelt. En natuurlijk de
columnist van het Nieuw Israelietisch Weekblad, Philip Mok, voor wie schrijven
gelijkstaat aan schelden en die niet meer in staat moet worden geacht waarheid
van leugen te scheiden.

Niet alleen bij woordvoerders, ook bij organisaties en in publicaties van joods
Nederland treft vaak de naar binnen gekeerde en tegenover de buitenwereld
defensieve en tegelijk eisende houding.

Wij van de joodse gemeenschap zijn tot op het bot verwend met aandacht uit
politiek, media en maatschappij, met begrip, geld en voorzieningen, met
herdenkingen, monumenten, tentoonstellingen, met interviews, publicaties,
websites, met toespraken en bijeenkomsten.

Het kan niet op, en het heeft van ons Rupsjes nooit genoeg gemaakt. Of het nu
gaat om bezuinigingen op het Joods Maatschappelijk Werk, de toepassing van de
Wet Uitkeringen Vervolgingsslachtoffers (WUV) voor joden in de bezette
Palestijnse gebieden, kritiek op Israel, vermeend of sporadisch echt
antisemitisme, wij staan onmiddellijk op onze achterste benen. De oorlog levert
het morele krediet om het zwijgen op te leggen aan politiek en samenleving, en
die laten zich dat uit schroom welgevallen. Tegen de holocaust is geen kruid
gewassen.

Intern is het beeld van de joodse gemeenschap veel diverser, zo divers dat het
de vraag is of er eigenlijk wel 'een gemeenschap' is. Men doet graag alsof, als
verweer bij voorbaat tegen de buitenwereld. Er wordt solidariteit beleden, en
tegelijk wordt er sektarisch geruzied, maar er zijn ook onafhankelijke meningen
en zinnige discussies, zoals in het blad Levend Joods Geloof en ook wel in het
Nieuw Israelietisch Weekblad.

Het wordt tijd dat die 'gemeenschap' zich bevrijdt van individuen en
organisaties die zich zo zelfvoldaan en overtuigd van hun morele superioriteit
opwerpen als haar woordvoerders en belangenbehartigers. Degenen die emotioneel
nog steeds leven in de nadagen van 1940-1945 zijn als vertegenwoordiger
ongeschikt. De wereld is veranderd, het evenwicht tussen vooruitzien en
herdenken moet hersteld .

Het wordt tijd dat men zich openstelt voor kritiek van derden en bedenkt dat
vuile was die niet wordt buitengehangen, erbarmelijk gaat stinken. Ik heb het
oog op de misplaatste identificatie met Israel. Als er in een opzicht sprake is
van een joodse gemeenschap, dan in die schier blinde identificatie, die bijna al
haar uitingen doordesemt.

Het wordt tijd dat men die opgeeft en dit 'licht onder de naties' ziet in zijn
ware gedaante: een staat die zich gebieden toeeigent waar hij geen recht op
heeft en miljoenen koloniaal onderdrukt en heeft opgesloten in de grootste
openluchtgevangenissen ter wereld, de Gazastrook en de westelijke Jordaanoever.

Zionisme is expansionisme. Het is de allerhoogste tijd Israel te meten met
internationaal-rechtelijke maatstaven die voor alle landen gelden, en het te
houden aan de verdragen die het heeft ondertekend, en ons niet langer door zijn
politiek-militaire leiding te laten chanteren met de - deels - tragische
voorgeschiedenis van zijn ontstaan.

De bordjes zijn verhangen. De daders van nu hullen zich in het kleed van de
slachtoffers van toen. Het is een kleed dat niet past en niet passend te maken
is, hoe hard Sharon daarvoor in zijn toespraak verleden week in Auschwitz ook
zijn best heeft gedaan. Die toespraak was geen eerbetoon maar een affront aan de
overlevenden en de vermoorden.

Het wordt ook tijd ook dat de niet-joodse 'buitenwereld' haar schroom opgeeft en
joden behandelt en bejegent als gewone burgers, als Nederlanders sec, en aan de
joodse gemeenschap geen bevoorrechte morele positie meer toekent, haar niet
beschouwt als een groepering van slachtoffers of overlevenden.

Ik maak een uitzondering voor individuele gevallen waarin dat wel zo is, en die
voor wat dat aspect van hun leven betreft recht hebben op alle mededogen, tot
het einde. Ooit is de buitenwereld tekortgeschoten om de joden buiten de oorlog
te brengen, laat zij ons nu helpen de oorlog uit de joden te halen.

Jaap Hamburger is bestuurslid van de stichting Een Ander Joods Geluid.

LOAD-DATE: May 14, 2005

LANGUAGE: DUTCH

                           © 2005 PCM Uitgevers B.V.

                              72 of 120 DOCUMENTS

                                 de Volkskrant

                                  May 13, 2005

Het instituut Aletta Jacobs ; Rijke biografie laat weinig zien van prive-leven
van feministische arts, vrijdenker, radicaal en politicus

BYLINE: DOOR JAN BLOKKER

SECTION: Cicero; Pg. 27

LENGTH: 1476 words


Het is een rijk boek. Niet omdat het zo ontzettend dik is, want met een beetje
schrijfeconomie had het ook een kwart dunner gekund. Eigenlijk ook niet eens
omdat het een voorbeeldige biografie zou zijn. De Aletta Jacobs die we kennen
als een monument uit de (vrouwen) geschiedenis, dwingt na de achthonderd
bladzijden van Mineke Bosch nog altijd als een monument ons respect af, maar
intussen is ze geen echte vrouw van echt vlees en echt bloed geworden.

De rijkdom schuilt in wat Bosch met onvermoeibare onderzoeksijver aan beelden,
emoties, stromingen, humeuren en pure feiten tevoorschijn heeft geroepen uit de
Nederlandse samenleving van vooral het laatste kwart van de 19de eeuw. Dat was
de fascinerende tijd van nieuwe politieke ordening, van culturele klaroenstoten,
van drie of vier elkaar deels versterkende, deels in de weg zittende en deels
bestrijdende emancipatiebewegingen, en van roerige of soms regelrecht oproerige
kleine luyden, burgers, arbeiders, middenstanders en vrouwen, die elk voor zich
(zelden in gezamenlijkheid) rechten opeisten waarvan een gevestigd standenbestel
geen afstand wilde doen.

Een voorbeeldige 'biografie' van een rusteloos en twistziek tijdperk - dat is
ook rijkdom.

Bosch heeft de titel van haar studie - Een onwrikbaar geloof in rechtvaardigheid
-natuurlijk vooral bedoeld als een hommage aan Aletta Jacobs. Maar als het om
strijd, om geloof en om rechtvaardigheidszin gaat was Jacobs niet uniek. Het
wemelde in haar jonge jaren - ze werd geboren in 1854 - van politieke, sociale,
wetenschappelijke en artistieke wegbereiders, baanbrekers, voormannen en andere
dromers of dwepers die het vaderland vanuit de stilstand of zelfs de achterstand
van een suf geachte eeuw in een klap wilden opstoten in de vaart der grote
volkeren.

Aletta Jacobs - de ambitieuze doktersdochter uit Sappemeer, die op voorspraak
van niemand minder dan Thorbecke (voorman van een vorige generatie) als eerste
vrouw colleges mocht volgen aan een universiteit - was uniek voorzover ze zich
in de loop van haar leven op vrijwel alle vernieuwingsterreinen van haar tijd
heeft bewogen. Ze was arts, ze praktiseerde in Amsterdam voornamelijk als
'armendokter', verdiepte zich al snel in de noodzaak van anticonceptie en werd
op die manier haast vanzelf de propagandiste van seksuele onafhankelijkheid van
de vrouw, die op zichzelf weer niet realiseerbaar was zonder sociale en
politieke ontvoogding - en zo verder.

Als medicus, als halve seksuoloog - in later jaren is het hardnekkige maar nooit
bewezen gerucht tegen haar uitgespeeld dat ze vrouwen zou hebben geaborteerd -,
als vrijdenker, als 'radicaal' (maar nooit socialist), dus ten slotte ook als
volbloed politicus die voor vrouwen(kies) rechten stad en land en algauw de hele
wereld bereisde, bouwde ze een netwerk op dat van literatoren en parlementariers
tot aan economen en vreemde staatshoofden reikte.

Terwijl de Eerste Wereldoorlog nog volop gaande was, bezocht ze min of meer als
diplomatieke 'afgevaardigde' van het in Den Haag gehouden internationale
vrouwencongres niet alleen belligerente landen in Europa, maar ook het nog net
neutrale Amerika, waar ze werd ontvangen door president Wilson, die zich volgens
een hardnekkige feministische mythe door de resoluties van het vrouwencongres
zou hebben laten inspireren bij de formulering van zijn Veertien Punten voor de
latere vredesonderhandelingen. Uniek was Jacobs omdat ze al die activiteiten tot
op gevorderde leeftijd - ze was ten tijde van haar (laatste) bezoek aan de
Verenigde Staten de zestig al gepasseerd - met onverminderde vitaliteit heeft
waargenomen. Uniek omdat ze op alle niveaus van het menselijk verkeer, van de
verpauperde prostituee tot aan de Hooggeplaatste Heren in Den Haag, haar sociale
intelligentie kon mobiliseren. En uniek omdat ze bij alle voor die tijd dwarse
idealen blijkbaar zo'n praktische tante is gebleven.

Op een haast terloopse manier maakt Mineke Bosch haar lezers duidelijk dat
Aletta Jacobs niet alleen een bemiddelde vrouw was, maar jarenlang (voor ze op
haar oudere dag failliet raakte door toedoen van een nogal losbollige pleegzoon)
op grote voet heeft kunnen leven: dure huizen, altijd geld voor reizen, kapitaal
op de bank. Hoe ze precies aan die relatieve overvloed is gekomen wordt niet
helemaal duidelijk - de man die ze al betrekkelijk jong leerde kennen en
liefhebben, en met wie ze, via een modieus soort K a m e r a d s ch a f t s e h
e ten slotte ook metterdaad trouwde, bezat een kostbare feministische
bibliotheek, dus misschien kwam het geld vooral van zijn kant.

Het is verder niet zo ontzettend belangrijk, behalve dat het iets zegt over de
rolverdeling tussen de 'dames van stand' en de gewone man ('canaille' in Jacobs'
spraak-en schrijfgebruik), die tot ver in de 20ste eeuw zou blijven vastliggen.
De Mozessen die het arme volk uit de woestijn naar een Beloofd Land gidsten,
waren zelf allemaal in goeie doen, het paternalisme in de relaties zou nog lang
onuitroeibaar blijven. Misschien is dat ook de reden waarom we, bij alle
detaillisme dat Bosch niet schuwt, zo goed als niets te weten komen over de
betrekkingen die er wel, of op afstand, of schaars moeten hebben bestaan tussen
de 'dame' Jacobs en de 'volksvrouw' Wilhelmina Drucker, die het op haar
autodidactenweg naar de roem zonder de kruiwagens van Jacobs heeft moeten doen.

De wijze waarop Bosch niet alleen de taaie maatschappelijke conventies, maar
vooral ook de veelvoudige stormlopen ertegen in hun onderlinge samenhang heeft
geportretteerd is overigens voorbeeldig, en doet niet alleen recht aan de
hoofdstromen binnen de sociale beroeringen - het socialisme zelf, de
bevolkingspolitieke strategieen, het feminisme, de strijd om het algemeen
kiesrecht en de achturen(werk) dag - maar ook aan de kleine of zelfs heel
futiele kippendriften die in elk maatschappelijk veranderingsproces als
pittoreske rafels aan het prestigieuze wandtapijt hangen.

Maar waar houdt het kind, het meisje, de jongedame, de strijdster, de matrone
Aletta Jacobs zich schuil, en waarom wil ze niet echt tevoorschijn komen?

Uit haar prive-leven heeft de toch intens nieuwsgierige Mineke Bosch weinig
touchants weten te putten. Was ze een markante, een aantrekkelijke, een mooie
studente? Wat betekende ze als arts? Behandelde ze behalve de kraamvrouwenkoorts
van zielige meisjes ook weleens een gewone griep? Is er eerzucht in het spel als
ze al tamelijk jong 'verhuist' van het dienstbare doktersvak naar de
schijnwerpers van politiek en sociale strijd? Was ze - op al die
half-romantische fietstochten met haar minnaar Carel Viktor Gerritsen; ook in
dat opzicht leefde ze hoogst modern - eigenlijk een goede minnares?

De biografie behelst twee fotokaternen, vooral gevuld met kiekjes uit een hele
goeie oude tijd. Veel groepsportretten van een paar honderd congresserende
vrouwen, her en der een snapshot van Aletta's tamelijk luxueuze reis (met een
Amerikaanse vriendin) door Afrika en Azie, tot in het revolutionaire China van
Sun Yat-sen. Waarom heeft de uitgever het er niet voor overgehad om die
postzegelachtige prentjes wat op te werken en uit te vergroten - dan maar
katernen van meer pagina's, het boek was toch al dik.

Nu probeer ik met een loep iets van de vrouw terug te vinden onder de bijna
nooit afwezige reusachtige vilten hoofddeksels die mijn oudere broer toen we ze
in onze jeugd om ons heen zagen 'vliegtuigmoederhoeden' placht te noemen - maar
ze blijft verborgen, dat wil zeggen: ze blijft een instituut.

Dat was ze misschien ook echt, dat was misschien ook al vroeg haar imago voor de
buitenwereld. Niet zozeer een ongenaakbare, als wel een voortdurend respect
afdwingende grande dame, in een meeslepende en veelal enigszins onderschatte
periode uit de vaderlandse g e s ch i e d e n i s .

Tegen het einde van het boek, als de niet erg voor feministisch pamflettisme
ontvankelijke lezer net op het punt staat om Mineke Bosch nog meer speciaal te
prijzen voor haar onberispelijke wetenschappelijkheid, komt er ineens nog een
eigenaardige 'persoonlijke' boodschap waarin de schrijfster de hoop uitspreekt
'met deze biografie de vrouwen en mannen te inspireren die vaak ongezien en
onbemind steeds opnieuw sekse en gender aan de orde stellen, op de werkvloer en
in de collegezaal, in de directiekamer en in de onderzoekersgroep, in het
bestuur van de moskee of in de sportvereniging'.

Het is zoals gezegd een rijk boek. Maar ik heb er geen inspiratie uit geput voor
hetzij m'n werkvloer, hetzij m'n sportvereniging .

Mineke Bosch: Een onwrikbaar geloof in rechtvaardigheid - Aletta Jacobs
1854-1929 Balans 819 p a g i n a ' s E 37,50 ISBN 90 5018 657 2

Aletta Jacobs (voorste rij, tweede van rechts) als lid van het hoofdbestuur van
de Vereeniging voor Vrouwenkiesrecht tijdens een demonstratie op 22 juni
1916.FOTO SPAARNESTAD

LOAD-DATE: May 13, 2005

LANGUAGE: DUTCH

                           © 2005 PCM Uitgevers B.V.

                              73 of 120 DOCUMENTS

                                 de Volkskrant

                                  May 10, 2005

Eensgezind kijken naar Sovjet-parade ; Wereldleiders sluiten in Moskou voor even
de rijen tijdens herdenking van het einde van de Tweede Wereldoorlog

BYLINE: VAN ONZE CORRESPONDENTE CORINE DE VRIES

SECTION: Voorpagina; Pg. 1

LENGTH: 1050 words

DATELINE: MOSKOU


President Poetin had niets aan het toeval overgelaten - zelfs het weer was
geregisseerd. Bij de herdenking in Moskou van de val van het Derde Rijk viel
geen onvertogen woord.

Het was een ouderwets patriottistische Sovjet-parade boordevol nostalgie en
symboliek. In de schaduw van Lenins mausoleum keken de leiders van Rusland, de
VS, Duitsland, Frankrijk, Japan en China gisteren in Moskou eensgezind naar de
marcherende militairen in Sovjet-uniformen, terwijl straaljagers de Russische
driekleur in de lucht tekenden.

Ter ere van de zestigjarige herdenking van het einde van de Tweede Wereldoorlog
maakten meningsverschillen onder de wereldleiders over geschiedschrijving en
democratie even plaats voor een ongekende vertoning van internationale
solidariteit - bijna zestig staatshoofden, regeringsleiders en
hoogwaardigheidsbekleders woonden de herdenking bij. De Russische president
Poetin benadrukte in zijn toespraak het grote offer dat de bevolking van de
Sovjet-Unie heeft gebracht in de strijd tegen het Derde Rijk. Ruim 8 miljoen
Sovjet-soldaten en bijna 20 miljoen burgers kwamen om.

'Het verdriet bereikte ieder huis, iedere familie', zei Poetin, die een
grootmoeder en een broer verloor in de oorlogsjaren. 'Ik buig vandaag diep voor
alle veteranen van de Grote Vaderlandse Oorlog.'

Vlaggen van het Rode Leger, het Sovjet-volkslied, hamers en sikkels, een enkele
afbeelding van Lenin, 2500 grijze veteranen met hun borst vol medailles in
historische legervrachtwagens en achtduizend militairen uit het huidige
Russische leger kwamen voorbij in de strak geregisseerde parade. Zelfs het weer
was door de Moskouse autoriteiten georganiseerd: gevechtsvliegtuigen hadden
buiten de stad chemicalien uitgestrooid op het dikke wolkendek waardoor vlak
voor aanvang van de parade de zon doorbrak.

Opvallend afwezig waren verwijzingen naar de Sovjet-leider in oorlogstijd, de
dictator Josef Stalin. Hoewel de afgelopen dagen veel is gezegd over de
naoorlogse Sovjet-onderdrukking van Centraal-Europa en de Baltische staten,
bleef dit voor het Kremlin pijnlijke onderwerp gisteren onbesproken. Poetin zei
in zijn toespraak wel als kleine handreiking dat 'er nooit een herhaling moet
komen van de Koude Oorlog'.

De Amerikaanse president Bush, die zich voorafgaand aan zijn bezoek aan Moskou
in Letland nog kritisch over Poetin uitliet, was tijdens zijn bezoek aan Moskou
opvallend amicaal. Zondagavond lieten Poetin en Bush zich tijdens een
gezamenlijk diner met hun echtgenoten slechts vriendelijk over elkaar uit.
Gisteren zette dat ogenschijnlijke herstel van de vriendschap zich voort.
Ondanks de regen tijdens de ontvangst op het Rode Plein klapte Bush voor de foto
zijn paraplu dicht, waarop Poetin breed lachend hetzelfde deed. Tijdens de
parade zaten de twee zij aan zij. Om Poetin op zijn feestdag niet in
verlegenheid te brengen, hield Bush in Moskou geen persconferenties.

Wel reisde Bush - tot ergernis van het Kremlin - gisteren direct door naar
Georgie, nadat hij zaterdag al op bezoek was geweest in Letland. Op die manier
laat hij het thuisfront zien dat hij jonge democratieen een warm hart toedraagt.
De Georgische president Michail Saakasjvili had de parade in Moskou net als
Estland en Litouwen geboycot. Hij protesteerde tegen de volgens hem te trage
sluiting van de twee Russische legerbases in Georgie. 'Het was een arrogante en
onverstandige beslissing van Saakasjvili weg te blijven', meent politiek analist
Masja Lipman van Carnegie. 'Japan heeft ook een territoriaal dispuut met
Rusland, maar kwam wel gewoon.'

Zie verder pagina 4, kolom 2

Volk mag feesten in het park

Vervolg van pagina 1

Na afloop van de parade legden de wereldleiders bloemen bij het graf van de
Onbekende Soldaat. Onder hen was ook de secretaris-generaal van de VN, Kofi
Annan, evenals de vertegenwoordigers van de s ch u l -dige landen van weleer,
Duitsland, Italie en Japan.

De Duitse Bondskanselier Schroder noemde zijn uitnodiging 'een grote eer en een
gebaar van vertrouwen'. S ch r o d e r vroeg om 'vergeving voor wat Duitsers in
naam van Duitsland hebben aangedaan aan het Russische volk en andere volkeren'.
Poetin noemde tijdens zijn toespraak de huidige vriendschap tussen Rusland en
Duitsland 'een van de grootste verworvenheden van het naoorlogse Europa'.

Uit angst voor terroristische aanslagen door Tsjetsjeense rebellen waren de
beveiligingsmaatregelen in de hoofdstad uitzonderlijk strikt. De autoriteiten
hadden de Moskovieten opgeroepen om een lang weekeinde de stad uit te gaan of
thuis te blijven. Op straat liepen meer politiemannen en militairen dan burgers.
Alle straten waar de 53 wereldleiders doorheen reden, werden bewaakt door
sluipschutters en waren gesloten voor ander verkeer. Luchtafweergeschut was in
hoogste staat van paraatheid gebracht om indringers in het luchtruim direct neer
te schieten.

Alleen in de parken, waar het gewone volk feest mocht vieren, zag het zwart van
de mensen. Tienduizenden Russen wrongen zich door de beveiligingspoortjes in het
Park van de Overwinning, waar om de tien meter een politieagent toezag op de
concerten die er de hele dag werden georganiseerd.

Een groep veteranen in vol ornaat probeerde gisterochtend tevergeefs langs de
strenge beveiliging op het Rode Plein te komen. Bewakers met metaaldetectors
stuurden de bejaarden weg, omdat ze geen uitnodiging hadden. De 79-jarige Pjotr
Komarov, die speciaal voor de parade uit Oekraine gekomen was, droop af met ogen
vol tranen. 'Ik ben zwaar gewond geraakt in de strijd voor het Sovjetmoederland.
Heb ik niet het recht om hier aanwezig te zijn?'

Hoewel de staatsgezinde tv slechts vol lof was over de parade, klonken er in de
Russische media ook kritische geluiden. 'Het Kremlin misbruikt onze historische
overwinning, omdat het zelf de laatste tijd niets presteert', schreef Semjon
Novoproedski op de website Gazjeta.ru. 'Daarom hebben we zo'n onmenselijke
herdenking met gesloten straten vol camera's. Dit was een feestdag voor de
autoriteiten, niet voor onze helden.'

Russische oorlogsveteranen genoten gisteren de lunch in het Gorky Park in
Moskou, ter gelegenheid van de viering van het einde van de Tweede Wereldoorlog.
FOTO ANDREY NIKOLSKY/AFP

Veteranen worden met saluutschoten geeerd tijdens de parade. FOTO EPA

LOAD-DATE: May 10, 2005

LANGUAGE: DUTCH

                           © 2005 PCM Uitgevers B.V.

                              74 of 120 DOCUMENTS

                                 de Volkskrant

                                  May 10, 2005

Strijd tegen het vergeten is vergeefs ; Puritanisme is kenmerk Duitse
herdenkingscultuur

BYLINE: SANDER VAN WALSUM

SECTION: Forum; Pg. 13

LENGTH: 974 words


De Duitse herdenkingscultuur is verworden tot een nogal steriele staatscultuur,
terwijl de middelen die tegen het vergeten worden ingezet het tegendeel
bevorderen, meent Sander van Walsum.

De Duitsers waren er zelf ook een beetje verbaasd over: de herdenking van de
capitulatie in 1945 heeft dit jaar wel erg veel losgemaakt. Vooral in
publicitaire sferen. Elke zichzelf respecterende boekhandel kan moeiteloos
etalages en meterslange schappen inrichten met boeken over de Tweede
Wereldoorlog - die inmiddels ook 'de Duitse oorlog' wordt genoemd. Om maar geen
misverstand te laten bestaan over de schuldvraag .

Vooral de oorlogsbiografie mag zich in een aanhoudende populariteit verheugen.
Wibke Bruhns maakte aan de hand van haar eigen familiegeschiedenis inzichtelijk
hoe welwillende Duitsers in de ban van Hitler konden raken. Het dagboek van de
anonieme Berlijnse vrouw uit het voorjaar van 1945 maakte in de jaren vijftig
nog betrekkelijk weinig indruk, maar wordt nu tot de Duitse klassiekers
gerekend. Er zijn briefwisselingen en andere tijdsdocumenten in boekvorm
verschenen. Inmiddels zijn ook de voormalige Oostfrontstrijders als Zeitzeugen
ge accepteerd. Zij het dat hun getuigenissen worden gelardeerd met bijna rituele
bevestigingen van het Duitse daderschap.

De historicus Gotz Aly poneerde de ongemakkelijke Hitler de stelling dat
Duitsers heeft 'omgekocht' met een - naar toenmalige maatstaven - genereus
stelsel van sociale voorzieningen. Op zijn documentatie is, aldus enkele
vakgenoten, wel wat aan te merken. Maar de Duitse lezers hebben zich hierdoor
niet laten ontmoedigen. Van het taaie, vuistdikke boek (Hitlers Volksstaat) zijn
al tienduizenden exemplaren verkocht.

Een minutieuze beschrijving van de kommervolle levensomstandigheden in de
voormalige Russische bezettingszone (Tag der Befreiung ?) wekt beduidend minder
belangstelling. Met zijn 'eenzijdige' (lees: op het Duitse leed gerichte)
geschiedschrijving zou de auteur, Hubertus Knabe, een historiografische
doodzonde hebben begaan.

Dit puritanisme kenmerkt de hele Duitse herdenkingscultuur. Aan de tv-kijker
trekken bijna elke avond slachtoffers van het nazi-regime voorbij. Deze week
wordt Albert Speer, de enigmatische 'nette man' in het hart van het Derde Rijk,
gedurende drie avonden gefileerd. Bondskanselier Schroder heeft de Russen
opnieuw om vergiffenis gevraagd. En bondspresident Horst Kohler heeft tijdens
zijn herdenkingsrede, afgelopen zondag, het inmiddels gangbare standpunt
vertolkt dat de Duitse boetedoening tot de nationale identiteit behoort, en dat
het herdenken een Duitse ereplicht is. Tot in lengte van jaren.

Dat neemt niet weg dat Duitsland zichzelf inmiddels toestaat om ook de eigen
slachtoffers te herdenken - voorzover deze geen dubieus oorlogsverleden hebben.
Steeds gaat de notie van het slachtofferschap gepaard met de kanttekening dat
Duitsland de bommenoorlog, het smartelijk verlies van gebieden in het oosten en
veertig jaar DDR-dictatuur over zichzelf heeft afgeroepen.

Kenmerkend voor dit ethos is de tijdelijke tentoonstelling van foto's van het
verwoeste Berlijn op het Pariser Platz, het plein voor de Brandenburger Tor. Ze
worden geflankeerd door luchtopnamen van steden die door de Luftwaffe in de as
zijn gelegd: Warschau, Rotterdam, Coventry. Opdat de passanten de historische
context geen moment uit het oog verliezen. Om niets aan het toeval over te
laten, is verderop - richting Slotplein - een etalage ingericht met impressies
van de Duitse bezetting van Polen.

De goede bedoelingen hebben onontkoombaar gestalte gekregen in het holocaust
Mahnmal - dat vandaag zal worden ingewijd. Maatvoering (ruim 19duizend vierkante
meter), uitvoering (bijna drieduizend betonnen zuilen met een uiteenlopende
hoogte) en ligging (in het hartje van de stad, dichtbij de vroegere
Fuehrerbunker) zijn ingegeven door de wens de Duitsers bij de les te houden.
Want verschillende enquetes wekken de indruk dat de oorlog enigszins in de
vergetelheid begint te raken.

De eerste vraag die zich aandient, is of het menselijk vermogen om te vergeten
ook impliceert dat men in oude zonden vervalt. De panische reacties op de
vermeende G eschichtsverdrossenheit - de lusteloze omgang met het eigen verleden
- doen vermoeden dat de Duitsers zichzelf nog altijd niet vertrouwen. Zelfs niet
als uit andere enquetes blijkt dat verreweg de meeste Duitsers 8 mei 1945 als de
dag der bevrijding zien.

Maar kan de historische bijziendheid door het herdenkingsgeweld worden
gecorrigeerd? Kunnen de generaties die 'de genade van de late geboorte' hebben
ondervonden voor vergeetachtigheid worden behoed door een permanent beroep op
hun boetvaardigheid ?

Na een verblijf van ruim tien maanden in Duitsland heb ik niet de indruk dat de
ingezette middelen het beoogde effect dienen. Integendeel.

Veel Duitsers lijken het herdenken als een - tamelijk dure - liefhebberij van
politici en intellectuelen te ervaren. De modale man of vrouw voelt zich er geen
deelgenoot van. Zeker niet als zogenoemde autonomen daags na de 'viering' van 8
mei als democraten worden aangemerkt. Louter en alleen vanwege het feit dat zij
met de dreiging van geweld een betoging van een handjevol rechts-extremisten
hebben verhinderd. Het zal de modale Duitser ook niet zijn ontgaan dat die
autonomen zich in niets onderscheiden van hun tegenstanders.

De Duitse herdenkingscultuur is een langgerekte bezweringsformule tegen het
onvermijdelijke vergeten. En de formule wordt steeds krachtiger en steeds
frequenter uitgesproken naarmate de onverschilligheid toeneemt. Waarmee het
verschijnsel dat men wil bestrijden juist wordt bevorderd. Het herdenken
verwordt tot een nogal steriele staatscultus. De slachtoffers van het
nazi-regime verdienen beter.

Sander van Walsum is correspondent van de Volkskrant in Duitsland.

LOAD-DATE: May 10, 2005

LANGUAGE: DUTCH

                           © 2005 PCM Uitgevers B.V.

                              75 of 120 DOCUMENTS

                                 de Volkskrant

                                  May 6, 2005

Zelfs de brievenbussen worden verzegeld ; Drieduizend man van politie,
marechaussee en leger voor bezoek van Bush aan Zuid-Limburg Een halve dag Bush

BYLINE: VAN ONZE VERSLAGGEVER PETER DE GRAAF

SECTION: Binnenland; Pg. 3

LENGTH: 901 words

DATELINE: MAASTRICHT 0


Vijftien uur verblijft de Amerikaanse president George W. Bush komend weekend in
Zuid-Limburg. Maar de veiligheidsmaatregelen liegen er niet om. 'Wij doen het
slim.'

Cowboy-verhalen, zo betitelt korpschef Wim Velings de berichten dat de snelwegen
in Zuid-Limburg komend weekeinde wel dertig uur afgesloten zouden worden wegens
de komst van president Bush. Hetzelfde geldt voor de verhalen dat de Secret
Service 'wel even het heft in handen zou nemen in het Limburgse heuvelland'.

'Wij zijn verantwoordelijk voor de veiligheidsmaatregelen. Wij, en niet de
Amerikanen, maken hier de dienst uit', onderstreept de korpschef van de politie
Limburg-Zuid.

Maar alles is natuurlijk wel 'in samenspraak' gegaan. 'Zij hebben de
verantwoordelijkheid om de president te beschermen', zegt Velings. En dus maakte
de persdienst vorige week vrijdag met enige trots bekend dat de Nederlandse
politie en marechaussee van de Secret Service 'groen licht hebben gekregen voor
hun beveiligingsaanpak rond het bezoek van president George W. Bush'.

De politie, de marechaussee en het leger zetten ongeveer drieduizend mensen in
voor de veiligheid van Bush, die vermoedelijk maar vijftien uur in Zuid-Limburg
zal vertoeven, waarvan de helft van de tijd slapend in vijfsterrenhotel Chateau
St. Gerlach. De grove verdeling luidt: 1600 politieagenten, duizend militairen,
200 marechaussees en 300 mensen ondersteunend personeel. Daarnaast neemt Bush
zelf natuurlijk ook zijn eigen legertje beveiligers mee.

De aankomst op de luchthaven in Beek en de bijeenkomst op de begraafplaats in
Margraten vallen onder de verantwoordelijkheid van de marechaussee. De
verblijfplaats en de wegen zijn voor de politie. Daarnaast houden militairen
overal een oogje in het zeil. 'Het leger staat in het groen. Dat past bij hen.
Militairen zullen zich ophouden rond Margraten en Chateau St Gerlach en langs de
route', zegt Ve l i n g s .

De aankomst van de Air Force One op Maastricht Aachen Airport is voorzien op
zaterdagavond tussen half acht en half negen. Bush komt uit Letland gevlogen.
Hij wordt vergezeld door zijn vrouw Laura en minister van Buitenlandse Zaken
Condoleezza Rice. Minister Bot van Buitenlandse Zaken en de Amerikaanse
ambassadeur Sobel zullen de president op de luchthaven verwelkomen.

Er landen zaterdag meer Amerikaanse vliegtuigen op vliegveld Beek, want Bush
neemt een groot gevolg mee. De Amerikaanse president rijdt vervolgens in zijn
eigen ingevlogen limousine via de snelwegen A2 en A79 naar Chateau St. Gerlach,
een voormalige pachthoeve op een oud landgoed, idyllisch gelegen langs de Geul.
Beide snelwegen zullen op het traject vanaf 19.15 uur minstens anderhalf uur
voor alle verkeer afgesloten zijn.

Op zondagmorgen voert Bush een ontbijtbespreking met premier Balkenende.
Aansluitend praat hij met een tiental Amerikaanse en Nederlandse jongeren.
Daarna begeeft hij zich naar de Amerikaanse oorlogsbegraafplaats in Margraten,
het hoofddoel van zijn korte bezoek aan Nederland. Op de route via de A79, de
A2/Stadstraverse en N278 worden opnieuw alle wegen afgesloten voor het verkeer.

Koningin Beatrix zal hem in Margraten begroeten. Op de begraafplaats zullen ook
veel genodigden, oorlogsveteranen en naar schatting tienduizend 'gewone' burgers
aanwezig zijn. De mensen konden de afgelopen week gratis kaarten afhalen of
reserveren om de plechtigheid bij te wonen. Vanaf een bedrijventerrein worden ze
zondagmorgen in alle vroegte met bussen naar de begraafplaats gereden. Ze mogen
geen paraplu's, videocamera's, grote tassen, borden, aanstekers, vlaggen of
spandoeken meenemen. Een gewoon fototoestel mag wel. Even was er onduidelijkheid
of de mensen in verband met de veiligheid wel bloemen mee mochten nemen. Een
'eenvoudig boeket' mag, echter niet verpakt in plastic of papier. De bloemen
mogen pas na afloop van de plechtigheid bij de graven worden gelegd.

Op zaterdag en zondag worden alle losstaande en aan huizen bevestigde
brievenbussen, elektriciteits-en kabelkasten langs de route gecontroleerd op
explosieven en verzegeld tot na het vertrek van Bush, zondag rond het middaguur.
Bewoners moeten hun vuilcontainers binnen zetten en mogen geen auto's parkeren
binnen 35 meter van de rijbaan. Het is ook niet toegestaan om de daken van
woningen of flatgebouwen te betreden.

Volgens korpschef Velings wordt gepoogd de overlast voor bewoners en toeristen
zo veel mogelijk te beperken. Het beleidsteam heeft zich vooraf goed laten
informeren door collega's in Brussel en Mainz, die nog niet zo lang geleden Bush
op bezoek hadden, en door collega's in de Randstad, die in het verleden met Bush
senior en Clinton te maken hadden.

Vooral in Mainz waren de veiligheidsmaatregelen veel zwaarder, waaronder
langdurige wegafsluitingen. Velings: 'Wij zetten de mensen optimaal in. In het
buitenland pakken ze vaak uit met heel veel personeel. Wij doen het op een
slimmere manier.'

Toch zijn de veiligheidsmaatregelen ook voor de Limburgse politie, die
versterking krijgt uit het hele land, van buitengewone proporties. Zuid-Limburg
heeft wel vaker hoogwaardigheidsbekleders op bezoek, zoals vorig jaar de
ministers van Buitenlandse Zaken van de Europese Unie en twee jaar geleden de
ministers van de OVSE. Velings: 'Het niveau van beveiliging van een president
ligt nu eenmaal veel hoger dan dat van een minister.'

060505 © de Volkskrant. Bron: Gemeente Margraten

LOAD-DATE: May 6, 2005

LANGUAGE: DUTCH

                           © 2005 PCM Uitgevers B.V.

                              76 of 120 DOCUMENTS

                                 de Volkskrant

                                  May 6, 2005

De hele wereld wordt afgetapt ; Amerikaan Patrick Radder Keefe beschrijft en
analyseert internationaal afluisternetwerk

BYLINE: JEROEN TROMMELEN

SECTION: Cicero; Pg. 25

LENGTH: 1568 words


Kort voor de invasie in Irak raakten de inlichtingendiensten van de Verenigde
Staten en Groot-Brittanie in opspraak. Een medewerkster van de Britse
afluisterdienst Government Communications Headquarters (GCHQ) bracht een
document naar buiten waaruit bleek dat de Amerikanen telefoontjes, e-mails en
gesprekken aftapten van de zes landen in de Veiligheidsraad die nog niet hadden
besloten hoe ze over de oorlog zouden stemmen.

In een e-mail aan de Britse zusterdienst vroeg de Amerikaanse NSA de zes
neutrale landen af te tappen op 'alle informatie die Amerikaanse beleidsmakers
kan helpen resultaten te boeken die gunstig zijn voor Amerikaanse doeleinden'.

Het memo schokte de 28-jarige NSA-vertaalster Katharine Gun. Zij was tegen de
voorgenomen invasie en vooral tegen het buitenspel zetten van de Verenigde
Naties. Ze gaf het memo aan een vriendin, die het later bezorgde bij de Britse
zondagskrant The Observer.

Eventjes galmden de nieuwskoppen van verontwaardiging. De Verenigde Staten
tappen VN-diplomaten af! De Britse minister Clare Short liet weten dat dit ook
gold voor secretaris-generaal Kofi Annan. 'Ik heb de uitgeschreven versie van
Annans gesprekken gezien. Tijdens de aanloop naar de oorlog heb ik zelf
gesprekken gevoerd met Kofi waarbij ik dacht: o jee, er komt een afschrift van,
iedereen kan straks zien wat we zeggen.'

Verwonderlijk was dat natuurlijk niet. Wie een interessante rol speelt op het
wereldtoneel, wordt bespioneerd door inlichtingendiensten, ook al is dat (zoals
bij VN-diplomaten) formeel verboden. De grootste, rijkste en best uitgeruste van
die diensten is de NSA, waar de Amerikaanse belangen altijd voorop staan. De NSA
werkt samen met collega-diensten in Canada, Groot-Brittanie, Australie en
Nieuw-Zeeland, zoals vastgelegd in het geheime UKUSA-verdrag.

Hoe ver reiken de belangen van de NSA? Wanneer wordt iemand interessant genoeg
om diens elektronische privacy door de Amerikaanse overheid te laten schenden?
Bestaat er toezicht op de keuzen en methoden van de afluisterdienst? Werken de
Angelsaksische bondgenoten klakkeloos met de Amerikanen samen - en geldt dit
wellicht ook voor andere bondgenoten, zoals Nederland ?

De jonge Amerikaanse auteur Patrick Radder Keefe probeert in het boek Chatter
een aantal van deze vragen te beantwoorden, maar gemakkelijk blijkt dat niet.
Veel van het wereldwijde afluisternetwerk is geheim. De informatie die er wel
is, moet worden geschift op paranoia, overdrijving en strategisch gelekte
feitjes. Maar wat er dan nog overblijft is boeiend genoeg.

De feiten zijn dat de Verenigde Staten tien spionagesatellieten onderhouden die
specifiek gericht zijn op signit, elektronische signalen. In Amerika, Engeland,
Australie en Nieuw-Zeeland staan afluistercentra die informatie van deze en
gewone communicatiesatellieten uit de lucht halen. Kleinere centra staan ook in
Europese landen (waaronder Nederland, Denemarken en Duitsland). Over de mate
waarin deze hun informatie met het Amerikaanse netwerk delen, bestaat
onduidelijkheid. Veelzeggend is dat bij de Duitse centrale in Beieren nog steeds
Amerikaanse technici rondlopen.

De Britse, door Amerikanen geleide afluistercentrale in Cheltenham is gevestigd
op de 'ruggengraat' van het Britse glasvezelnet waarlangs het transatlantische
reguliere telefoon-en internetverkeer wordt afgewikkeld. Zo kunnen bijvoorbeeld
e-mails worden afgetapt en opgeslagen. De potentie van de afluisteraars is
enorm. Alleen al de NSA heeft 65 duizend medewerkers in dienst; een
duizelingwekkend aantal vergeleken met de vijfduizend 'gewone' Amerikaanse
inlichtingenmensen wereldwijd.

Anders dan soms wordt aangenomen, bestaan er geen elektronische filters die
gesprekken automatisch kunnen analyseren. Wie in een telefoongesprek het woord
'bom' uitspreekt, laat daarmee dus geen belletje rinkelen in het Pentagon.
Teksten herkennen daarentegen is geen probleem, ook niet wanneer die zijn
versleuteld of kennelijk onzichtbaar zijn verstopt in foto's.

Maar dan de hamvragen: wie wordt afgeluisterd op grond waarvan; welke informatie
wordt waarom getapt; wie krijgt de resultaten en wat gebeurt ermee? Op dit
gebied tast Keefe, in navolging van vele auteurs voor hem, vaak in het duister.

Onafhankelijk toezicht op de NSA bestaat niet. Doelwitten en prioriteiten worden
bepaald door de NSA zelf, in opdracht of na ruggespraak met het Witte Huis, het
Pentagon of een van de andere veertien nationale veiligheidsdiensten. Dat dit
overleg soms uitblijft of fout loopt, bleek onder meer bij de aanslagen van 11
september.

De vraag hoe ver de NSA mag gaan in het schenden van de privacy van burgers,
werd de afgelopen vijf jaar niet gesteld door het Witte Huis, maar wel door
directeur Mike Hayden van de dienst zelf. Technisch is veel mogelijk, vertelde
hij een Amerikaanse senaatscommissie. Maar is het echt de bedoeling dat voortaan
alles van elke burger buiten de Verenigde Staten wordt geregistreerd?

Hayden kreeg daar geen antwoord op. Of eigenlijk wel, want het Pentagon
lanceerde in 2001 zijn ultieme afluisterfantasie: het Total Information
Awareness (TIA)-systeem. Het zou namen, adressen en alle transactiegegevens van
Amerikanen moeten vastleggen, waaronder het betaal-en telefoonverkeer en
mogelijk zelfs surfgedrag op internet.

Omdat het systeem de Amerikaanse burger zelf zou aangaan, verdween het plan al
snel in een diepe lade. De kans dat de NSA het elders ter wereld wel toepast,
wordt klein geacht.

Een commissie van het Europarlement deed in 2000 onderzoek naar het
Echelon-systeem (een andere naam van het NSA-netwerk). Dat Europese instellingen
met actieve medewerking van de Britten door de NSA worden afgeluisterd, staat
volgens de commissie buiten kijf - en dat is en blijft opmerkelijk. Aanwijzingen
voor het routinematig aftappen van transactiegegevens van Europese burgers vond
men niet. De Grote Broer die stelselmatig al onze gangen nagaat en vastlegt, is
fantasie.

Nog wel. Net te laat voor de rondgang van Keefe kwam het plan van minister
Donner en diens Europese justitiecollega's om de verkeersgegevens van alle
telefoongesprekken, faxen en e-mails van alle Europese burgers voor een periode
van een tot drie jaar vast te leggen. Zelfs het Amerikaanse publiek, met het
trauma van 11 september nog in de benen, gaat dit dus te ver. Koppeling met
andere bestanden ligt voor de hand, en de vraag is wie zich allemaal toegang
zullen verschaffen tot al die privacygevoelige gegevens.

Een concreet gevaar schuilt in vergissingen die ontstaan bij geautomatiseerde
verwerking van vertrouwelijke informatie. Het boek noemt het voorbeeld van de
Franse firma Microturbo die door de NSA ten onrechte werd verdacht van de
smokkel van wapentuig naar China. De namen van de onschuldige medewerkers dwalen
nog steeds rond in het labyrint van het computersysteem, en de betrokkenen
zullen dat volgens experts pas merken wanneer ze ten onrechte worden aangehouden
of wanneer het bedrijf een Amerikaanse order misloopt.

Zulke vergissingen treffen ook gewone burgers. Het boek kwam te laat om de
voorbeelden mee te nemen van vliegtuigpassagiers die het afgelopen jaar om
mysterieuze redenen in de Verenigde Staten zijn geweigerd. De zanger Cat
Stevens, die sinds 1977 Yusuf Islam heet, kreeg zo'n behandeling in november
2004. Op weg van Engeland naar zijn Amerikaanse platenmaatschappij werd hij
gearresteerd; gescheiden van zijn meereizende dochter en zonder verklaring
teruggestuurd. Zijn telefoon werd in beslag genomen. Vermoedelijk was er sprake
van een naamsverwisseling.

Alziend en alwetend is de NSA dus niet. De dienst kan in theorie ieders privacy
breken, maar is in de praktijk al blij wanneer de juiste namen aan de juiste
bestanden worden gekoppeld.

Patrick Keefe schetst een leesbaar, genuanceerd en nadrukkelijk anti-paranoide
portret van de NSA, Echelon en aanverwante onderwerpen, maar diept geen nieuwe
feiten op. Hij leunt zwaar op de boeken, krantenartikelen en internetsites van
'paranoici en onderzoeksjournalisten', op wie hij het persoonlijk niet zo heeft,
maar die het netwerk wel hebben blootgelegd.

James Bamford bewees met The Puzzle Palace (1983), Body of Secrets (2001) en
Pretext for War goed van de NSA-activiteiten op de hoogte te zijn. David Kahn
schreef The Codebreakers (1996) en The Reader of Gentlemen's Mail (2004). En
Nicky Hager onthulde al in 1993 met Secret Power de achtergrond van het
Echelon-netwerk.

Anders dan Chatter zijn die boeken niet in het Nederlands vertaald. Dat had
misschien wel eenvoudig gekund als de NSA een goed functionerend
vertaalprogramma had weten te ontwikkelen, dat daarna ongetwijfeld ook op de
markt zou zijn verschenen. Maar tot dusver zijn zelfs de slimste ontcijferaars
ter wereld daar nog niet in geslaagd.

Patrick Radder Keefe: Chatter Vertaald uit het Engels door Han Meyer en Meile
Snijders Balans 319 pagina's E 19,50 ISBN 90 5018 679 3

Het Nederlandstalige rapport van het Europarlement over Echelon: www. europarl.
eu. int/tempcom/echelon/pdf/rapport_ echelon_ nl. pdf

Twee schotelantennes van de Nederlandse afluistercentrale in het Noord-Groningse
Zoutkamp, waar internationale telefoongesprekken worden onderschept die lopen
via de Intel-satellieten. De informatie wordt vervolgens geanalyseerd op
marinebasis Kattenburg in Amsterdam. Uitbreiding naar zes schotels is in
voorbereiding.FOTO HARRY COCK-DE VOLKSKRANT

LOAD-DATE: May 6, 2005

LANGUAGE: DUTCH

                           © 2005 PCM Uitgevers B.V.

                              77 of 120 DOCUMENTS

                                 de Volkskrant

                                 April 30, 2005

Koketteren

BYLINE: AMSTELVEEN NICO RIDDER

SECTION: U pagina; Pg. B7

LENGTH: 327 words


Volgens minister Bot is het modieus om de Europese Grondwet af te wijzen en
koketteren tegenstanders met hun nee-stem. Erger kun je het niet maken, lijkt
me, om de tegenstanders nog meer in het harnas te jagen.

Ik heb het nieuwe Verdrag tot vaststelling van de Grondwet nu een paar keer
gelezen, maar ik kom er niet uit. Aan de ene kant is het goed dat allerlei zaken
nu eens zijn opgeschreven, aan de nadere kant vind ik het toch een gedrocht.

Met name de bepalingen over de mensenrechten zijn veel te uitgebreid en
algemeen. Dat een ieder recht op leven heeft, is mooi om te lezen, eindelijk
erkenning als mens, prachtig, dank! Geldt dat ook voor de mensen in verre oorden
die straks door militaire missies vanwege de EU onder vuur worden genomen? Of
geldt het recht op leven alleen voor onderdanen van de EU?

Wat te zeggen van de sociale paragraaf die iedereen een recht toezegt op toegang
tot sociale zekerheidsvoorzieningen (artikel II-94). Kan iemand die als gevolg
van de strengere WAO-keuringen buiten de boot is gevallen zich nu rechtstreeks
op dit artikel beroepen? Ik denk het wel, maar het is moeilijk uit de tekst van
de Grondwet op te maken.

Gelukkig heeft de Grondwet oog voor het gezin: 'Het gezin geniet bescherming op
juridisch , economisch en sociaal vlak'. Dat geldt vast ook wel voor de
alleenstaande, maar dat lees ik niet in het Verdrag. Er staat ook niet bij dat
voor die juridische steun gewoon dik betaald moet worden.

Het klinkt allemaal prachtig, maar de vraag die mij bezighoudt is in hoeverre
deze fraaie bepalingen afdwingbaar zijn voor de gewone burger. Ik heb zelf wel
een idee, maar het zou zo aardig zijn als minister Bot de burger nu eens klip en
klaar informeert over wat we als burgers nu wel of niet aan dit lijvig boekwerk
hebben. Dat is beter dan mensen te beschimpen die er gewoon niet uitkomen, of er
wel een mening over hebben, maar niet conform die van onze minister. Dom en bot,
lijkt mij.

LOAD-DATE: April 30, 2005

LANGUAGE: DUTCH

                           © 2005 PCM Uitgevers B.V.

                              78 of 120 DOCUMENTS

                                 de Volkskrant

                                 April 30, 2005

Vergeet de homo niet ; Marketing

BYLINE: DOOR RACHIDA AZOUGH

SECTION: de Verleiding; Pg. V8

LENGTH: 1439 words


HEEL VOORZICHTIG WAGEN BEDRIJVEN ZICH AAN 'GAYVERTISING'. DE HOMOSEKSUELEN ALS
BELANGRIJKE GROEP CONSUMENTEN. MET GELD, EN ZIN OM HET UIT TE GEVEN.

Twee doodgewone heren van middelbare leeftijd zijn op zoek naar een eettafel.

Al winkelend en daarna aan het diner keuvelen ze elkaars zinnen af. Daar draait
het om in dit Ikea-spotje. In de VS was het een heet hangijzer; voor het eerst
figureerde een homostel openlijk in een commercial.

Het spotje werd louter laat in de avond en door liberale tv-stations uitgezonden
en verdween in 1994 al na enkele weken van de buis. Het meubelconcern durfde het
niet langer aan; conservatieven hadden gedreigd met bommen en boycots.

Homo's aller landen hadden het er over. Ikea had ze voor zich gewonnen en werd
in vele gaybladen geeerd: eindelijk een bedrijf dat ons durft te laten zien. En
hoe! Zonder travestieten, leernichten of regenbogen, maar gewoon doorsnee, net
als in het echt. Het spotje had ook een positieve werking onder ruimdenkende
hetero's in New York en Washington. Zij gingen vaker winkelen bij de
meubelgigant, onder het motto: als er homo's komen, zal het vast mooi spul zijn.

'Ikea heeft bij toeval gebruik gemaakt van het stijlvolle imago van homo's',
vertelt Ian Johnson, oprichter van het internationale reclamebureau Out Now
Consulting dat zich specialiseert in gayvertising. 'Veel ondernemers gebruiken
homo's welbewust om hun product trendy te maken.'

Perrier deed dat met succes in de VS. Het bedrijf spendeerde zijn beperkte
marketingbudget volledig aan de homogemeenschap. Al snel vulde de beroemde
homoseksuele pianist Liberace zijn zwembad met bronwater (in plaats van
champagne). Als het merk eenmaal groot is geworden in de gay-scene, zal het snel
doorsijpelen naar de heteroseksuele massa, was de gedachtye. En zo geschiedde:
Perrier werd het meest gedronken bronwater in de VS .

Bedrijven zien de homoseksuelen ook als doelgroep als een welkome uitbreiding
van hun bestaande clientele. Vooral in de VS. Werd in 1994 tien miljoen dollar
uitgegeven aan gayvertising in homobladen, in 2004 is dat bedrag opgelopen tot
ruim 207 miljoen dollar.

In Nederland is gaymarketing relatief marginaal. Maar waarom eigenlijk, zo was
de vraag op een seminar, deze week in Amsterdam. 'Ontdek een miljoen
trendsettende mannen en vrouwen met een enorme koopkracht', sprak de folder
al.Een paar kenmerken uit het sociaal-economisch profiel van de doelgroep: het
gemiddeld jaarinkomen van gays in Nederland is 45 duizend euro (modaal: 29.500),
hun totale koopkracht 19 miljard euro. En, vervolgt de folder, gays tellen veel
opinieleiders, zijn vernieuwend, trendsettend en hoger opgeleid, gaan vaak op
vakantie, en zijn bovengemiddeld geinteresseerd in uitgaan, kunst, design en
lekker eten.

Superconsumenten, daar houden bedrijven wel van. Dus waren de ANWB, Center
Parcs, Lundia, Eneco Energie, World Online, Ahold, Varta, KLM, Forbo, Van de
Poel Verzekeringen en Imperial Tobacco Nederland allemaal aanwezig bij het
drukbezochte gay marketing seminar (op de overigens verder mislukte homobeurs
Rainbow Experience in de Rai).

Concrete plannen hebben de bedrijven - veelal vertegenwoordigd door homoseksuele
medewerkers - nog niet. De Leprastichting wel: 'Wij willen de hegemonie van het
Aidsfonds doorbreken.' Verder speelt Center Parcs met het idee 'een speciaal
homopark' te openen, wil de ANWB misschien gaan adverteren in homobladen, en
droomt Varta-Remmington ervan dat de homogemeenschap zijn baard-en
precisietrimmers trendy maakt bij het grote publiek.

Andere bedrijven, zoals Eneco Energie en Imperial Tobacco Nederland, willen over
dit onderwerp liever zwijgen: 'Dit is niet iets waar we mee naar buiten willen
treden.'

Koudwatervrees? Ondernemers zijn bang dat ze hun traditionele (lees:
conservatieve) clientele van zich vervreemden zodra ze hun aandacht openlijk op
homo's en lesbo's richten.

Maar gayvertising hoeft helemaal niet openlijk te zijn. In Nederlandse gaybladen
als de G ay Krant, sQeeze en G ay&Night kunnen ondernemers adverteren zonder dat
hetero's het zien. Toch wordt in deze bladen bar weinig geadverteerd door grote
bedrijven en instellingen.

De advertenties die wel in deze bladen staan, geven een vooroordeelbevestigend
inkijkje in het consumptiepatroon van de homogemeenschap. Veel sauna's, escorts,
homo-uitgaansgelegenheden, plastische chirurgie, en rubberen en leren kleding.
Er wordt veel geadverteerd voor luxe producten als verre reizen en dure
appartementen in de binnenstad.

In het blad Zij Aan Zij, voor lesbiennes, gaat het er iets soberder aan toe. Wel
valt het aantal advertenties van loopbaanbegeleiders, creatief therapeuten en
accountants op.

De enkele keer dat een bedrijf het wel aandurft te adverteren in homobladen,
gaat het vaak mis. Henk Krol: 'Een hypotheker liet twee homo's bij elkaar in de
broek kijken. De begeleidende tekst luidde: 'Mag het ietsje meer zijn.'
Schandalig.' Ian Johnson: 'Homo's hebben geen behoefte aan onmiskenbare
hetero-advertenties, zeker niet in hun homoblad.'

Helemaal een brug te ver vinden bedrijven het om de homogemeenschap openlijk te
laten figureren in spotjes en advertenties die door de hele samenleving worden
aanschouwd. Dit tot groot ongenoegen van de homobeweging, die stelt dat
dergelijke advertenties acceptatie bevorderen.

'Het is een kwestie van durf', zegt Ian Johnson van Out Now Consulting. Denk aan
de gerenommeerde juwelier Cartier. Die bond de zangeres Melissa Etheridge en
haar partner Tammy Lynn Michaels met handboei-achtige armbanden aan elkaar in
een romantische tijdschriftadvertentie.

'Bedrijven moeten zich afvragen of ze het zich kunnen veroorloven deze groep te
negeren', zeg Johnson. Hij vindt het daarbij 'eigenlijk irrelevant' of de homo's
en lesbo's daadwerkelijk meer verdienen. 'Het is gewoon een onderdeel van
diversiteitsmarketing. Eindelijk komen tegenwoordig Nederlanders met een
kleurtje in reclamespotjes voor. En Nederland telt ongeveer 750 duizend
homoseksuelen en lesbiennes. Veel van hen hebben geen kinderen, waardoor ze meer
te besteden hebben. '

Wie de doelgroep positief wil stemmen, moet wel van goede huizen komen. Vergeet
de lesbiennes niet, waarschuwt Johnson, ze worden ten onrechte vaak vergeten en
ze hebben andere wensen dan homo's. Zo speelt romantiek bij hen een grotere rol.

'Homo's en lesbo's zijn ietwat cynisch ingesteld', zegt Ian Johnson.

'En ze zijn nogal gevoelig voor stigmatisering.' Onnodig gebruik van stereotypes
als travestie, leernichten, vrachtwagenpotten en lipstick-lesbo's worden als
grievend ervaren.

Johnson: 'Er is niks mis met stereotypes, er zijn zeker homo's en lesbo's die
aan dat plaatje voldoen. De homogemeenschap is niet homogeen. Kasten,
regenbogen, roze - je kunt ze beter niet te lichtzinnig toepassen.'

Soms werkt het juist uitstekend, zoals in de advertentie van een
barbecue-fabrikant. In een tuin staat een grote zwarte barbecue, met de
begeleidende tekst: 'Het is groot, het is zwart en het heeft vier knoppen - je
kunt maar beter een paar vrienden uitnodigen.' Johnson: 'Lesbo's en homo's waren
eensgezind: hilarisch.'

Op de website commercialcloset.org zijn ook geflopte voorbeelden te vinden. Alle
reclamespotjes en advertenties waarin homoseksualiteit in brede zin een rol
worden op deze site beoordeeld. Stuk voor stuk geklassificeerd onder de noemers
positief, negatief, neutraal en gay vague.

De oudste advertentie op commercialcloset.org stamt uit 1917 en die is wonderwel
positief. Het is een aanprijzing van Ivory Soap: in de kleedkamer van een
sportclub wisselen jonge mannen - deels vanonder de douche - blikken uit.
Geestelijk vader van de advertentie, afgedrukt in in de National Geographic , is
tekenaar J.C. Leyendecker. Volgens ingewijden een homoseksueel. n

w w w. c o m m e r c i a l c l o s e t . o r g w w w. o u t n o w c o n s u l t
i n g . c o m

Rijker?

Verdienen homo's en lesbo's meer dan hetero's? De Gay Krant, die zich baseert op
gegevens over zijn eigen lezersgroep, zegt van wel. Het blad komt uit op een
gemiddeld jaarinkomen van 45 duizend euro, tegen de krap 30 duizend van Jan
Modaal.

Wetenschappelijke kennis over de zogenoemde pink dollars biedt het boek Money,
Myths and Change: The Economic Lives of Lesbians and Gay Men (2001) van de
Amerikaanse hoogleraar economie Lee Badgett. Lesbiennes verdienen gemiddeld 11
procent meer dan heterovrouwen. Homo's verdienen 17 procent minder dan
heteroseksuele mannen.

'Gayvertisement' van KLM, Lufthansa, MSD en Lundia.

Modeshow tijdens de Rainbow Experience in de Rai. FOTO JEAN-PIERRE JANS - DE
VOLKSKRANT

LOAD-DATE: April 30, 2005

LANGUAGE: DUTCH

                           © 2005 PCM Uitgevers B.V.

                              79 of 120 DOCUMENTS

                                 de Volkskrant

                                 April 29, 2005

Wat heb je aan meepraten als niet wordt geluisterd ; De wijkraden, die in
Utrecht zijn ingesteld om burgers meer bij de politiek te betrekken, voelen zich
niet serieus genomen

BYLINE: VAN ONZE VERSLAGGEVER MICHIEL HAIGHTON

SECTION: Binnenland; Pg. 2

LENGTH: 553 words

DATELINE: UTRECHT


Burgers moeten meer te zeggen krijgen over hun buurt, adviseerde de WRR dinsdag
aan de regering. 'Dat gebeurt hier al lang', zegt het Utrechtse gemeentebestuur
trots.

Onafhankelijke wijkraden waarin gewone burgers een 'wijkprogramma' opstellen en
gevraagd en ongevraagd adviseren aan het college van B en W. Het Utrechtse
gemeentebestuur denkt hiermee een belangrijk middel te hebben gevonden om de
kloof tussen burger en politiek te dichten.

Sinds 2001 zijn tien van deze wijkraden actief. 'Niet langer alles vanuit het
stadhuis bedenken, maar oog hebben voor wat er in de wijk gebeurt', is het motto
van het college .

De wethouder Bestuurlijke Vernieuwing Toon Gispen (Leefbaar Utrecht), vindt dat
hij op de goede weg is. Hij rekent voor dat dankzij de wijkraden 'honderden'
burgers zich in Utrecht (270 duizend inwoners) actiever met de politiek zijn
gaan bemoeien. 'Voor dit onderwerp geef ik mijzelf een rapportcijfer tussen de
zeven en de a ch t . '

Bij de wijkraden zelf is het enthousiasme beduidend minder. 'Ontzettend leuk
bedacht die wijkraden', zegt Gerda Oskam van de wijkraad Vleuten-De Meern.
'Alleen werkt het in de praktijk nog voor geen meter. We mogen meepraten. Maar
wat heb je daaraan als er niet wordt geluisterd.'

Advies wordt de wijkraden volgens haar zelden gevraagd. 'En als we zelf met een
advies komen, wordt het vrijwel nooit serieus genomen. Er is nog geen een advies
van ons opgevolgd.'

De burger meer te zeggen geven in zijn wijk of gemeente. Volgens de
Wetenschappelijke Raad voor het Regeringsbeleid (WRR) is een belangrijke
hervorming van de lokale politiek nodig om het vertrouwen in de politiek terug
te winnen. In het dinsdag uitgebrachte rapport Vertrouwen in de Buurt adviseert
de WRR burgers stemrecht te geven over deelthema's die in hun wijk of gemeente
spelen. 'Laat burgers via het stemapparaat meebesturen.'

In Utrecht is het zover nog niet. Veel wijkraden vinden dat ze te laat en
onvolledig worden betrokken bij besluitvorming. En dat er niet naar hen wordt
geluisterd.

De wijkraad Noordwest schortte vorig jaar voor enige tijd de samenwerking met de
gemeente op. 'Onze schriftelijke adviezen kregen eenzelfde behandeling als
brieven van een doorsnee burger: antwoord bleef vaak uit', aldus voorzitter
Tjada Latupeirissa, die inmiddels zijn werkzaamheden 'vol goede moed' weer heeft
opgepakt.

Ook de wijkraad Noordoost gooide het bijltje er vorig jaar bij neer. Inmiddels
is een nieuwe wijkraad geinstalleerd. De eerste ervaringen zijn niet positief,
constateert de nieuwe voorzitter Willem Verhagen zuur. 'Ook wij voelen ons niet
serieus genomen.'

Tot het verkleinen van de kloof tussen burger en politiek leiden de wijkraden in
elk geval niet, vermoedt Verhagen. Want ze kennen volgens hem een nadelig
bijeffect. 'Opeens worden de gewone buurtcomites bij belangrijke beslissingen
door de gemeente gepasseerd. Met als argument dat de wijkraden al zijn gehoord.'

Wethouder Gispen herkent zich niet in de kritiek. Volgens hem functioneren de
wijkraden uitermate goed. 'Het beeld komt niet overeen met de werkelijkheid.' De
adviezen krijgen volgens Gispen wel degelijk een gewillig oor bij het college.
'Van de 197 adviezen is meer dan de helft overgenomen.' In de conclusies van het
WRR-rapport kan hij zich volledig vinden.

LOAD-DATE: April 29, 2005

LANGUAGE: DUTCH

                           © 2005 PCM Uitgevers B.V.

                              80 of 120 DOCUMENTS

                                 de Volkskrant

                                 April 29, 2005

Honderden verdringen zich voor signeersessie Geert Wilders

BYLINE: VAN ONZE VERSLAGGEVER PHILIP REMARQUE

SECTION: Binnenland; Pg. 3

LENGTH: 359 words

DATELINE: DEN HAAG


Voor boekhandel Paagman verdringen zich mensen die in het keurige Statenkwartier
zelden worden gesignaleerd. In het gemeleerde gezelschap klinkt plat Haags. Er
zijn ook breedgeschouderde jongens met kale hoofden bij.

De mensen komen, met honderden tegelijk, voor hun idool Geert Wilders, die
vanavond zijn boek Kies voor vrijheid signeert. Politiemannen bewaren de orde op
straat. De toegangscontrole, met speciaal opgestelde poortjes en een
fouillering, is grondiger dan op Schiphol. Het wemelt van de lijfwachten.

'Het is een grof schandaal dat dit nodig is. Dit mag toch niet gebeuren met een
politicus in een democratie', vindt een verpleegkundige die een fles wijn voor
Wilders heeft meegenomen.

Boekhandel Scheltema in Amsterdam zegde een signeersessie van Wilders af, met
het argument dat de veiligheid van de medewerkers niet kon worden gegarandeerd.

Fabian Paagman, de jeugdige directeur/eigenaar van de Haagse boekhandel, durfde
wel.

'We hebben de risico's van deze situatie voorgelegd aan de politie en de AIVD.'
Wilders past in de lijn van de boekhandel, die graag spraakmakende evenementen
organiseert, zegt Paagman. Dit betekent nog geen steun aan diens politieke
ideeen. 'Het is een bijdrage aan een open dialoog. Het vrije woord staat op het
moment onder druk.'

Het duurt bijna anderhalf uur voordat de klanten bij het tafeltje van Wilders
zijn. Velen zijn al op de helft van het boekje. Wilders ontvangt ze joviaal en
opgewekt en schrijft zinnen als 'bedankt voor uw steun' en 'voor een beter
Nederland'. Een bos witte rozen wordt nauwkeurig op explosieven onderzocht voor
hij mag worden aangeboden.

'Die man heeft lef', zegt televisie-Hagenees Henk Bres met het boekje in zijn
hand. Hij 'zweeft' sinds de dood van 'Pimmetje'. 'Maar ik ben nu op het punt dat
ik zeg: ik steun die gozer. Hij is van ons, van het gewone volk.'

'Het is hartverwarmend. Ik wist niet dat er zoveel mensen zouden komen', zegt
Wilders na afloop. 'Het is goed eens iets anders dan bedreigingen te horen.' De
mensen hebben hem aangemoedigd vooral door te gaan. 'Ik hoop dat er nog veel
boekhandels zijn die dit mogelijk maken.'

LOAD-DATE: April 29, 2005

LANGUAGE: DUTCH

                           © 2005 PCM Uitgevers B.V.

                              81 of 120 DOCUMENTS

                                 de Volkskrant

                                 April 18, 2005

Excellentie?

BYLINE: THEO KOELE STIEVEN RAMDHARIE

SECTION: Binnenland; Pg. 2

LENGTH: 694 words


Kabinetsleden zouden met excellentie moeten worden aangesproken, vindt
staatssecretaris van Defensie Van der Knaap. Moet die afgeschafte titel
terugkomen? Wouke van Scherrenburg, voormalig verslaggeefster van Den Haag
Vandaag: Ja, sorry hoor, hier krijg ik nou echt de slappe lach van. Als ik die
beelden zie van vroeger hoe journalisten ministers aanspraken met excellentie,
dan begint het bij mij meteen te kriebelen. Dit voorstel is heel, heel erg
slecht, haast Middeleeuws... Op deze manier dwing je geen respect af voor een
bewindsman. Respect dwing je af, door een goede minister of staatssecretaris te
zijn. Niet door het invoeren van een aanspreektitel. Sorry, ik kan niet stoppen
met lachen.'

Agnes van Ardenne (CDA), minister voor Ontwikkelingssamenwerking: 'Op ons
ministerie noemt maar een man mij excellentie: een kolonel. Ik zie het niet als
een gebrek aan respect dat men mij geen excellentie noemt. Mijn chauffeur noemt
me mevrouw. Mijn buitenlandse collega's spreek ik soms wel bij hun voornaam aan.
En zij doen dat ook, als we elkaar goed kennen. In het buitenland word ik
meestal honorable minister genoemd'.

Hans van Baalen, VVD-Kamerlid, reserve-officier: 'Als Van der Knaap betere
prestaties levert, noem ik hem excellentie. Ik verwacht dan ook, als ik beter
presteer, dat hij mij hoogedelgestrenge heer noemt. Dat is de aanspreektitel
voor Kamerleden. In alle ernst: waar hebben we het over?'

Jean Debie, voorzitter van de militaire vakbond VBM/NOV: 'Als ik met de andere
militaire vakbonden voor overleg aan tafel zit met Van der Knaap, dan spreek ik
hem gewoon aan met Cees. En hij heeft er nooit bezwaar tegen gemaakt. Wil hij
teruggaan naar de 18e of 19e eeuw? Daar lijkt het wel op. Kijk, bij Defensie is
het gewoon om de minister en staatssecretaris aan te spreken met excellentie. Of
een officier met generaal of admiraal.'

Reinildis van Ditzhuyzen, historica en schrijfster van het etiquetteboek Hoe
hoort het eigenlijk?: 'Tja, ik weet het niet. Ik ben een beetje blanco hierover.
Ik zou het wel in een brief schrijven. Zo van: 'Excellentie, hierbij.' Ben je
meteen klaar, hoef je ook geen achternaam te gebruiken. Maar een minister zo
aanspreken, tja.'

Norbert Schmelzer, oud-minister van de KVP: 'In mijn tijd werd ik als minister
of staatssecretaris gewoon aangesproken met excellentie. Dat vond ik normaal. Of
het een afstand schept? Mijn ervaring was juist dat de gewone man die afstand
wel waardeerde. Ik heb mensen gekend die het prachtig vonden om de minister zo
aan te spreken. Het straalde ook op hen af. De kwaliteit van je werk als
bewindsman moet een dusdanige uitstraling geven, dat het niet nodig hoeft te
zijn om iemand aan te spreken met excellentie.'

Paul Witteman, presentator van N OVA: 'Ik neem dit voorstel totaal niet serieus.
Van der Knaap wil op deze manier de aandacht trekken. Zoals Bolkestein ooit zei:
zonder rel geen discussie. En het is de staatssecretaris prima gelukt, want u
belt mij en anderen toch op om te horen wat ze van zijn voorstel vinden? Dit is
op een verkeerde manier oude waarden proberen te herstellen. Als ik een minister
in N OVA met excellentie zou aanspreken, zou het gesprek onnatuurlijk en
ongeloofwaardig overkomen.'

Dick Jongejan, ambtenaar in Den Haag: 'Lijdt die man aan hoogmoedswaanzin? Gaan
we weer terug naar de tijd van voor de oorlog? Zijn kritiek op de
voornaam-cultuur vind ik ook misplaatst. Je kan elkaar ook met respect
tutoyeren.'

Uit het hoofdstuk 'titulatuur' van de Ve i l i g h e i d s a g e n d a , een
uitgave van de landmacht, waarin de aanspreektitel 'excellentie' voor
staatssecretarissen ontbreekt:

'Excellentie worden genoemd: ministers, ambassadeurs, (luitenant)-generaals,
(vice)-admiraals.'

Etiqette-deskundige Van Ditzhuyzen over de Nederlandse aanspreek-cultuur: 'Het
gekke is dat we ooit in Europa de meest uitgebreide titulatuur hebben gehad. We
hadden geen adel dus de hoogste burgers moesten iets belangrijks krijgen. De
meest fantastische titels werden bedacht: Kamerlid werden hoogmogende heren. Een
secretaris-generaal op een ministerie werd aangesproken met hoogedelgestrenge.
Fantastisch, toch?'

LOAD-DATE: April 18, 2005

LANGUAGE: DUTCH

                           © 2005 PCM Uitgevers B.V.

                              82 of 120 DOCUMENTS

                                 de Volkskrant

                                 April 15, 2005

Villawijk weet niet wat hij mist ; Reportage

BYLINE: VAN ONZE VERSLAGGEEFSTER KIM VAN KEKEN

SECTION: Binnenland; Pg. 3

LENGTH: 679 words

DATELINE: AMSTERDAM


Bewoners van een villawijk in Sittard willen geen verstandelijk gehandicapten in
hun buurt. Maar ervaringen met minder begaafde buren zijn vaak prima: 'Ik wil
hier nooit meer weg.' I Een minder begaafde buur zet wel de radio zachter als je
daarom vraagt 'Gehandicapten hebben een hoge aaibaarheidsfactor'

Liever niet, zo'n asielzoekerscentrum in de straat, vinden omwonenden vaak.
Scholen, jongerencentra en sterfhuizen leiden ook tot kleine en grote protesten
in het land. Sinds deze week voeren kopers van villa's in Sittard actie tegen de
komst van verstandelijk gehandicapten in hun buurt.

Het protest is stil, maar een anoniem actiecomite heeft al gedreigd met
schadeclaims als in het nog te bouwen wijkje ook 24 verstandelijk gehandicapten
komen te wonen. Directeur Wil Schmitz van de zorginstelling Pepijn en Paulus kan
alleen maar gissen waarom zij niet welkom zijn.

'Ze zijn absoluut niet gevaarlijk', wil hij de actievoerders duidelijk maken. De
instelling heeft zes woningen gekocht in het nieuwbouwproject Hof Kollenberg,
waar verstandelijk gehandicapten begeleid kunnen wonen. 'Mogelijk zijn de kopers
bang dat de waarde van hun huis daalt.'

Regiodirecteur Fred Fillekes van stichting De Bruggen is bekend met het fenomeen
buurtprotest. Twee jaar geleden zocht de stichting een onderkomen voor
gehandicapten en kocht het Noorse consulaat in een chique Rotterdamse wijk die
meteen in hevig protest ontstak. Door de felle reactie gaf De Bruggen al snel
op.

'De verstandelijk gehandicapten waren niet welkom', zegt Fillekes. De stichting
wilde de weerstand niet over hun hoofden uitvechten. 'Ze moesten daar
uiteindelijk toch gewoon over straat kunnen lopen.'

Waarom de bewoners protesteerden, blijft onduidelijk. 'Een verstandelijk
gehandicapte gedraagt en kleedt zich niet volgens de norm van zo'n wijk', noemt
Fillekes een van de mogelijke bezwaren.

Een bewoner meldde dat hij geen probleem had met gehandicapten. 'Hij was wel
bezorgd over de waarde van zijn huis.' Een aantal bewoners schaamde zich voor
het protest, benadrukt de regiodirecteur.

De tijd dat gehandicapten in een bosrijke omgeving werden opgevangen, is al lang
voorbij. Instellingen zoeken voor verstandelijk gehandicapten naar kleine
woonplekken in dorpskernen en steden, en dat levert soms problemen op met
buurtbewoners. 'Gehandicapten hebben een hoge aaibaarheidsfactor en als ze
eenmaal in een buurt wonen, gaat het meestal goed. Dat zie je ook bij
asielzoekers', zegt Fillekes.

Het kan ook andersom. Het Westerhonk in Monster, waar vijfhonderd verstandelijk
gehandicapten wonen, doet aan omgekeerde integratie. 'Gewone burgers', wonen op
het terrein van de instelling, tegen de woningen van geestelijk gehandicapten
aan. De wijk met 110 'burgerwoningen' heeft de naam Polanen gekregen.

John van Kester is een van de 'gewone' bewoners van Polanen. Hij verhuisde in
2000 met zijn gezin naar de wijk omdat hij daar snel een koophuis kon krijgen.
Hij had toen nauwelijks nagedacht over de speciale bewoners in de wijk, maar wil
nu nooit meer weg.

Van Kester en zijn vrouw werken vrijwillig in het buurthuis, gaan naar
voorstellingen van de instelling en de kinderen spelen verstoppertje met de
gehandicapten. Altijd als Van Kester met zijn motor komt aanrijden, staat een
minder begaafde jongen hem op te wachten. 'Dan glundert hij, prachtig is dat.'

Het wonen in Polanen is beter dan in een andere wijk, zegt hij. 'Als je vraagt
aan een gehandicapte of hij zijn radio zachter zet, dan doet hij dat. In een
normale wijk heb je dan al snel ruzie.' Van Kester begrijpt niets van de
commotie in Sittard, waar bewoners tegen de komst van gehandicapten protesteren.
'Ze weten niet wat ze missen.'

Directeur Schmitz van Pepijn en Paulus, die de woningen voor gehandicapten in
Sittard kocht, begrijpt ook weinig van het protest. Donderdag kreeg hij via een
tussenpersoon een uitnodiging om met het anonieme actiecomite in gesprek te
gaan.

Hij hoopt de boze kopers te overtuigen. 'In deze tijden mogen verstandelijk
gehandicapten ook wonen.'

LOAD-DATE: April 15, 2005

LANGUAGE: DUTCH

                           © 2005 PCM Uitgevers B.V.

                              83 of 120 DOCUMENTS

                                 de Volkskrant

                                 April 14, 2005

Superspion ; Fotograaf Boris Mikhailov

BYLINE: DOOR ROBERT VAN GIJSSEL

SECTION: Kunst katern; Pg. K14

LENGTH: 1650 words


Nauwgezet en in uitputtende series heeft hij het intieme leven, het onofficiele
familieleven en de vrijetijdsbesteding van de Sovjet-burgers vastgelegd. Daarin
is Mikhailov uniek.

De Oekraiense fotograaf Boris Mikhailov werd wereldberoemd met zijn serie Case
History, over daklozen en verschoppelingen uit de stad Charkov. Maar uit een
overzicht in het fotomuseum Foam in Amsterdam blijkt dat Mikhailov vooral een
chroniqueur is van het leven van de gewone man. 'Ik wil niet dat mijn foto's
compassie oproepen.'

Lang was Boris Mikhailov zoek. Spoorloos en onbereikbaar, voor wat voor afspraak
met wie dan ook.

Beelden drongen zich op van de Oekraiense fotograaf, zwoegend in zijn
werkgebied; de smerige randen van verpauperde industriesteden. Mikhailov, die
zich met zijn camera warmt aan de mismaakte en dronken lijven van daklozen,
verschoppelingen en lijmsnuivers.

Maar als Mikhailov dan toch nog opduikt, een dag voor de opening van een
overzichtstentoonstelling van zijn werk in het fotomuseum Foam, blijkt dat het
menselijke noodlot momenteel vooral aan de fotograaf zelf vreet. Boris Mikhailov
(Charkov, 1938) voelt zich niet goed: hartproblemen. Hij was opgenomen in het
ziekenhuis en daarom onvindbaar. Zijn kleine ogen bibberen en liggen diep in te
veel v o ch t .

De hand van de oude meester kan nog wel gedecideerd wijzen naar de afdrukken die
de toeschouwer volgens hem niet mogen ontgaan. Naar een grijnzende man uit zijn
beroemde serie Case History, een dakloze die zijn korstige, verbrande onderbenen
laat zien. Of naar een naakte en dronken oude Oekraiense zwerfster, een foto die
volgens hem niet pijnlijk is of afschuwelijk, maar gewoon een mooie vrouw toont.
'Wat is er mis met deze vrouw?'

Mikhailov daagt uit. Hij weet ook wel dat een bloot, oud lijf vol zweren en
verzakkingen, uitgerust met een onvoorstelbaar oedeem, moeilijk kan doorgaan
voor mooi. 'Maar schoonheid is betrekkelijk en de opvatting over schoonheid is
onderhevig aan verandering. Kijk naar de schoonheid van de romantiek en kijk nu
naar de schoonheid van MTV.'

Mikhailov ziet schoonheid in het verval, zijn eigen aftakeling en die van de
menselijke soort. En hij zoekt de valse noot, ondervindt de curator van het
museum. Als er te veel orde dreigt in de expositie, moet het allemaal anders. Te
veel orde is te weinig vrijheid, zegt Mikhailov. Harmonie en ken. symmetrie
moeten worden doorbroZijn fotoserie Case History uit 1997-'98 komt nog altijd
aan als een stomp in de maag. Mikhailov portretteerde een groep daklozen en
verslaafden, bomzhes uit de Oekraiense stad Charkov. In vijfhonderd gruwelijke
foto's laat hij zien hoe deze mensen leven, ontdaan van alle waardigheid, zonder
enig vooruitzicht op een iets beter bestaan.

Mikhailov maakte zijn onderwerp nog kwetsbaarder door de verslaafden naakt te
laten poseren. Hij vroeg ze hun broek te laten zakken, hun gehavende lijven te
exposeren, in ruil voor geld. Het is onmogelijk onaangedaan te kijken naar de
foto's van de naakte dronkelappen in de sneeuw, met hun vervaagde
Lenin-tatoeages op de borst, hun tandeloze kaken. De beelden roepen soms
compassie op met de geportretteerden, soms walging, en vooral vragen over de
ethiek van de fotograaf. Mikhailov stond na C ase History ineens te boek als
controversieel kunstenaar. En tegelijk als fotograaf met een ongekende
zeggingskracht.

Mikhailov: 'Doordat ik de zwervers manipuleer met geld toon ik mijn visie op het
kapitalistische systeem, dat in de voormalige Sovjet-Unie het communisme heeft
vervangen. Ik wil laten zien dat we nu in Oekraine geacht worden alles met geld
voor elkaar te krijgen.' Discussie over zijn methode moet een onderdeel zijn van
Case History. 'Maar ik heb de zwervers ook geld gegeven omdat ze simpelweg geld
nodig hadden. Met alleen vriendelijkheid kon ik de afstand tussen hen en mij
niet slechten.'

Twee jaar lang hing Mikhailov rond met de kanslozen uit Charkov, als een
hardnekkige voyeur. In haar boek On Photography uit 1977 omschreef de filosofe
en schrijfster Susan Sontag fotografen als 'supertoeristen'; in staat binnen te
dringen in alle leefwerelden, vanwege de artisticiteit niet geremd door morele
bezwaren, met de camera als paspoort. Maar Mikhailov ziet zichzelf niet zozeer
als toerist, maar meer als superspion, zegt hij. En niet eens een spion van
andermans leven. 'In de daklozen van Charkov bespioneer ik mijzelf. Met de
camera kijk ik door de zwervers bij mezelf naar binnen.'

Mikhailovs Case History moet dus niet worden opgevat als een sociaal bewogen
commentaar, maar als een duistere blik op de mens. Het werk is een registratie
van een existentialistische tragedie. Hoe ver staan wij zelf eigenlijk af van
deze verschoppelingen, vraagt Mikhailov. Hoe ver zijn wij zelf nog verwijderd
van de aftakeling ?

Mikhailov: 'Ik wil niet dat mijn foto's compassie oproepen. Fotografie verandert
nooit iets. Mijn foto's zijn geen geengageerde kunst, maar geschiedschrijving.
Ik documenteer.'

De overzichtstentoonstelling Boris Mikhailov: Private Pleasures, Burdensome
Boredom, Public Decay - a retrospective, Foam Amsterdam, t/m 15 juni.

Boris Mikhailov werd in 1938 geboren in Charkov. Hij volgde een technische
opleiding en vond werk in een grote Sovjet-fabriek. Hij was achter in de
twintig, toen hem werd gevraagd een officiele fotodocumentaire te maken over de
fabriek. Hij ging fotograferen, maar hij hield zich niet alleen aan zijn
opdracht. Tussen de verheffende beelden van soepel functionerende
productielijnen vonden zijn bazen plaatjes van Mikhailovs vrouw: naakt zwemmend
en in vreemde standjes.

Mikhailov werd ontslagen, en hij besloot zich volledig te gaan wijden aan de
fotografie. Als onofficiele fotograaf had hij de status van 'amateur'. In de
Sovjet-Unie mochten amateurs best foto's maken, maar alleen van intieme
familieaangelegenheden, het liefst binnenshuis. En daar moesten de foto's ook
blijven.

Mikhailov zocht de grenzen op. Hij fotografeerde huiselijke taferelen, maar ook
openbaar vermaak; danspartijen op pleinen, optochten en parades, met op de
achtergrond de Sovjet-iconografie, rode vlaggen en partijsymbolen.

Vroege foto's uit zijn Red Series en Private Series laten de Sovjet-burger zien
als individu, omringd door de omnipresente ideologie. Hij noemde zichzelf in die
tijd nadrukkelijk 'amateur', om zijn geportretteerden duidelijk te maken dat hij
bezig was met artistieke, en dus nietofficiele fotografie.

Zijn werk uit de jaren zestig en zeventig laat ook zien hoe frivool en losbandig
het Sovjet-leven kon zijn. Hoe leuk het was om tijdens een uitje naar de Krim
met een club vrienden vanaf de oever in de Zwarte Zee te piesen, en naakt door
het bos te rennen. 'Het leven in de SovjetUnie was in die tijd zwaar door
repressie', zegt Mikhailov, 'maar er was geen oorlog, en economisch gezien viel
het ook nog wel mee. We leefden in de verdrukking, maar we vonden de humor op
straat en waren eigenlijk gelukkig. Toch is de vrolijkheid die uit mijn vroege
werk spreekt vooral de vrolijkheid van de jeugd.'

In 1986 maakt Mikhailov een van zijn grote series, Salt Lake, over Oekraiense
recreatie rond een plas die is omring door aftandse industrie. Een sodafabriek
loost zout water in het meer, en volgens de Oekraieners is dat zilte water
heilzaam. Honderden dagjesmensen baden tussen de industriele puinhopen, en
zwemmen onder gore afvoerbuizen. In stemmige, sepiakleurige beelden laat
Mikhailov zien hoe de Sovjet-mens overleeft, terwijl de ideologie en het systeem
om hem heen in elkaar storten.

De overheid heeft zich al lang uit deze gribus teruggetrokken. Niets is gedaan
om het de dagjesmensen enigszins naar de zin te maken, met kleedhokjes of een
terrasje. De zwemmers moeten door bergen gore prut om bij het meer te komen.
Maar als je een groepje dikke mannen ziet badderen en daarna vrolijk een kaartje
leggen, weet je dat de mens altijd wel enig geluk weet te vinden, het failliete
systeem ten spijt.

De vroege series van Mikhailov waren tot de teloorgang van het communisme
nergens te zien. Noodgedwongen trad de fotograaf pas na de val van de muur naar
buiten met zijn documentatie van het gewone leven.

En in deze geschiedschrijving schuilt het grote belang van Mikhailov. Nauwgezet
en in uitputtende series heeft hij het intieme leven, het onofficiele
familieleven en de vrijetijdsbesteding van de Sovjet-burgers vastgelegd. Daarin
is Mikhailov uniek.

Dat hij daarna juist met zijn fatalistische en messcherpe Case History in het
westen grote bekendheid kreeg en belangrijke prijzen won, betreurt de fotograaf.
Hij heeft er wel een verklaring voor. 'Het thema van de onderlaag, de
verschoppeling, wordt in de westerse kunstzinnige fotografie al lang genegeerd.
Het is kitsch geworden. Ik denk dat Case History zo is ingeslagen, omdat we
vergeten waren hoe pijnlijk de fotografie maatschappelijke wanorde en de
teloorgang van de mens kan vastleggen.'

Mikhailov woont en werkt tegenwoordig in Berlijn, waar hij ook zijn laatste
serie maakte, over het leven van bejaarden in de stad. Of voor hem als
chroniqueur nog een taak ligt in het Oekraine van na de Oranjerevolutie van
januari, betwijfelt hij. 'Ik wil altijd de realiteit vastleggen, zoals die door
de mens wordt ervaren. Ik probeer te begrijpen hoe de nieuwe realiteit van het
Oekraine van na de revolutie zal zijn voor de gewone man, maar de veranderingen
gaan langzaam. Ik zal er eerst vat op moeten krijgen, voordat ik hem kan
verwoorden.'

Voor de daklozen van Charkov zal de nieuwe Oekraiense situatie van geen belang
zijn, denkt Mikhailov. 'Voor hen is de uitzichtloosheid onveranderlijk. Een
beter leven voor de bomzhes ga ik in elk geval niet meer meemaken.' n

Boris Mikhailov: Uit de serie Case History, Charkov, 1997-'98.

Boris Mikhailov: Uit de serie By the Ground, Charkov en Moskou, 1991.
Zelfportret uit de serie I am not I, Oekraine, 1992.

LOAD-DATE: April 14, 2005

LANGUAGE: DUTCH

                           © 2005 PCM Uitgevers B.V.

                              84 of 120 DOCUMENTS

                                 de Volkskrant

                                 April 11, 2005

Ve e r t i g e r s

SECTION: Media; Pg. 13

LENGTH: 115 words


Aafke was de ideale leerling, met op de middelbare school altijd de hoogste
cijfers. Op haar 30ste bekleedde zij een staffunctie voor de Food and
Agriculture Organization of the United Nations (FAO) in Tunis. Na Tunesie werkte
Aafke opnieuw voor de FAO. Nu op de Kaapverdische Eilanden. Aafke is nu veertig
en wordt als een van de twaalf gewone Nederlanders gevolgd voor de serie Ve e r
t i g ! . Ze woont in Wageningen en doceert wiskunde op een middelbare school.
Op de tijd in het ontwikkelingswerk kijkt Aafke met gemengde gevoelens terug.
'Wat kun je eigenlijk bereiken in zo'n korte tijd en binnen zo'n grote
organisatie'. Veertig!, Nederland 1, 22.30 uur.

Aafke Piekaar

LOAD-DATE: April 11, 2005

LANGUAGE: DUTCH

                           © 2005 PCM Uitgevers B.V.

                              85 of 120 DOCUMENTS

                                 de Volkskrant

                                 April 7, 2005

Museumdirecteur voor 'de straat' ; Jean Leering wilde publiek laten deelnemen
aan kunst

BYLINE: RUTGER PONTZEN

SECTION: Kunst; Pg. 17

LENGTH: 409 words


'Vroeger had kunst meer een gebruikswaarde. Later is het verworden tot Niet
aanraken en autonome kunst'. De uitspraak is Jean Leering ten voeten uit: kunst
mag niet onaantastbaar en elitair zijn, maar moet er voor het publiek zijn. Voor
'de straat'. De voormalige directeur van het Van Abbemuseum in Eindhoven stierf
afgelopen maandag. Hij werd 71 jaar.

Dat Leering in 1964 de derde directeur van het Van Abbemuseum werd, na de
kunsthistoricus W.J.A. Visser en meester in de rechten Edy de Wilde, was een
verrassing. Niet het minst voor hemzelf. Zijn vader, een arts, wilde 'absoluut'
niet dat zijn zoon de vrije kunsten in zou gaan. Leering studeerde bouwkunde in
Delft, maar organiseerde als student tentoonstellingen, waarbij hij in contact
met De Wilde kwam. Op 29-jarige leeftijd werd Leering gevraagd te solliciteren
voor het Van Abbe, nadat De Wilde naar het Stedelijk Museum was vertrokken.

Ondanks zijn jonge leeftijd ontwikkelde Leering gaandeweg een eigen beleid. Hij
was de eerste directeur die de Atlantische Oceaan overstak, richting Amerika, en
tentoonstellingen maakte met Nauman, Christo en Morris. Belangrijke Europese
kunstenaars van wie Leering werk tentoonstelde of aankocht waren Beuys,
Lissitzky, Moholy-Nagy, Van Doesburg, Duchamp, Manzoni en Schoonhoven.

Maar even belangrijk was zijn initiatief een educatieve dienst op te zetten. Het
paste in zijn idealistische visie om de kunst voor een groter publiek
inzichtelijk te maken. Bezoekers moesten volgens Leering in de tentoonstellingen
participeren, zoals hij dat beoogde met de exposities People's Park (1970) en De
Straat (1972). Hoewel hij niet voor het 'gewone volk' op de knieen wilde gaan:
'Het ging mij niet zozeer om het aantal bezoekers maar om het engagement'.

Zijn maatschappelijke aanpak leverde hem en het Van Abbemuseum internationale
erkenning op. Leering werd voorzitter van de schilderijencommissie van de
Documenta 4-tentoonstelling in Kassel (1968). In eigen land verging het hem
minder. Bij gebrek aan interesse van het Eindhovense gemeentebestuur voor zijn
maatschappelijke benadering, verliet Leering het Van Abbemuseum in 1973 om
directeur te worden van het Tropenmuseum in Amsterdam. Ook daar vertrok hij na
twee jaar, zonder steun en zonder vooruitzichten op een andere baan. Die zou hij
uiteindelijk vinden, als docent kunstgeschiedenis aan de Technische Universiteit
in Eindhoven. Daar nam hij in 1999, na 23 jaar, afscheid.

LOAD-DATE: April 7, 2005

LANGUAGE: DUTCH

                           © 2005 PCM Uitgevers B.V.

                              86 of 120 DOCUMENTS

                                 de Volkskrant

                                 April 7, 2005

Archeoloog in films ; Interview Regisseur Peter Forgacs

SECTION: Kunst katern; Pg. K32

LENGTH: 1074 words


De Hongaarse regisseur Peter Forgacs maakt documentaires van amateurfilms. In El
perro negro laat hij de Spaanse 'gemoedstoestand' zien vlak voor het uitbreken
van de burgeroorlog. 'Juist zo'n groot verhaal laat zich via amateurfilms goed
vertellen.' Door Ronald Ockhuysen Joan Salvans i Pierra lacht uitbundig naar de
schokkerig draaiende camera. Met een overgave die op slag duidelijk maakt dat
hij van het leven houdt. De dertiger, zoon van de rijke industrieel Francesc
Salvans, heeft het in 1935 dan ook prima voor elkaar. Hij zit in de directie van
zijn vaders bedrijf, en er rest hem daarnaast voldoende tijd om zich aan zijn
ware passie te wijden: de filmkunst. Salvans laat geen gelegenheid voorbij gaan
of hij haalt zijn camera erbij. Sterker: hij draait zo'n beetje alles. De
feesten op het landgoed van de familie, een dagje in Barcelona, zijn eigen
bruiloft met jeugdliefde Merce, een uitje naar Parijs, en de bezoeken aan
Catalaanse dorpen, waar de Salvans duizenden arbeiders werk verschaffen - een
positie die de familie aanzien en macht geeft, maar ook gehaat maakt.

Het resultaat van Salvans' filmerij is te zien in de documentaire El perro negro
- verhalen van de Spaanse burgeroorlog van de Hongaarse regisseur Peter Forgacs,
die zijn films in het geheel opbouwt uit bewaard gebleven huis-, tuin-en
keukenfilms uit de vorige eeuw. Met dat materiaal laat Forgacs de geschiedenis
vanuit menselijk perspectief zien - ontdaan van historische lezingen,
journalistieke interpretaties en overheidspropaganda .

Zo maakt het werk van de vrolijke Salvans duidelijk dat de elite van Catalonie
het gevaar van de Spaanse burgeroorlog volledig onderschatte. Kort voor het
uitbreken van die oorlog, op 16 juli 1936, wordt er nog vrolijk geklonken met
champagneglazen. Op 19 juli schieten onbekende anarchisten Joan en zijn vader in
de bossen op hun landgoed door het hoofd.

'Ik ben meer een archeoloog dan een filmmaker', zegt Forgacs tijdens een gesprek
in het Ketelhuis in Amsterdam. Voor El perro negro werkte hij voor de tweede
maal samen met de Nederlandse producent Cesar Messemaker. 'Ik ben afhankelijk
van de vondsten; zonder het beeldmateriaal van Joan Salvans en Jose Ernesto Diaz
Noriega had ik El perro negro nooit kunnen maken.'

De Nederlandse researcher Frank van der Heyden stuitte in 1993 op het archief
van Noriega, een Madrileense student die met zijn vrienden in de jaren dertig
avant-gardistische amateurfilms maakte. Toen Noriega in 1936 door de
nationalisten in de gevangenis werd gezet, smokkelde hij met gevaar voor eigen
leven de camera mee naar binnen, om daar, liggend op zijn buik, de krochten van
de geschiedenis vast te leggen. 'De ene dag een gewone burger, bezig met filmen
en plezier maken. De volgende dag als vuil in hoek is gesmeten. Dat uitgangspunt
is genoeg om de hersenen op gang te krijgen.' In Forgacs'hele oeuvre spelen
amateursfilms een doorslaggevende rol. Zijn reeks Private Hu n g a r y is
diverse malen bekroond op internationale festivals, net als Exodus over de Nijl
(gebaseerd op filmpjes van een Hongaarse scheepskapitein die in 1940 gevluchte
joden naar de Zwarte Zee vervoert).

De filmpjes die Forgacs gebruikt voor zijn collages zijn volgens hem meer dan
reflecties van het alledaagse. Hij zoekt naar de open blik die de gebroeders
Lumiere, de ontdekkers van de film, hadden: 'Een manier van kijken die nog
maagdelijk is, zonder vooropgezet plan of een verborgen agenda. Het gaat niet
alleen om de trein die een station binnen rijdt. Het gaat om de passanten op het
perron - hun handelwijze, hun kleding, kapsels, de kranten en wandelstokken die
zij in hun hand hebben.' In de eerste helft van de vorige eeuw was een
amateurcamera een allerminst alledaags voorwerp. 'Mensen hadden een compleet
andere verhouding met de camera. Net als bij de eerste foto's van David Octavius
Hill en Julia Magaret Cameron: er werd nog niet gelachen naar de lens. Het was
een wederzijds aftasten.'

El perro negro, een samensmelting van amateurbeelden, poezie-citaten, flamenco
en volksmuziek, is een inkijk in de Spaanse 'gemoedstoestand' vlak voordat een
groep officieren, onder wie generaal Franco, in opstand komt tegen de linkse
regering in Madrid. Een opstand die ontaardt in een burgeroorlog waarin extreme
groeperingen in een verbijsterend hoog tempo aan het moorden en martelen slaan.

Forgacs: 'Juist zo'n groot verhaal laat zich via amateurfilms goed vertellen. De
naieve kijk van de amateurfilmers leidt de bioscoopbezoeker een andere wereld
binnen, een wereld die menselijker en persoonlijker is dan het cliche van de
burgeroorlog zoals zich dat in ons collectieve geheugen heeft genesteld.'

Het samenstellen van El perro negro g e s ch i e d -de volgens de methode 'trial
and error'. Forgacs bracht in de montagekamer de verzamelde inzichten en
betekenissen samen - ruim veertig uur materiaal - en probeerde daaruit een
nieuwe werkelijkheid te scheppen, 'zeg maar een lezing van de geschiedenis'.
Zijn belangrijkste uitgangspunt is dat het beeld vrij moet blijven van een
moraal. 'Het was een delicate en lastige klus om het oordeel en het vooroordeel
buiten de deur te houden. Maar ik zag het als mijn opdracht om het stereotype
van de burgeroorlog - goed links tegen slecht rechts - van nuances te voorzien.
Het was niet alleen het blauw en geel van de Falangisten en nationalisten tegen
het rood van de communisten en het roodzwart van de anarchisten. De
werkelijkheid was veel gelaagder. Zoals de Balkanoorlog niet zomaar een strijd
tussen christenen en moslims was.'

De afstand die Forgacs betracht tot de officiele geschiedschrijving bezorgt hem
de nodige problemen. Vandaag de dag willen de subsidienten en de
televisieomroepen pasklare verhalen, die geen ruimte te laten voor vraagtekens.
'Het liefst willen ze een variant op Joris Ivens' Spaanse aarde -met een
duidelijke grens tussen wie deugt en wie niet.' Het gaat Forgacs erom te laten
zien dat alle kampen talloze onnodige slachtoffers te betreuren hadden. 'Een
moord in het ene kamp maakt een moord in het andere kamp niet minder erg. El
perro negro is opgedragen aan alle onschuldige doden, van welke politieke kleur
dan ook.' n El perro negro - verhalen uit de Spaanse burgeroorlog is te zien in
18 zalen. www.cinema.nl

Peter Forgacs: 'Mensen hadden vroeger een compleet andere verhouding met de
camera.' Rechts: beelden uit El perro negro. FOTO JEAN-PIERRE JANS - DE
VOLKSKRANT

LOAD-DATE: April 7, 2005

LANGUAGE: DUTCH

                           © 2005 PCM Uitgevers B.V.

                              87 of 120 DOCUMENTS

                                 de Volkskrant

                                 April 5, 2005

Helft fractie LPF denkt definitief aan vertrek

BYLINE: VAN ONZE VERSLAGGEVER

SECTION: Binnenland; Pg. 3

LENGTH: 342 words

DATELINE: DEN HAAG


De helft van de LPF-fractie overweegt om bij Tweede-Kamerverkiezingen voor een
andere partij uit te komen of de politiek geheel te verlaten. Fractievoorzitter
Van As denkt niet dat door deze leegloop ook de kiezer afhaakt. 'Eind 2006 ligt
er immers een nieuwe kandidatenlijst op tafel', aldus Van As maandag bij de
presentatie van het LPF-jaarverslag 2004.

Van As beraadt zich wel over een bundeling van de LPF met andere politieke
stromingen, onder de slogan 'Hart voor Nederland'. Hij heeft deze naam op
internet al laten registreren als domeinnaam.

Afgelopen jaar zegden zeven van de acht LPF-Kamerleden hun partijlidmaatschap
op, uit onvrede over het geruzie in het partijbestuur. Alleen Van den Brink
bleef lid, omdat hij tijdens de crisis afwezig was door een ernstige ziekte. Van
As sprak over een dieptepunt in de LPF-geschiedenis.

Inmiddels heeft Van As zich weer als lid gemeld, net als de fractieleden Herben
en Varela. Eerdmans, die geldt als het politieke talent van de LPF, sloot
maandag een terugkeer naar zijn partij volledig uit. Nawijn, Hermans en
Kraneveldt zijn evenmin overtuigd, maar beraden zich nog.

Ondanks hun zware twijfels vormt de LPF-fractie volgens Van As 'one happy
family'. Volgens hem is het voor de Kamerleden geen noodzaak om lid te zijn van
de LPF. 'We werken prima samen en de standpunten worden door allen gedeeld.'

Op basis van de werkzaamheden van vorig jaar, concludeert Van As dat de LPF bij
belangrijke onderwerpen het kabinet overeind heeft gehouden. Als regeringspartij
D66 met de oppositie meestemde - tegen uitzetting illegalen en maatregelen
terrorismebestrijding - schoot de LPF de twee andere coalitiepartners CDA en VVD
te hulp.

De LPF meent dat 'dramatisch' moet worden bezuinigd om het 'loonzakje van Jan
Modaal weer te vullen'. De partij wil de helft (11 miljard) van alle
rijkssubsidies schrappen. De stichting Vluchtelingenwerk Nederland is als eerste
aan de beurt.

Van As is blij dat CDA, VVD en Groep Wilders steeds meer uitgangspunten van de
LPF overnemen.

LOAD-DATE: April 5, 2005

LANGUAGE: DUTCH

                           © 2005 PCM Uitgevers B.V.

                              88 of 120 DOCUMENTS

                                 de Volkskrant

                                 April 2, 2005

De koorts loopt op

BYLINE: FRANK POORTHUIS RAOUL DU PRE

SECTION: het Vervolg; Pg. 29

LENGTH: 601 words


Moeten alle politieke partijen vandaag dan toch aan de slag om nieuwe
verkiezingen voor te bereiden? De leden van D66 beslissen.

De spanning is voelbaar op het Binnenhof, al dagenlang. Hadden ze het netjes in
de achterkamer geregeld, is het alsnog het gewone volk dat vandaag beslist of
het kabinet mag blijven. De logische vraag zingt rond in alle wandelgangen:
komen er verkiezingen?

De PvdA is er klaar voor, zei Wouter Bos begin deze week al. Hij smeekte er
zelfs om. Maar wat gaat hij doen? Er ligt een noodscenario, zegt Bos' assistent
Remco Dolstra, Zijn er folders, flyers, posters? Wat wordt de slogan? Wie de
lijsttrekker? Ja, we vragen maar, domme journalisten immers: maakt Ed van Thijn
kans, de killer van dit kabinet?

Het is allemaal nog in het ongewisse, begrijpen we. Zondagmorgen dus
spoedoverleg in huize Bos? 'Nou uh, zondag..?' Maandag blijkt nog vroeg genoeg
om de campagne te beginnen. Het is en blijft een Hollandse crisis.

Overigens, geen misverstand over het zelfvertrouwen binnen de PvdA. In het blad
Wordt Vervolgd zegt Bos deze week dat hij de verkiezingen hoe dan ook wint. En
hij levert dan meteen de eerste islamitische minister van Nederland, belooft
hij.

Zo ver zijn ze bij de VVD nog lang niet. Uit de woorden van Henri Kruithof,
woordvoerder van leider Van Aartsen valt op te maken dat bij de liberalen het
positivisme van Balkenende wortel heeft geschoten: 'Wij hebben geen enkele
voorbereiding getroffen, want wij hebben er alle vertrouwen in dat het goed
komt.' Maar even later, toch wat angstig: 'Of zou het wel gaan gebeuren?'

Andre Rouvoet, voorganger van de Christen-Unie, is op alles voorbereid.
'Altijd.' Maar nee, er zijn nog geen stickers en flyers in de maak. Een goede
slogan evenmin. 'Maar die verzinnen we zo. Wat dacht u van: ChristenUnie , voor
geheid beleid!'

Anouchka van Miltenburg, liberaal Kamerlid, komt intussen haar collega Ursie
Lambrechts (D66) tegen. Lambrechts is gehaast; het zijn drukke dagen voor de
D66-Kamerleden. Gisteren was ze in Cafe Mook in Den Haag om het paasakkoord te
verdedigen, nu moet ze naar Astoria in Haren om de afdelingen Groningen en
Drenthe te bewerken. 'Alles goed ?', roept Van Miltenburg over straat heen.

Beetje wreed, mevrouw Van Miltenburg, voor een partij die zo in crisis leeft.
'Gut, ik bedoel er niks mee hoor.'

Is Van Miltenburg er klaar voor? Gaat het gebeuren? Wie wordt de lijsttrekker
van de VVD? 'Wie denk je?' vraagt ze.

Wi e g e l .

Even schieten haar ogen vuur, dan herinnert ze zich de nieuwste liberale mantra
voor dit soort vraagstukken: 'De leden hebben het voor het zeggen.' Precies.
Wiegel dus. Wie anders kan het land redden nu het weer in radeloosheid naar de
stembus moet?

Wel sneu voor de minister-president. Als zijn kabinet vandaag valt, is Jan Peter
Balkenende er geweest. Drie kabinetten in drie jaar tijd, het zou een record in
Italiaanse stijl zijn. Maar daar gaat het bestuur van de christen-democraten
toch een stokje voor steken. Jan Peter krijgt de belofte dat hij commissaris van
de koningin in Zeeland wordt en Gerd Leers, de populaire burgemeester van
Maastricht, grijpt zijn kans.

En D66? Tja. De positie van Dittrich wordt onhoudbaar en Alexander Pechtold mag
alweer vertrekken. Tenzij hij de lijsttrekker wordt. Aangezien de democraten
deze weken hebben laten zien dat zij voor oude politiek de hand niet omdraaien,
kan dat vandaag na het congres nog best even worden geregeld.

De VVD laat zich niet gek maken. 'Wij hebben geen enkele voorbereiding
getroffen, want wij hebben er alle vertrouwen in dat het goed komt.'

LOAD-DATE: April 2, 2005

LANGUAGE: DUTCH

                           © 2005 PCM Uitgevers B.V.

                              89 of 120 DOCUMENTS

                                 de Volkskrant

                                 March 31, 2005

Ergens proef je narigheid ; Regisseur Arne Sierens

BYLINE: DOOR KARIN VERAART

SECTION: Kunst katern; Pg. K16

LENGTH: 1614 words


Voor hem geen Grieks drama, het melodrama van alledag is zijn terrein. Bij
Shakespeare doet hij een dutje.

De Vlaamse regisseur Arne Sierens werd bekend met volkstheater, al wil hij dat
zelf niet zo noemen. Nu werkt hij met Alize Zandwijk van het Ro Theater en met
professionele acteurs. Het is colere die hem drijft, en rottigheid die hem
inspireert.

'Ik ben een afvalverwerkend bedrijf', zegt Arne Sierens (Gent, 1959). En: 'Ik
drijf op colere.' Even later: 'Mijn vader was een autodidact. Wij waren een rare
uitzondering in de buurt. Wij lazen boeken en zo.' De camera zwenkt langs
droevige gevels, een donkere straat. De Brugse Poort, volkswijk in Gent. Een
wijk waar textielarbeiders werden gehuisvest, arme lui die zo doof waren van de
machines op de werkvloer, dat ze ook thuis, op straat, de boel bij mekaar
schreeuwden. Een wijk waar ook het nodige te lachen viel. En waar Sierens zijn
eerste poppenkast zag, en wist: mijn toekomst, het theater.

De documentaire laat een wat wazige Sierens zien, maar gelukkig zit de
schrijver/theatermaker live voor het scherm. Het fragment maakt deel uit van Een
avond met Arne Sierens dat het Ro Theater in zijn eigen Rotterdamse theater
organiseert om het publiek nader te laten kennismaken met dit Vlaams fenomeen
dat samen met Ro-regisseuse Alize Zandwijk een nieuwe voorstelling maakt:
Meiskes en jongens.

Het is nog maar een halffabrikaat, zegt hij verontschuldigend tegen zijn
interviewer, dramaturg Erwin Jans. Ze zitten midden in de zaal, op
Thonet-krukken. Op het toneel staat al wel het decor - een tuin, een hoge haag,
daarachter een zwembad. Sierens schreef het stuk, hij houdt het script bij de
hand, leest een stukje.

Jans stelt Sierens voor als de theatermaker die medio jaren negentig (ook) in
Nederland bekendheid verwierf met voorstellingen als Mo e der en kind,
Volkstheater B ernadetje heette het en Allemaal Indiaan. al snel, een betiteling
waarmee Sierens niet helemaal gelukkig is. Maar feit is dat hij en medemaker,
choreograaf Alain Platel, hoge ogen gooiden met hun werk, waarin ze kinderen en
volwassenen zo ongeveer van de straat plukten en op het toneel de stukken lieten
ontstaan.

Volkstheater, Sierens haalt opnieuw zijn schouders op. Akkoord, hij werd geboren
in De Brugse Poort en, bon, hij is daardoor beinvloed, in zekere zin: zoals
Joyce zich liet inspireren door Dublin, en Boon zich door Aalst. Maar het is
niet per se de volksbuurt van Gent die we zien in de stukken van Sierens. Het is
het werk van iemand die zijn ogen en oren openhoudt voor de sores van de gewone
man, en van iemand die zich druk kan maken om wat hij ziet als sociale
ongelijkheid, onrechtvaardigheid. Arne Sierens wordt boos als het niet klopt,
dat is die colere, die hem drijft. Tegelijk is het de rottigheid die hem weer
inspireert, die hij wil laten zien: de afvalverwerking. Voor hem geen Grieks
drama, het melodrama van alledag is zijn terrein. Bij Shakespeare doet hij een
dutje.

'Regisseren is soms alsof je een vierspan probeert te mennen, terwijl je de
paarden alle kanten ziet opgaan. Oeps, dat gaat slecht aflopen! En dan komt het
toch op een of andere manier op zijn pootjes terecht. Het is verslavend, dat
ook.' Sierens schrijft, interviewt, noteert veel. Hij was huisschrijver bij Luk
Percevals Blauwe Maandag Compagnie, maar eigenlijk geeft hij niet graag een stuk
uit handen. 'Ik maak liever mijn eigen mislukking', zegt hij nu tegen de
Ro-zaal. In zijn stukken trad hij met regelmaat zelf ook aan.

Sierens werkt graag in duo's. Maar Meiskes en jongens is wel een nieuwe
ervaring. In plaats van een elfjarige non-professional van de straat, staat hem
een troupe getrainde acteurs ter beschikking. 'Prettig om ook eens met een goed
gestemd orkest te spelen', zegt hij opgeruimd.

Zandwijk had Shakespeare in haar achterhoofd, maar nee, nee, niet voor Arne
Sierens. Dan moet je dat maar zelf doen, he Alize, zei-ie. Love's Labour's Lost
was het, misschien zit er nog een vleugje van in, ergens. Maar verder gaat het
op zijn manier, stapels materiaal bekijken om te komen tot een speciale sfeer -
de camera glijdt over boeken, foto's, Sierens praat met Jans over de invloed van
films van Cassavetes, Robert Bressons en van muziek. Muziek is een belangrijke
motor. De zaal klapt, Sierens dankt en maakt een gebaar naar de techniek. Een
chanson klinkt op en terwijl neuriet hij vrolijk mee. het publiek vertrekt
'Verdoeme!' Een week later gaat het niet zoals hij wil. Met Zandwijk zit hij op
de eerste rij, op het toneel rennen half-blote acteurs achter elkaar aan met
opblaasbeesten, waterpistolen, een visnet. Vlak voor de hoge haag zet Jacqueline
Blom een iglovormig tentje op, Rogier Philipoom draagt een clownsmasker op de
hoge duikplank. Het is een hilarisch geheel, maar ergens proef je narigheid.
Meiskes en jongens, laatste deel.

Goed, goed, goed, roept Zandwijk enthousiast met van de weeromstuit een Vlaamse
tongval. Het is een co-productie met de KVS, de Koninklijke Vlaamse Schouwburg
en een deel van de acteurs is Vlaming. Binnenkort verhuist de hele bubs van het
Ro-theater naar Brussel voor de premiere op 2 april. Zandwijk springt op, ploft
neer in haar stoel. Naast haar is de beweeglijke Sierens opvallend rustig.
Totdat-ie opeens ontploft. Verdoeme! Het kleine publiek van technicus,
lichtontwerper en componist zwijgt verschrikt. De regisseurs gaan in conclaaf .

Even later komt hij stralend naar beneden en bestelt een colaatje in de Ro-bar.
Het is alweer over. Frustraties van een paar dagen zijn er uit. 'Da was efkes
ontladen.' Met die muziek eronder wordt het te romantisch, zegt hij en zijn stem
daalt. 'Ik wil dat het einde in stilte gebeurt, de muziek moet bij de acteurs
liggen.'

Vandaag wrong het dan een beetje, meestal loopt het soepel genoeg. 'We zijn twee
temperamenten, maar er is een enorme affectie en een wederzijdse
nieuwgierigheid. We hebben elkaar uitgedaagd. Alize is een heel andere regisseur
dan ik. Zij is van de grote producties, Tsjechov, Shakespeare, het repertoire.
Ik doe het tegenovergestelde, ik regisseer eigenlijk niet eens, ik componeer. Ik
laat de dingen vanuit improvisatie ontstaan.

'En als het niet loopt, durf ik hele stukken buiten te gooien. Ik durf dat. Ik
ga nooit knippen en plakken, pfffiiiit, weg ermee en ik begin opnieuw. Vanuit
andere premissen.'

Hij las Love's Labour's Lost: 'Ik zeg: Alize, ik heb alles geschrapt.' Alleen
het gegeven van mannen die zich (vergeefs) willen afzonderen van vrouwen stond
hem nog wel aan. Bedacht dat-ie nog een verhaal had liggen: Juffrouw Tania, 'een
lichtjes burlesk stuk, daar wilde ik altijd nog een extra-large versie van
maken.' Hij vlocht een en ander samen, en voila. Een stuk met meerdere lagen en
veel textuur, als bij de Vlaamse primitieven. Verhaallijn: twee meisjes dienen
zich aan op een chique landgoed dat eigendom blijkt van de rijke minnaar van een
van hen. Vluchten kan niet meer, ze worden betrokken bij een tuinpartijtje dat
de familie organiseert en tijdens feestelijkheden komt steeds meer ellende naar
boven. 'Ik denk: ik wil een zwembad, mensen in bikini's en zwembroeken, zomer en
zonnecreme en intussen die Festen-sfeer.'

Hij kijkt op z'n horloge, oeps, grijpt z'n spullen bijeen: op naar huis, terug
naar Gent, naar z'n dochtertje.

Een penetrante lucht van verbrande worst vult de zaal. Vanachter de hoge haag
kringelt rook omhoog. Hier mislukt een gezellig bedoelde barbecue. Op toneel
hangt een bedrukte stilte. Voor de duidelijkheid: dat is ook de bedoeling.
Meiskes en jongens, tweede deel.

Het is pakweg een week later en in de Koninklijke Vlaamse Schouwburg te Brussel
- dat wil zeggen in het moderne, gloednieuwe gedeelte dat is opgetrokken naast
de aloude bonbonniere waaraan onaflatend wordt gebouwd. Mooi, roept Zandwijk
geestdriftig. Het is hetzelfde plaatje: beide regisseurs volgen vanaf een van de
eerste rijen nauwgelet de verrichtingen van de acteurs. Zandwijk op levendige
wijze, Sierens rustiger, zij het niet minder aanwezig. Maar de sfeer is
opperbest. Er wordt gelachen, van alles uitgeprobeerd, ook met licht en muziek.
Die avond is er een doorloop, alle vijf delen achtereen.

Bewegingen, noemt Sierens het. Meiskes en jongens bestaat uit vijf bewegingen.
Het script is nu wel helemaal rond, zegt hij na afloop van de repetitie in het
heldere daglicht van theatercafe Congo. Klaar-geimproviseerd, klaar-gesleuteld.
Hij rekt zich eens uit en legt beide handen op tafel, de nagels afgekloven. Het
is een zwaar seizoen.

'We moeten nog een oplossing vinden voor een deel dat we al tijden voor ons uit
schuiven. Nachtspel stond er dan, maar wat dat nachtspel precies ging zijn, dat
kon niemand verzinnen. Ik denk trouwens dat we daar nu net achter zijn. Het is
spannend, hoor, voor ons allebei. Ook voor Alize, want het is echt geen
klassieke tekst.' Wuift met zijn hand: 'Nou ja, wat het echt is, kan ik
eigenlijk ook pas zeggen als de laatste voorstelling is gespeeld.'

Eerst Brussel, daarna Rotterdam. Daar staat-ie in de Rotterdamse Schouwburg,
grote zaal. Dat is anders spelen dan voor die tweehonderd stoeltjes nu in de
KVS. Dat betekent opnieuw repeteren, zegt Sierens.

'Maar een stuk is voor mij nooit klaar, vaak begint het pas bij de premiere. Ik
ga mee tot aan de laatste keer. Ge moet er bijblijven. Want een voorstelling kan
groeien, maar ook scheefgroeien, he.' n

Meiskes en jongens, premiere op 2 april in Nederlandse premiere, w w w. r o t h
e a t e r. n l . de KVS, Brussel. 19 april, Rotterdamse Schouwburg.

Arne Sierens (in zwart shirt) tijdens de repetitie van Meiskes en jongens in de
Koninklijke Vlaamse Schouwburg in Brussel. FOTO JEAN-PIERRE JANS - DE VOLKSKRANT

LOAD-DATE: March 31, 2005

LANGUAGE: DUTCH

                           © 2005 PCM Uitgevers B.V.

                              90 of 120 DOCUMENTS

                                 de Volkskrant

                                 March 26, 2005

Volksfeest 30 april zonder Kamer

BYLINE: VAN ONZE VERSLAGGEVER JAN HOEDEMAN

SECTION: Voorpagina; Pg. 1

LENGTH: 412 words

DATELINE: DEN HAAG


De leden van de Tweede Kamer zijn boos op voorzitter Frans Weisglas, omdat zij
niet worden uitgenodigd voor het volksfeest op 30 april, ter gelegenheid van het
regeringsjubileum van koningin Beatrix.

Die zaterdagavond treden in een grote tent op het Haagse Malieveld Frans Bauer
en Marco Borsato op. De voorzitters van de Eerste en de Tweede Kamer zijn er dan
wel. Volgens Frans Weisglas vertegenwoordigt hij de Tweede Kamer.

Het bestuur van de Tweede Kamer, het presidium, is tamelijk ongelukkig met deze
gang van zaken. Het PvdA-Kamerlid Mariette Hamer voegde volgens presidiumleden
de Kamervoorzitter toe: 'Kamerleden zijn wel goed voor begrafenissen, maar niet
voor feesten!'

De sociaal-democrate doelde daarbij op de drie bijzettingen in de Delftse
graftombe van prins Claus, koningin Juliana en prins Bernhard, waar het
parlement met een flinke afvaardiging was vertegenwoordigd.

De fractievoorzitters van de regeringspartijen hebben een boze brief gestuurd
naar Weisglas. Verhagen (CDA), Van Aartsen (VVD) en Dittrich (D66) schrijven het
een vreemde zaak te vinden dat Kamerleden niet aanwezig mogen zijn. 'Het
uitgangspunt dat zoveel mogelijk gewone Nederlanders aan de festiviteiten mogen
deelnemen, betekent in mijn ogen niet dat de volksvertegenwoordigers daarom niet
worden uitgenodigd.'

Wat de drie fractievoorzitters steekt, is dat Van den Ende Stageholding, een van
de organisatoren van het volksfeest, van mening is dat Kamerleden geen gewone
mensen zijn.

Weisglas, die zijn best zou hebben gedaan de volksvertegenwoordigers tussen het
volk te plaatsen, zal de fractieleiders nog terugschrijven.

De Tweede-Kamerleden zijn wel met hun collega's van de Eerste Kamer op de
ochtend van 30 april uitgenodigd voor een speciale bijeenkomst met de leden van
het koninklijk huis. Die wordt gehouden in de Ridderzaal. Speeches van
minister-president Balkenende en de voorzitters van de Eerste en de Tweede Kamer
zullen worden afgewisseld met muzikale intermezzo's, door onder meer een koor
van Tweede-Kamerleden.

Enkele jaren geleden ontstond rumoer over het uitnodigingsbeleid van koningin
Beatrix rond het huwelijk van prins Willem-Alexander en prinses Maxima. De
Tweede Kamer was toen ontstemd dat slechts een handjevol parlementariers
daarvoor was geinviteerd. Op het laatste moment nodigde Beatrix de
Kamercommissies uit die het debat over het huwelijk hadden gevoerd. Dit keer
gaat de koningin niet over de uitnodigingen.

LOAD-DATE: March 29, 2005

LANGUAGE: DUTCH

                           © 2005 PCM Uitgevers B.V.

                              91 of 120 DOCUMENTS

                                 de Volkskrant

                                 March 22, 2005

Angst voor moslims is nog levensgroot ; Of het wettelijk kan, zal aanhang
Wilders zorg zijn

BYLINE: REMCO FRERICHS EN PETER KANNE

SECTION: Forum; Pg. 12

LENGTH: 673 words


Critici miskennen de reden voor Wilders populariteit onder potentiele kiezers,
zeggen Remco Frerichs en Peter Kanne.

Marcel van Dam heeft het nog steeds niet begrepen. In zijn column op de
Forumpagina (de Volkskrant, 17 maart) voorspelt hij dat Wilders zijn 'electorale
doorbraak' onwaarschijnlijk maakt. Want de maatschappelijk teleurgestelden waar
hij op mikt, zijn vooral teleurgesteld omdat ze niet voldoende hebben kunnen
profiteren van de welvaarstijging.

Hij noemt Wilders' 'Onafhankelijkheidsverklaring' harteloos, want zijn
voorstellen 'gaan ten koste van de zwakkeren' en en passant zet Van Dam hem in
de extreem-rechtse hoek.

Economische redenen bepalen echter maar in beperkte mate of de (potentiele)
Wilders-aanhang uiteindelijk wel of niet op hem stemt. Uit onderzoek van het
NIPO blijkt dat dat veel eerder de gevoelens ten aanzien van allochtonen,
moslims en angstgevoelens zijn.

Van Dam wekt de indruk terug te verlangen naar de tijd waarin iemand als Janmaat
aan de schandpaal werd genageld. Maar Marcel van Dam moet zich realiseren dat
dit dedain de 'maatschappelijk teleurgestelden' keer op keer juist bij
'populisten' als Fortuyn of Wilders doet belanden. Immers, het gaat volledig
voorbij aan het oprechte gevoel van machteloosheid en angst bij zeer veel
Nederlanders. De teleurstelling betreft veeleer de wijze waarop gevestigde
politici omgaan met deze gevoelens.

Uit al onze onderzoeken blijkt dat de angst voor de islam en de ergernis over
het onvoldoende integreren van allochtonen een dominante 'breinpositie' inneemt
in de hoofden van autochtone Nederlanders. Of we nu onderzoek doen naar het
nationale veiligheidsgevoel, religieuze uitingen of politieke voorkeur, steeds
weer blijkt dat negatieve gevoelens ten aanzien van allochtonen en moslims de
boventoon voeren, en gedrag en meningen zeer sterk beinvloeden.

De potentiele Wildersaanhang heeft, als het er op aan komt, slechts twee thema's
die de doorslag geven: integratie van allochtonen (39 procent) en criminaliteit-
en terrorismebestrijding (27 procent). Sociale zekerheid wordt slechts door 2
procent van de Wildersaanhang genoemd als primaire reden om op de Lijst Wilders
te gaan stemmen. De potentiele Wildersaanhang is aanzienlijk in omvang.

Wilders kanaliseert een algemeen gevoeld onbehagen. Paul Scheffer analyseert in
het magazine M van NRC Handelsblad (december 2004) hoe in een multi-etnische
samenleving het gevaar bestaat dat niet alleen minderheden, maar ook de
meerderheid (de autochtonen) zich steeds meer als een etnische (sub)cultuur zal
gedragen. 'Het schrikbeeld van onze tijd is dat tegenover een bovenlaag van
wereldburgers een groeiend aantal burgers zich in de steek gelaten voelt en zich
wrokkig in "eigen volk eerst" opsluit.'

Verder laat Scheffer aan de hand van de jongste Amerikaanse verkiezingen zien
dat het 'in elk geval duidelijk is geworden dat het stemgedrag in onze wereld
niet alleen door sociale belangen wordt bepaald, maar ook door culturele en
morele belangen, die misschien voor veel mensen wel zwaarder wegen'. Wilders
lijkt deze boodschap vooralsnog het best aan te voelen.

Uit het meest recente NIPO-onderzoek blijkt dat het politieke cynisme - het
wantrouwen van de kiezers ten opzichte van politici - opnieuw is toegenomen.
Verder zien we dat het gevoel Nederlander te (willen) zijn toeneemt, ten koste
van het Europa- en wereldburgergevoel. Met zijn 'Onafhankelijkheidsverklaring'
neemt Wilders afstand van de politieke elite en van Europa. Dat is precies wat
hem zo aantrekkelijk maakt voor veel kiezers.

Hij verwoordt wat er leeft bij veel mensen en doet mensen geloven dat hij
'anders dan de zittende macht' gaat waarmaken wat hij belooft, een kwaliteit die
Wilders met Fortuyn gemeen heeft. Dat hij daarbij voorbij gaat aan
grondwettelijke gelijkheidsprincipes zal Jan Modaal een zorg zijn.

Remco Frerichs en Peter Kanne zijn verkiezingsonderzoekers bij TNS NIPO.

Haagse familie in 1957, toen Nederland nog genoeg had aan zichzelf. FOTO
SPAARNESTAD

LOAD-DATE: March 22, 2005

LANGUAGE: DUTCH

                           © 2005 PCM Uitgevers B.V.

                              92 of 120 DOCUMENTS

                                 de Volkskrant

                                 March 19, 2005

Dik zijn is een recht

BYLINE: PETER GIESEN

SECTION: het Betoog; Pg. B1

LENGTH: 1893 words


Na de rokers vallen nu de dikkerds ten prooi aan moraalridders, tot afschuw van
Peter Giesen

We leven langer en gezonder dan ooit. Onvermoeibaar rekent het
kabinet-Balkenende ons voor dat de kosten van de vergrijzing straks niet meer te
dragen zijn.

En toch vertellen gezondheidsexperts ons voortdurend hoe ongezond we leven. We
zijn te dik, we sporten te weinig en we drinken te veel. De strijd tegen het
roken is betrekkelijk succesvol verlopen, hoewel het anti-rookoffensief bij tijd
en wijle hysterische trekjes kreeg: de rookpalen op het station, het dreigende
rookverbod in de horeca en het pesten van oudjes die nog een sigaretje willen
opsteken in het verzorgingstehuis.

In de oorlog tegen de ongezonde levensstijl dient zich nu een volgende slag aan:
de strijd tegen de vetzucht. In Buitenhof bepleitte voorzitter Floris Sanders
van de Raad voor Volksgezondheid en Zorg een 'vettax' op kroketten, frikadellen
en ander smakelijk volksvoedsel. Het Nationaal Instituut voor Gezondheidszorg en
Ziektepreventie wil zelfs een boete voor ouders die hun kind zonder ontbijt naar
school laten gaan.

Hoe deze maatregel uitgevoerd zou moeten worden (Surveillerende agenten aan de
ontbijttafel? Klikkende onderwijzers die de geheime gezondheidsdienst
inlichten?) wordt wijselijk niet gemeld.

Ook de markt laat zich niet onbetuigd. Zorgverzekeraar CZ droomt van een
landelijk 'fitburgerplan'. Wie afvalt of zijn conditie verbetert, krijgt een
korting op zijn ziektekostenpremie. Minister Hoogervorst was meteen enthousiast.
Hij wil een land van fitte, gezonde burgers die de overheid niet te veel kosten.
Hij kon overigens weleens verkeerde rekensommetjes maken (zie kader).

Op het eerste gezicht lijkt het allemaal best redelijk. Wie te dik is, heeft
meer kans op hart-en vaatziekten, gewrichtsklachten en sommige vormen van
kanker. Maar bij nadere beschouwing doemt toch een akelige wereld met
totalitaire trekjes op. Straks gaan artsen, zorgverzekeraars en politici ons
vertellen dat we gezond moeten leven. Wie zich aan de regels houdt, wordt
beloond. Wie stug zijn patatjes oorlog blijft eten, wordt gestraft.

Een glimp van deze wereld wordt al zichtbaar in het rapport Ons eten gemeten van
het Rijksinstituut voor Volksgezondheid en Milieuhygiene: 'Het is te hopen dat
zich een kentering in de publieke opinie zal voordoen, waardoor het not done is
om vet te eten.' De snackbar als moderne schandpaal.

Nou is het ongetwijfeld verstandig om gezond te eten. Maar uiteindelijk mogen we
hopelijk zelf beslissen wat we eten en drinken. En waarom zouden mensen niet dik
mogen zijn, vraagt Inez de Beaufort, hoogleraar medische ethiek aan de Erasmus
Universiteit Rotterdam. 'Van rokers kun je nog stellen dat ze met hun
sigarettenrook de omgeving aantasten, maar dikke mensen veroorzaken geen
overlast. Voor sommige mensen is eten nu eenmaal een geweldige ervaring', zegt
De Beaufort in Erasmus Monitor, het magazine van het Erasmus Medisch Centrum.
'Dat deze levensgenieters misschien al op hun 65ste doodgaan aan een
hartinfarct, in plaats van tien jaar later, nemen ze op de koop toe. Mag dat? Is
zo'n levensstijl toegestaan? Moet de overheid zich daarmee bemoeien?
Bergbeklimmers nemen tijdens het beoefenen van hun sport ook risico's, maar
niemand die daarover valt.'

De Beaufort gaat het onderzoeksprogramma Eurobese coordineren, een Europese
studie naar de ethische kanten van de strijd tegen de vetzucht. Overheidspropag
anda voor de slanke lijn zou ook schadelijke gevolgen kunnen hebben, denkt zij.
Nu al heeft 80 procent van de meisjes tussen 13 en 18 jaar wel eens een dieet
gevolgd, blijkt uit een studie van TNO. Straks krijgen kwetsbare pubers het
slankheidsideaal niet alleen voorgehouden door MTV en Hollywood. Ook de
moraliserende overheid vertelt dat dik zijn helemaal verkeerd is. Daardoor
zouden eetstoornissen als anorexia en boulimia verder kunnen toenemen.

Bovendien dreigen dikke mensen paria's te worden, vreest De Beaufort. 'Nu al
zijn er aanwijzingen dat zwaarlijvige sollicitanten moeilijk een leidinggevende
baan kunnen krijgen. Want -zo denkt men -ze beschikken niet over zelfdiscipline,
lopen een verhoogd risico op aandoeningen en zijn niet representatief.'

Ooit belichaamden dikke mensen een ideaal. In een wereld waarin voedsel schaars
was, stond corpulentie voor welvaart. Alleen arme mensen waren mager.

Tegen het einde van de 19de eeuw draaide dit om. Door betere landbouwmethoden
hadden ook arme mensen voedsel in overvloed. De elite moest op zoek naar nieuwe
wijzen om zichzelf te onderscheiden, schrijft Jozien Jobse-van Putten in
Eenvoudig maar voedzaam, haar cultuurgeschiedenis van de Nederlandse maaltijd.
De elite verruilde schransen voor zelfbeperking, onmatigheid voor verfijnd
voedsel en goede tafelmanieren.

Voor het gewone volk was eten vooral bedoeld om te vullen. Tot ver in de 20ste
eeuw werd de kwaliteit van de pap -het volksvoedsel bij uitstek -beoordeeld op
grond van een simpel criterium: de lepel moest er rechtop in kunnen blijven
staan. Voor veel mensen kon de pap niet stevig genoeg zijn: zij voegden er
bruine bonen, kapucijners of erwten aan toe. Zuid-Holland had zijn eigen
regionale, culinaire specialiteit: geprakte aardappelen met karnemelk .

In de loop van de 20ste eeuw -en vooral na 1960 -werd de matigheid van de elite
overgenomen door de middenklasse. Het ideaal van een slank lichaam is veel meer
dan een schoonheidsideaal. Het is ten diepste verbonden met idealen van de
middenklasse: discipline en wilskracht. De mens moet geen slaaf zijn van zijn
passies, maar zich kunnen beheersen.

De dikzak wordt vaak gezien als het spiegelbeeld van dit ideaal. Hij kan geen
weerstand bieden aan de verlokkingen van slagroomtaartjes, spare ribs en
gebakken banaan met pindakaas. Ook de dikkerd zou een afgetraind lichaam kunnen
hebben, als hij maar over iets meer wilskracht zou beschikken. Zo wordt
corpulentie bijna een morele kwestie.

Gewicht -en gezondheid in het algemeen -wordt steeds meer gedefinieerd als een
kwestie waarvoor het individu zelf verantwoordelijk is. Dat is veel te simpel.
Dik of dun zijn berust niet louter op individuele keuzen en beslissingen. Om te
beginnen is het gemiddelde gewicht niet toegenomen omdat we zo veel meer of
vetter zijn gaan eten. Integendeel, de energetische waarde van onze maaltijd is
juist gedaald. We eten geen pap meer waar je de lepel rechtop in kunt zetten.
Maar de hedendaagse Nederlander beweegt aanzienlijk minder dan zijn voorouders.
Lichamelijk werk is grotendeels uitgebannen, en de samenleving is helemaal
ingericht op de auto. Het is dus logisch dat mensen wat dikker worden.

Daarbij is de aanleg om dik te worden zeer ongelijk verdeeld, zoals iedereen in
zijn omgeving kan waarnemen. Bovendien is er een sterke samenhang tussen gewicht
en sociale klasse. Mannen uit lagere milieus kampen drie keer zo vaak met
obesitas als mannen uit de hogere kringen. Bij vrouwen is het verschil nog
groter: arme vrouwen lijden vijf keer zo vaak aan vetzucht als rijke vrouwen.

emand als minister Hoogervorst van Volksgezondheid gaat uit van 'I een liberaal
model. Je bent vrij om te kiezen voor een gezond leven.

Als je dat niet doet, moet je de consequenties maar aanvaarden. Dat
vooronderstelt dat mensen greep hebben op wat ze doen', zegt Annemarie Mol,
hoogleraar filosofie aan de Universiteit Twente, die onderzoek doet naar
preventieprogramma's.

'Maar we kunnen geen duidelijk onderscheid maken tussen de factoren die in onze
greep liggen en de dingen die ons overkomen.'

We kunnen niet zelf bepalen in welk gezin we worden geboren. In lagere milieus
is de berenhap aanzienlijk populairder dan de ciabatta met tomaat en
buffelmozzarella. Is een dikke vrouw die van jongs af aan wordt opgevoed met
cola en chips zelf verantwoordelijk voor haar dikte? Sommige mensen reageren op
tegenslag door veel te gaan eten. Misschien hebben ze er aanleg voor, misschien
zijn ze door hun opvoeding zo geconditioneerd. Maar kun je werkelijk zeggen dat
zulke mensen verantwoordelijk zijn voor hun gewicht?

'Hier zijn hele complexe mechanismen aan het werk', zegt Mol. 'Die kun je niet
zo maar reduceren tot een bewuste keuze tussen wat verstandig en onverstandig
is.'

De overheid kan zelf overgewicht bestrijden, door goedkope sportfaciliteiten te
bieden aan de lagere inkomensgroepen, aldus Mol. Of door eisen te stellen aan de
voedingsmiddelenindustrie, bijvoorbeeld door fritesolie met verzadigde vetten te
verbieden.

Maar de ideologie van vrije markt en 'eigen verantwoordelijkheid'

laat zulke maatregelen niet toe. In plaats daarvan zal de burger worden bestookt
met moraliserende campagnes die in het verleden nooit effectief zijn gebleken.

Natuurlijk is het gezonder om slank te zijn. En de overheid mag best propaganda
maken voor gezond eten, al verschuiven de inzichten op dit gebied nogal eens.
Wie geeft zijn kinderen nog levertraan?

Maar in de strijd tegen de vetzucht dreigen dikke mensen gedemoniseerd te
worden. Daardoor wordt de persoonlijke vrijheid ingeperkt. Mensen hebben het
recht om dik te zijn.

Er dreigt een akelige samenleving te ontstaan, waarin we voortdurend door een
moralistische overheid worden aangesproken op ons gedrag. De roker is al
verketterd, nu dreigt de eter te volgen. Op steeds indringender wijze bemoeien
de gezondheidsprofeten zich met ons leven, getuige ook het voorstel voor een
ontbijtpolitie. In Groot-Brittannie spreekt de Labour-regering al openlijk over
'de nieuwe politiek van het gedrag'.

Die politiek dringt diep door in het dagelijks leven. 'In een niet-zo-ver
verleden werkten artsen in een samenleving die een duidelijk onderscheid maakte
tussen gezondheid en ziekte', schrijft de Britse arts Michael Fitzpatrick op de
website Spiked-Online. Simpel gezegd: iedereen die niet ziek is, is gezond.
'Tegenwoordig wordt gezondheid niet meer gezien als een natuurlijke conditie,
maar als iets waar voortdurend naar gestreefd moet worden. Wie gezond wil
blijven, moet zichzelf continu in de gaten houden (hoeveel calorieen heb ik
binnen gekregen, hoeveel porties groenten en fruit, hoeveel minuten heb ik aan
sport gedaan, hoeveel eenheden alcohol geconsumeerd, hoeveel sigaretten
gerookt?)'

Inderdaad, we leven langer en gezonder dan ooit, maar we dreigen in de ban te
raken van een miezerige ascese. Laten we onze gezonde jaren niet vergallen door
de voortdurende angst voor ziekte en overgewicht.

Peter Giesen is historicus en redacteur van de Volkskrant.

Hoe duur zijn dikke mensen?

De strijd tegen overgewicht wordt, net als andere vormen van preventie, vaak
gerechtvaardigd met een beroep op de kosten. In 1997 werd aan de Erasmus
Universiteit in Rotterdam echter uitgerekend dat preventie de zorg alleen maar
duurder zal maken.

Op korte termijn worden kosten bespaard, omdat minder mensen op relatief jonge
leeftijd ziek worden. Uiteindelijk zullen de kosten echter hoger uitvallen,
omdat deze mensen op latere leeftijd veel meer gaan kosten, bijvoorbeeld door
chronische kwalen of opname in een verpleeghuis.

Bovendien kan preventie nieuwe kosten genereren, opperde de filosoof Hans
Achterhuis onlangs in de G-lezing. Naarmate mensen intensiever met hun
gezondheid bezig zijn, zullen zij sneller naar de dokter stappen, al dan niet
met ingebeelde kwalen.

ILLUSTRATIE MIKE OTTINK

LOAD-DATE: March 19, 2005

LANGUAGE: DUTCH

                           © 2005 PCM Uitgevers B.V.

                              93 of 120 DOCUMENTS

                                 de Volkskrant

                                 March 19, 2005

Het bruist in de salon van Jozias ; Het conservatisme gedijt bij Wilders en
Balkenende, maar de VVD wordt weer een hervormingspartij, voorspelt Hans Wansink
Liefhebbers van het politieke debat worden als vanzelf naar de VVD toegetrokken

BYLINE: HANS WANSINK

SECTION: het Betoog; Pg. B5

LENGTH: 1941 words


De VVD dreigt een interessante partij te worden. Ondanks, of misschien juist
dankzij, het gebrek aan leiderschap gedijt de politieke gedachtewisseling
nergens zo goed als bij de liberalen. Voor het eerst in haar geschiedenis vindt
de VVD aansluiting bij de spraakmakende gemeente van publicisten en columnisten.
Het liberalisme van de VVD laat de oude links-rechts-tegenstelling achter zich
en biedt mogelijkheden de partij in het midden van het politieke spectrum te
positioneren. Dat is precies de plaats waar de liberale partij thuishoort.

'Elk nadeel heeft z'n voordeel.' Om met het nadeel te beginnen: sinds Frits
Bolkestein in 1998 de VVD voor Brussel verruilde, heeft de partij geen
gezaghebbende leider gehad. Het resultaat was dat de VVD op de kiezers weinig
indruk maakte, waarvan vooral Pim Fortuyn en het CDA profiteerden.

Een poging van fractievoorzitter Jozias van Aartsen om de eerste man van de VVD
te worden, vond geen genade in de ogen van de achterban. Hij geldt weliswaar als
belangrijke kandidaat voor het lijsttrekkerschap voor de verkiezingen van 2007,
maar zal zich moeten voorbereiden op een concurrentieslag met andere gegadigden.
Het blijft dus nog geruime tijd onrustig in de VVD, waarbij de kiezers een
afwachtende houding zullen aannemen.

Totdat eind mei het VVD-congres zich zal uitspreken over het onlangs
gepubliceerde concept-Liberaal-Manifest, zullen uit de VVD allerlei geluiden
door elkaar te horen zijn. Dat is helemaal geen ramp. De VVD is van oudsher een
partij met verschillende vleugels, al kwam dat in het verleden nooit zo in de
openbaarheid. Partijstrijd hoort nu eenmaal niet tot de traditie van de
liberalen. Zij zijn bovendien geneigd hun partijleider alle ruimte te geven,
zolang hij tenminste verkiezingen wint.

Zo werd de VVD onder Wiegel groot met agitatie tegen Den Uyl en de linkse
tijdgeest. Nijpels symboliseerde het Veronica-liberalisme van vrolijk 'gewoon
jezelf zijn'. Met dit hedonisme uit de jaren zeventig en tachtig wilde
Bolkestein juist weer afrekenen. Zwaaide onder zijn leiding de liberale pendule
naar rechts, in de richting van een bezorgd burgermansconservatisme, onder zijn
opvolger Dijkstal was de VVD een tevreden paarse bestuurderspartij zonder veel
profiel. De afstraffing volgde in 2002; de VVD zakte van 38 naar 24 zetels.
Sindsdien heeft niemand een stempel op de VVD kunnen drukken.

Een voordeel van het vacante leiderschap is dat het debat over de koers van de
VVD zonder hypotheek kan worden gevoerd. Jozias van Aartsen is zo verstandig
geweest de luiken open te gooien. Het liberale manifest Om de vrijheid,
opgesteld door een groep intellectuelen onder leiding van burgemeester Geert
Dales van Leeuwarden, is daar een mooie eerste vrucht van. Het is een volwassen
poging de balans op te maken na de opstand van de kiezers in 2002. De VVD was
daar nog niet aan toegekomen, vooral omdat de partij tot twee keer toe door
Balkenende aan haar haren de regering in werd getrokken.

Wat Van Aartsen nu bewust doet, is ruimte bieden aan de meerstemmigheid. De VVD
is als het ware de salon van Jozias, waar liefhebbers van het politieke debat
als vanzelf naar toegezogen worden. Dat geldt niet alleen voor beroepspolitici
als Zalm, Van Baalen, Kamp, Hirsi Ali, Rutte, Verdonk, Schulz of Dales, maar in
toenemende mate ook voor denkers en publicisten als Ankersmit, Docters van
Leeuwen, Cliteur, Van Middelaar, Spruyt, Boekestijn, De Winter, Philipse, Ellian
of Rosenthal.

Het zou flauw zijn te beweren dat Van Aartsen niet anders kan, omdat hij nu
eenmaal (nog) niet het gezag van een Bolkestein heeft (die overigens wel een
jaar of vijftien nodig had om in de VVD aan de top te komen). Ook voorzitter Van
Zanen, een verademing vergeleken met zijn wijsneuzige voorganger Eenhoorn, wil
heel bewust van de VVD een 'ideeen-en debatpartij' maken. Hoe gemakkelijk was
het voor Van Aartsen en Van Zanen geweest om - net als hun tegenvoeters in de
PvdA, Bos en voorzitter Koole - te kiezen voor een controlerend leiderschap: dat
wil zeggen zelf zo'n manifest schrijven of dicteren. Nu halen ze willens en
wetens de herrie in huis.

Over herrie gesproken, wie denkt dat Ayaan Hirsi Ali in de VVD een buitenbeetje
is, vergist zich. Haar confronterende stijl is vooral vervelend voor
CDA-minister Donner van Justitie. In de VVD staat de politieke top om haar heen
en is haar invloed aanzienlijk - zonder dat de partij haar blindelings volgt.
Hirsi Ali's strijdbare emancipatieliberalisme heeft scherpe kantjes die haar
meer bezadigde partijgenoten de wenkbrauwen doet fronsen. Toch heeft de VVD veel

sneller dan ze zelf had kunnen denken de essentie van haar strijd tegen het
moslimextremisme tot politieke prioriteit gemaakt.

Een tweede voordeel van het ontbreken van een gevestigd leiderschap is de
mogelijkheid om zonder trommels en trompetten een stevige draai te maken. Na het
pak slaag van de kiezers in 2002 meende Gerrit Zalm dat het roepen van
'Nederland is vol'

genoeg zou zijn om de naar Fortuyn uitgeweken VVD-stemmers terug te winnen. Dat
lukte niet echt; de VVD bleef in 2003 steken op 28 zetels. Een jaar later heeft
de VVD met Geert Wilders (die in de peilingen wegzakt) ook diens
rechts-populistische aanpak de rug toegekeerd.

Het liberaal manifest wijst precies de andere kant uit, in de richting van een
vooruitstrevende, seculiere hervormingspolitiek. Wanneer deze beweging zich
doorzet, ontstaat het perspectief op een offensieve, liberale voorhoedepartij,
die aantrekkingskracht kan uitoefenen op een enorm reservoir aan kiezers in het
sociologische en politieke midden: ontvoogde, hardwerkende burgers die willen
genieten van hun vrijheid, maar wel prijs stellen op hoogwaardige collectieve
voorzieningen.

Een dergelijke middenpositie vloeit voort uit de liberale herorientatie die met
het manifest wordt ingezet. Opmerkelijk is namelijk niet dat veiligheid,
integratie van migranten en vervan sterking van de staatsmacht de belangrijkste
thema's zijn. Het nieuwe is dat de VVD zich hier voor het eerst in haar bestaan
(de partij is van 1948) laat kennen als een veranderingsgezinde
hervormingspartij.

In feite grijpt de VVD terug op de vrijzinnig-democratische traditie van de
tweede helft van de negentiende eeuw tot en met de Eerste Wereldoorlog. Beheren
is niet langer genoeg, saneren (van de overheidsuitgaven) evenmin. Terwijl het
regeren gewoon doorgaat, willen de opstellers van het manifest het ambitieniveau
drastisch verhogen. Zij beschouwen terecht het gebrek aan vertrouwen van de
burgers in de overheid als het grote politieke probleem van deze tijd. Niets
minder dan een omvangrijk programma van herinrichting en democratisering van de
staat moet aan dit wantrouwen een einde maken. De uitvoerende en de
controlerende macht moeten worden versterkt, door een gekozen minister-president
en een gekozen burgemeester, door ambtenaren in Commissies van Wetgeving
rechtstreeks de Kamer te laten informeren, door een permanent onderzoeksbureau
van de Tweede Kamer en door het onder parlementair toezicht brengen van
zelfstandige bestuursorganen.

Ook het belastingstelsel moet van de VVD op de schop. Het geschiedenisonderwijs
moet worden uitgebreid, want een grotere betrokkenheid bij de vaderlandse
geschiedenis bindt mensen in het heden.

Het manifest heeft een antiklerikaal ondertoontje dat lang niet van de VVD werd
vernomen. Zo worden de in de grondwet gegarandeerde vrijheden van godsdienst en
van onderwijs ondergeschikt gemaakt aan het beginsel van non-discriminatie. Het
onderwijs is niet katholiek, protestant, islamitisch - maar seculier, meent het
manifest, en er is eigenlijk geen goede reden om belastinggeld te steken in
scholen op religieuze grondslag. Dit is een duidelijke radicalisering vergeleken
met het vorige Liberaal Manifest uit 1981. Daarin pleitte de VVD nog voor een
'multicultureel Nederland', dat 'zich open moet stellen voor de zeden en
gebruiken van buitenlanders'.

Het nieuwe liberale manifest beveelt de VVD aan de tegenstelling tussen links en
rechts achter zich te laten.

Het gaat immers niet om de oude tegenstelling tussen staatsdirigisme of
marktdenken, meent het manifest, maar om 'de tegenstelling tussen het
individualisme en het groepsdenken, tussen de zelfbeschikking en de groepsdwang,
tussen de individuele vrijheid en het harnas van collectiviteit en
corporatisme'. Keuzevrijheid, emancipatie en pluriformiteit, willen de liberalen
maar zeggen, zijn progressieve idealen, die moeten worden bevochten op het
conservatisme van knellende religieuze en sociale bindingen.

Geruststellend voegt het manifest er wel aan toe dat de gemeenschap ervoor zorgt
'dat niemand zijns ondanks in vernederende armoede hoeft te leven en dat ieder
zich vrij kan ontwikkelen. De VVD is sociaal.' Anders dan in 1981 worden in het
nieuwe manifest evenwel de liberale kernbegrippen verdraagzaamheid, sociale
rechtvaardigheid en tolerantie niet in een politiek programma uitgewerkt. Deze
omissie zal in het verkiezingsprogramma voor 2007 moeten worden goedgemaakt.

De consequentie van de nieuwe koers is een positionering van de VVD pal naast
D66, links van het CDA, rechts van de PvdA. Het is te hopen dat de liberale
leiding dit ook met verve gaat uitdragen. Zo'n positionering is een perfect
antwoord op de tegengestelde beweging die het CDA heeft gemaakt. Het CDA heeft
in 2002 ondubbelzinnig gekozen voor een conservatieve koers en voegt zich
daarmee in het Europese patroon, waarin christelijk en conservatief zo ongeveer
synoniem zijn. Het 'fatsoen moet je doen'-moralisme van Balkenende en Donner
roept weerzin op bij coalitiegenoten VVD en D66 (die in Europees verband
samenwerken ter linkerzijde van het CDA).

De conservatieve cultuurkritiek van het CDA is gebaseerd op een pessimistisch
wereldbeeld. In deze optiek moet de staat niet alleen de orde handhaven, maar
ook christelijke deugden, familiewaarden en fatsoensnormen bewaken. Dit in
tegenstelling tot het liberalisme, dat het individu stelt boven de
collectiviteit, alle mensen dezelfde morele status toekent en optimistisch is
over de mogelijkheden publieke instellingen te verbeteren.

In termen van politieke tactiek is een middenpositie tussen PvdA en CDA voor de
VVD ideaal. De PvdA mikt immers op een coalitie met het CDA en het CDA laat zich
dat graag aanleunen. In dit scenario betekent een rechts-populistische
profilering van de VVD zoveel als een enkele reis richting oppositiebanken. Als
vooruitstrevende hervormingspartij heeft de VVD daarentegen de coalitiepartners
bij wijze van spreken voor het uitkiezen.

Het liberale manifest is goed gevallen in de media. Politieke tegenstanders
hebben er al hun tanden in gezet. De VVD trekt zo het debat naar zich toe -
althans in de buitenwereld. Want de grote vraag is of het VVD-kader zelf bereid
is de vertrouwde bestuurderspartij in te ruilen voor de vrijzinnige actiegroep
die Geert Dales en zijn mede-auteurs voor ogen staat.

Dat zal niet zonder slag of stoot gaan. Daarom kan Jozias van Aartsen het zich
niet veroorloven het gesprek in zijn salon geheel aan anderen over te laten.
Binnen enkele weken zal hij op de tafel moeten springen en het woord nemen. Als
hij het manifest - in grote lijnen - tot zijn eigen programma maakt, trekt hij
het initiatief naar zich toe en drukt hij rivalen voor het partijleiderschap in
de verdediging. Schrikt Van Aartsen ervoor terug z'n nek uit te steken, dan zal
deze poging tot politisering van de VVD in de lucht blijven hangen.

Hans Wansink is historicus en redacteur van de Volkskrant. Hij promoveerde eind
2004 op De erfenis van Fortuyn.

Illustratie TAMMO SCHURINGA

LOAD-DATE: March 19, 2005

LANGUAGE: DUTCH

                           © 2005 PCM Uitgevers B.V.

                              94 of 120 DOCUMENTS

                                 de Volkskrant

                                 March 18, 2005

De beste ketter is een dode ketter ; Biografie van nurkse, invloedrijke
misantroop Johannes Calvijn

BYLINE: GERT J. PEELEN

SECTION: Cicero; Pg. 24

LENGTH: 1360 words


Waar de Duitse kerkhervormer Maarten Luther, met z'n boerse kop en z'n Teutoonse
temperament, ook buiten het protestantisme nog wel op enige sympathie kan
rekenen, roept de steile Johannes Calvijn, Luthers Franse evenknie in de
Reformatie, zelfs bij gelovige protestanten tegenwoordig weerzin op. Calvijn
staat voor alles wat rechtlijnig, zuinig, zedig en benepen is. Terwijl
'lutheranisme' een neutrale, vooral theologische klank heeft, zong de term
'calvinisme' zich in de loop der eeuwen los van zijn godsdienstige inhoud en
werd het tot het weinig complimenteuze stempel dat zelfs een hele natie als de
onze kreeg opgedrukt.

Het calvinisme is geen geloof maar een levensinstelling die - indachtig het
spreekwoord dat zuinigheid met vlijt huizen als kastelen spaart - volgens de
19de-eeuwse socioloog en econoom Max Weber het ontstaan en de ontwikkeling van
zowel het rationalisme als het kapitalisme heeft bevorderd. Wat men ook van
Calvijn mag beweren, niet dat hij geen invloed op de westerse cultuur heeft
gehad.

Dat is een groot mirakel. Want hoe heeft deze nurkse misantroop, met zijn
uitgemergelde blik en ingevallen wangen boven dat preutse puntbaardje - die tot
op het bot verzwakt door tering, jicht, anorexia, nierkoliek, migraine en
aambeien al op 54-jarige leeftijd overleed -, het in 's hemelsnaam zo ver kunnen
brengen? Wat verklaart het succes van deze van iedere vorm van levensvreugde
gespeende boeteprediker, die zelfs aanvankelijke medestanders van zich wist te
vervreemden met de starre onverdraagzaamheid, eigen aan de profeet die zichzelf
Gods exclusieve afgezant op aarde weet, en die met zijn geharnaste leer van
goddelijke voorbeschiktheid de mismoedig makende leefregel verkondigde dat niks
mag en alles moet?

Ook Bernard Cottret, Frans historicus en biograaf van Calvijn, blijft hierop het
antwoord schuldig. En ofschoon Cottrets houding jegens zijn hoofdpersoon weinig
kritisch is, hier en daar apologetische trekjes vertoont en zijn toon vooral
vergoelijkend is, geeft het materiaal dat hij aandraagt geen enkele aanleiding
tot herziening van het overwegend negatieve beeld van de mens Calvijn.
Integendeel.

Uit Cotretts in 1995 verschenen en nu pas in stroef Nederlands vertaalde
biografie treedt een rancuneuze, narcistische persoonlijkheid naar voren, die De
Zaak boven alles stelde, ook boven hetgeen hem dierbaar was of had moeten zijn.
Dat gold niet alleen voor zijn felle veroordelingen van de rooms-katholieke
kerk, waarmee hij als reformator van de tweede generatie de kerkhervorming na
Luther haar rechtzinnig dogmatische draai gaf, maar ook voor zijn
vriendschappen, die in de loop van zijn leven dan ook bij bosjes sneuvelden.

De kiem van die haatdragendheid is mogelijk in zijn jeugd gelegd. De vader van
de in 1509 in het Picardische Noyen geboren Jean Cauvin of Caulvin, zoals de
kleine Johannes werkelijk heette, werd na onenigheid met de kerk
geexcommuniceerd. Toen vader Girard in 1531 stierf, had het daardoor nog heel
wat voeten in de aarde om hem in gewijde grond begraven te krijgen. De wrok bij
zijn nazaten was zo groot, dat Charles, Johannes' oudste broer en kloosterling,
die vijf jaar later overleed, het sacrament der stervenden weigerde.

De haat tegen de katholieke kerk zat hoe dan ook diepgeworteld bij Johannes, die
door zijn vader was voorbestemd om jurist te worden - dat gaf tenminste brood op
de plank - maar die, na een bekering a la Paulus op weg naar Damascus toch voor
de theologie koos. Een bekering die tevens een definitieve breuk met de
moederkerk betekende. Ondanks zijn overstap heeft Calvijn nooit enige wijding
als priester ondergaan. Hij zou, ook als theoloog, bovendien altijd de jurist
blijven, de scherpslijper, die hij in hart en nieren was.

Radicaal als hij toen al was, verliet hij vier jaar na de dood van zijn vader
zijn geboorteland. Hij vestigde zich achtereenvolgens in Bazel, Geneve,
Straatsburg en weer Geneve, waar het uit Duitsland geimporteerde protestantisme
een vruchtbare voedingsbodem had gevonden. Zelf vergeleek hij zijn vertrek met
het grootse en meeslepende exodusverhaal uit de Bijbel: Frankrijk was voortaan
Egypte, land van roomse goddeloosheid en papistisch priesterschap, waarvan de
doorgaans zo kuise Calvijn de seksuele uitspattingen overigens opmerkelijk
wellustig wist te beschrijven.

In ballingschap ontwikkelde hij zijn calvinistische dogmatiek en schreef en
schaafde hij bij voortduring aan zijn Institutie, zijn magnum opus. De hele
onderneming van de Hervorming steunde in feite slechts op drie grondprincipes.
Het eerste - sola fide - was ook al het devies van Luther: alleen door het
geloof en niet dankzij een aflaat of ander wondermiddel kwam de mens tot God.
Het tweede - sola gratia, of uit genade alleen - sloot daar direct op aan. Het
vormt het fundament van Calvijns rigide predestinatieleer: God heeft in Zijn
eeuwig raadsbesluit bepaald of iemand behouden wordt. De gelovige zelf kan daar
niets aan veranderen. De derde - sola Scriptura - hield in dat de ultieme test
of een geloofsopvatting houdbaar is in de Bijbel ligt: alles wat daarop niet is
terug te voeren of ermee in strijd is, dient verworpen en bestreden.

Met name dit laatste uitgangspunt heeft sterk bijgedragen aan de democratische
uitstraling die het protestantisme altijd heeft omringd. Mede dankzij de
uitvinding van de boekdrukkunst kwam de Bijbel binnen bereik van de eenvoudige
gelovigen, zonder tussenkomst van kerkelijke ambtsdragers. Theologische disputen
werden dan ook voor het front van een breed publiek beslecht. De als
vanzelfsprekend aangenomen kloof tussen het geloof van de simpele ziel en dat
van de geletterde scheen gedicht en de nomenclatuur van malafide tussenpersonen
uitgeschakeld. En daarmee leek het geloof op weg naar democratisering.

Deze gedachte, die qua invloed veel verder reikte dan het puur godsdienstige,
kan een belangrijk element zijn geweest in de bijzondere aantrekkingskracht van
het calvinistisch protestantisme: de eigen verantwoordelijkheid van de gewone
man, rechtstreeks levend onder Gods aangezicht. Maar in werkelijkheid was het
democratisch gehalte van Calvijns leer schone schijn. De hervormer streefde
openlijk theocratische idealen na, waarin de kerk het in de staat voor het
zeggen heeft.

De goedgelovigen raakten van de regen in de drup. Want niet de paus of diens
afgezant, maar een protestantse theoloog als Calvijn diende voortaan als
inquisiteur. En wie openlijk afweek van de officiele leer, werd aangeklaagd,
gemarteld, gevonnist en berecht. Ketters die van binnenuit het reformatorisch
geloof belaagden, waren namelijk gevaarlijker dan de vijanden van buiten, wist
Calvijn. En de beste ketter is nog altijd een dode ketter.

Zo hing, geheel in lijn met de universele tradities van de geloofsvervolgingen,
op 27 oktober 1553 ook in het protestantse Geneve de stank van brandend
mensenvlees in de straten. Het was het door toedoen van Calvijn geofferde vlees
van de 'hond' Servet, een uit Spanje afkomstige dissident die het had gewaagd de
leer van de goddelijke drie-eenheid aan te vechten en, erger nog, Calvijns
Institutie ter discussie te stellen.

Het valt uiteraard niet alleen de kerkhervormer aan te rekenen. Tolerantie was
ook in die dagen geen gemeengoed. En Calvijn was een kind van zijn tijd, met nog
een been in het herfsttij der Middeleeuwen en niet meer dan een teen aan de voet
van het andere in het ontluikend humanisme, met het aarzelend ochtendgloren van
de Verlichting aan de verre horizon. Dat uitgerekend dit protestantisme, met
zijn sterke nadruk op de onafhankelijkheid van het individu, mede de weg
vrijmaakte voor een Verlichting die de mens steeds verder van God en geloof zou
wegvoeren, heeft Calvijn onmogelijk kunnen bevroeden. Het is dan ook een van de
bizarste spelingen van het lot in de geschiedenis van de westerse cultuur.

Bernard Cottret: Calvijn - Biografie

Vertaald uit het Frans door Kornelis Boersma

Kok

425 pagina's

E 39,90

ISBN 90 435 0737 7

Johannes Calvijn (tweede van links), met geloofsgenoten Guillaume Farel,
Theodorus Beza en John Knox in de 'Mur des Reformateurs', Geneve. CORBIS/ TCS

LOAD-DATE: March 18, 2005

LANGUAGE: DUTCH

                           © 2005 PCM Uitgevers B.V.

                              95 of 120 DOCUMENTS

                                 de Volkskrant

                                 March 11, 2005

Om erger te voorkomen ; Genocide hangt volgens historicus Michael Mann samen met
opkomst democratie

BYLINE: ARNOLD KOPER

SECTION: Cicero; Pg. 23

LENGTH: 1246 words


Er bestaat een paradoxale relatie tussen democratie en etnische zuivering. Dat
is althans de stelling van The Dark Side of Democracy: Explaining Ethnic
Cleansing, waarin de Amerikaanse historisch-socioloog Michael Mann in ruim 500
dicht bedrukte pagina's zijn licht laat schijnen op de moorddadigste etnische
zuiveringsacties van de vorige eeuw: de massamoord op de Armeense bevolking
tijdens en na de Eerste Wereldoorlog, de vernietiging van het grootste deel van
de Duitse en Europese joden door het nazi-regime, de bloedige burgeroorlog na
het uiteenvallen van Joegoslavie en de gruweldaden begin jaren negentig tussen
Hutu's en Tutsi's in Rwanda en Burundi.

Geen van de regimes die voor deze misdaden tekenden, kan met goed fatsoen als
democratisch worden beschouwd, meent ook Mann. Net zo min trouwens als de
communisten in Rusland onder Stalin, in China onder Mao en in Cambodja onder Pol
Pot. Maar ze lieten zich allemaal wel leiden door een democratiebegrip dat op
perverse wijze invulling gaf aan de idee van volkssoevereiniteit. Ze geloofden
met andere woorden in de 'proletarische democratie' of in een andere exclusieve
interpretatie van de begrippen volk, democratie en natie, die andere groepen
buitensluit.

Volgens Mann is genocide - het begrip werd eind jaren veertig gemunt door de
Poolse jurist Rafael Lemkin - een typisch 'modern verschijnsel'. De geschiedenis
van alle volkeren en werelddelen is weliswaar vergeven van bloedige
vervolgingen, moordpartijen en strafexecuties (soms van hele steden), maar pas
in de moderne tijd - zeg maar vanaf de Verlichting en de Franse en Amerikaanse
revoluties - ontstaat er een politiek en cultureel klimaat waarin complete
etnische groepen kunnen worden uitgesloten en, als de nood aan de man komt,
'legitiem' kunnen worden vernietigd.

Dit hangt samen met de opkomst van de natiestaat. Democratie kan volgens Mann op
twee manieren worden uitgelegd. In de eerste betekenis verwijst het begrip naar
demos (Grieks voor het gewone volk) dat wordt opgevat als een breed geschakeerd
geheel van belangengroepen. Deze opvatting kreeg, na decennia van politieke
strijd, de overhand in Noordwest- Europa en uiteindelijk ook in de postkoloniale
Nieuwe Wereld.

Maar er bestaat nog een tweede interpretatie van democratie, waarin demos wordt
vereenzelvigd met het eveneens Griekse begrip etnos en verwijst naar een
exclusieve etnische groep met een gemeenschappelijk erfgoed en cultuur.

Dat begon al in het 16de-eeuwse Spanje, toen Ferdinand en Isabella (bekeerde)
joden en moslims om religieuze redenen met geweld het land uitdreven. Het kreeg
later een vervolg in acculturatieprocessen waarin streekgebonden identiteiten en
nationale minderheden via de verbreiding van de Schrift, het onderwijs en de
dienstplicht werden omgesmeed tot een overkoepelende nationale identiteit.

In de Nieuwe Wereld werden bovendien in de loop van de 18de en 19de eeuw de
oorspronkelijke bewoners, indianen en aboriginals, massaal over de kling
gejaagd. Niet slechts omdat zij van oudsher land gebruikten dat de kolonisten
voor zichzelf wilden hebben, maar ook uit naam van een, zoals Mann in het geval
van de VS laat zien, door tenminste zes Amerikaanse presidenten gesteunde
racistische ideologie, waarin de indianen werden beschouwd als een minder soort
mensen wier uitroeiing, in de woorden van Theodore Roosevelt, 'uiteindelijk even
heilzaam, als onvermijdelijk was'.

Mann richt zich vooral op de grote 20ste-eeuwse massamoorden. Hij analyseert, op
basis van onder meer interviews en processtukken, de sociologische achtergrond
van de daders en toont aan dat genocide in de regel vooraf wordt gegaan door een
factiestrijd binnen de heersende etnische groep, waarin gematigde elementen
worden uitgeschakeld.

Burgeroorlogen zoals in voormalig Joegoslavie en Rwanda, waarin gematigde
burgers door terreur in de armen van de eigen etnische groep worden gedreven,
spelen daarbij een belangrijke rol. Volgens Mann wordt het gevaarlijkste stadium
bereikt als twee historisch gewortelde etnische groepen beide een legitieme
claim hebben op soevereiniteit.

Het probleem met deze analyse is dat ze in elk geval niet opgaat voor de
genocide op Duitse en Europese joden. Die claimden immers geen soevereiniteit
(hooguit gelijke rechten), en kregen daarvoor al helemaal geen steun van
buitenaf.

Mann lost dit op door te verwijzen naar het 'perspectief van de daders'. Hitler
en zijn trawanten geloofden namelijk wel dat de joden naar macht streefden. Ze
waren er bovendien van overtuigd dat die zich verbonden hadden met de vijanden
van het Reich, het internationale 'joodse' kapitalisme en de dito
(communistische) arbeidersbeweging.

Een van de meest controversiele stellingen van Mann luidt dat genocide meestal
niet het resultaat is van een weldoordacht plan, maar van een escalatie in een
oorlogssituatie waardoor de daders menen dat hen geen andere middelen meer te
beschikking staan.

Daarmee suggereert hij niet dat de genocide niet moedwillig was, maar wel dat de
meeste genocidale regimes eerst naar andere oplossingen voor hun minderheden
streefden: gedwongen assimilatie, intrekken van burgerrechten, roof, dwangarbeid
en deportatie.

Dat geldt in zijn ogen zelfs voor de nazi's met hun expliciet antisemitische
vernietigingsideologie. Ook de nazi's gingen pas tot hun Endlosung over toen
andere oplossingen (Madagaskar, deportatie naar de nieuw veroverde Lebensraum op
de Russische steppen) door het hardnekkige verzet van het Rode Leger
(Stalingrad) onmogelijk was geworden.

Aan het slot van zijn studie brengt Mann de conflictsituaties in kaart die in de
huidige wereld het gevaar van genocide met zich meebrengen. Het goede nieuws is
dat die in West-Europa en de Nieuwe Wereld nauwelijks nog te vinden zijn. Ook
Centraal Europa heeft in zijn ogen het ergste gehad. De meeste Oost-Europese
staten worden tegenwoordig net als de West-Europese geregeerd door een dominante
etnische groep die het zich kan permitteren nationale minderheden gelijke
rechten toe te kennen.

Zelfs daar waar, zoals in de voormalige Sovjet-Unie en het voormalige
Joegoslavie, de conflictstof nog ligt opgestapeld, vormt het lonkend perspectief
van deelname aan de Europese Unie een belangrijke rem op de escalatie van
conflicten.

Het slechte nieuws is evenwel dat dit in grote delen van Afrika, Azie en het
Midden-Oosten anders ligt. Denk aan Atjeh en West-Papoea (Indonesie), Kasjmir
(India), de Koerden (Irak, Iran en Turkije), de Tamils (Sri Lanka) en de
Tibetanen (China), om over de Tsjetsjenen en de Palestijnen nog maar te zwijgen.

Hoe te voorkomen dat deze conflicten uitlopen op genocide? Anders dan menigeen
in het Westen denkt, lukt dit volgens Mann zeker niet met de toekenning van
individuele (en politieke) burgerrechten alleen. Langdurige onderdrukking, zoals
de dominante regimes praktiseren, biedt al helemaal geen soelaas. Collectieve
politieke rechten, al dan niet in de vorm van autonomie of een eigen
(con)federale staat, zijn geboden.

In een enkel geval kan het zelfs onontkoombaar zijn bevolkingsgroepen in een
milde en goed georganiseerde vorm van zuivering te scheiden in eigen staten of
autonome gebieden. Want alles is beter dan een herhaling van de bloedige
Europese geschiedenis van de vorige eeuw.

Michael Mann: The Dark Side of Democracy - Explaining Ethnic Cleansing

Cambridge University Press, import Nilsson & Lamm; 580 pagina's

E 32,20

ISBN 0 521 53854 8

LOAD-DATE: March 11, 2005

LANGUAGE: DUTCH

                           © 2005 PCM Uitgevers B.V.

                              96 of 120 DOCUMENTS

                                 de Volkskrant

                                 March 9, 2005

Promoveren op fiscale taboes ; Ex-staatssecretaris van Eijk valt beleid
voorganger aan in proefschrift

BYLINE: VAN ONZE VERSLAGGEVERS FERRY HAAN, KEES VAN NIEUWAMERONGEN

SECTION: Economie; Pg. 9

LENGTH: 590 words

DATELINE: ROTTERDAM


Steven van Eijk, oud-staatssecretaris van Financien, hekelt tijdens zijn
promotie het beleid van voorganger Vermeend. Die zit in de promotiecommissie.

De hypotheekrenteaftrek moet weg, de vermogensrendementsheffing eveneens en het
Centraal Planbureau kijkt naar de verkeerde grootheden om beleidsmaatregelen
door te rekenen.

Opmerkelijke uitspraken voor een staatssecretaris van Financien. Steven van
Eijck is dan ook geen staatssecretaris meer. Hij was het voor de LPF tijdens
Balkenende-I. Nu promoveert hij op de inkomensgevolgen van de laatste
belastingherziening. Geestelijk vader Willem Vermeend verbijt zich in de
promotiecommissie.

Van Eijck verdedigde dinsdag in Rotterdam zijn proefschrift Het vermogen te
dragen. Het voornaamste mikpunt hierin is de vermogensrendementsheffing. Deze
heffing is het paradepaardje van Willem Vermeend, die in 2001 staatssecretaris
van Financien was. Vermeend bedacht dat de belastingbetaler 30 procent moet
betalen over een fictief rendement van 4 procent.

De belasting van Vermeend is Van Eijck altijd een doorn in het oog geweest. 'We
zeggen tegen een belegger die bijvoorbeeld eerst 80 duizend euro had en nu nog
maar 60 duizend: Wilt u belasting betalen over 70 duizend euro, want dat is uw
gemiddelde vermogen', verklaarde hij dinsdag.

Tijdens zijn staatssecretariaat heeft Van Eijck vergelijkbare uitspraken gedaan
over de belasting van Vermeend en dat kwam hem op een spoeddebat te staan.
Destijds moest hij zijn woorden terugnemen. Tijdens zijn promotie herhaalt hij
dat de beste vermogensbelasting een vermogenswinst belasting is, en niet een
vermogensrendementsheffing.

Willem Vermeend was dinsdag aanwezig, nu als hoogleraar in de promotiecommissie.
Dat hij, na al die jaren, nog steeds niet is gediend van een aanval op zijn
belastingstelsel, steekt hij niet onder stoelen of banken. Vermeend beschouwt de
belastinghervorming 2001 als het levenswerk van hemzelf en minister Zalm van
Financien. Hij vroeg de promovendus of hij het nut van zijn onderzoek wilde
aantonen.

Van Eijcks onderzoek bevindt zich op de grens van wetenschap en beleid. Het
merendeel van de vragen die de oud-staatssecretaris moest beantwoorden had
hierop betrekking. Het is nog niet eerder voorgekomen dat een ex-bewindspersoon
promoveert op het terrein waarop hij politiek actief is geweest.

Van Eijk had zijn verbale vermogens nodig om de soms ijzige stemming te keren.

Behalve Van Eijck en Vermeend was ook staatssecretaris nummer drie aanwezig, de
huidige Joop Wijn (CDA). Hij liet zich wijselijk niet uit over de inhoud van het
proefschrift. Dit jaar moet hij de Wet Inkomstenbelasting 2001 evalueren.

Jan Modaal blijkt in het echt niet te bestaan

De bekende Haagse koopkrachtplaatjes zijn onzin. Volgens ex-staatssecretaris
Steven van Eijk bestaat Jan Modaal helemaal niet en is het dus raar om beleid op
deze fictieve persoon te richten. Volgens Van Eijck kijkt het Centraal
Planbureau niet naar de samenstelling van het huishouden, en vraagt het zich
niet af of er kinderen zijn.

Van Eijk bedacht een model met zeven categorien waarin Jan Modaal niet meer
voorkomt. Hij sluit zich aan bij een groter wordende groep tegenstanders van de
berekening die het kabinet hanteert om de gevolgen van het beleid in beeld te
brengen. Deze kritiek bereikte zijn voorlopige hoogtepunt toen premier
Balkenende tijdens de Algemene Politieke Beschouwingen moest toegeven niet te
kunnen garanderen dat de gevolgen van het kabinetsbeleid voor iedereen beperkt
zouden blijven.

LOAD-DATE: March 9, 2005

LANGUAGE: DUTCH

                           © 2005 PCM Uitgevers B.V.

                              97 of 120 DOCUMENTS

                                 de Volkskrant

                                 March 4, 2005

Getouwtrek om historisch besef ; Met of zonder canon of Huis van Geschiedenis:
het onderwijs moet beter

BYLINE: HUUB WIJFJES

SECTION: Cicero; Pg. 26

LENGTH: 1246 words


Het meest liefdeloze handboek Nederlandse geschiedenis ooit geschreven is
ongetwijfeld Geschiedenis van het gewone volk van Nederland, in 1975 uitgegeven
door het Socialisties Onderwijs Front te Nijmegen. Twee leraren geschiedenis
probeerden een alternatieve interpretatie van de geschiedenis (in modern jargon:
'een canon') door de strotjes van leerlingen te persen volgens de lijnen van het
toen in radicaal-linkse kring populaire historisch-materialisme. De geschiedenis
was in hun ogen een grote confrontatie van 'de produktiekrachten' waarbij 'de
gewone man' (de boer, de arbeider, de vrouw, de slaaf en dergelijke) altijd het
onderspit dolf. Tenzij hij beschikte over het juiste revolutionaire inzicht
natuurlijk. Dat boek wilde geen liefde voor de geschiedenis opwekken, maar haat
tegen onrechtvaardigheid en uitbuiting.

In het geschiedenisonderwijs is er terecht nooit meer over gesproken. Het is dan
ook op z'n minst verbazingwekkend dat SP-leider Jan Marijnissen uitgerekend in
een volgende week te verschijnen boekje over zijn liefde voor geschiedenis een
van de auteurs van De geschiedenis van het gewone volk uitroept tot 'mijn enige,
echte geschiedenisleraar'. Dat maakt nieuwsgierig naar Jans visie op de
geschiedenis, want hij pleit voor niets minder dan een Nationaal Historisch
Museum, een Huis van Geschiedenis, te vestigen in het Koninklijk Paleis op de
Dam in Amsterdam. Dit museum moet 'het verhaal van de wordingsgeschiedenis van
de mensen die wonen in de lage landen' gaan vertellen. Meer historisch besef
hebben we nodig, en dat moet volgens Marijnissen vooral het besef zijn 'dat je
als individu een schakel bent in een keten van historische gebeurtenissen'.

Lezen we dat nu goed, dat geschiedenis mensen bewust moet maken van de situatie
waarin ze zitten en dat die bewustwording bijdraagt aan een beter begrip van
hedendaagse problemen? Ja, die erfenis van de jaren zeventig zit er bij Jan goed
in. Maar hij geeft gelukkig wel toe dat geschiedenis vooral niet saai mag zijn
en dat het projectonderwijs (typisch zo'n gevolg van het
ik-ben-een-schakel-in-de-geschiedenis-denken) de kennis van historische
chronologie en feiten ernstig heeft doen verminderen. Hij is daarom een groot
voorstander van het versterken van het geschiedenisonderwijs en het terugbrengen
van de historische canon in de collectieve herinnering.

Maar ja, wie wil dat niet tegenwoordig? Het geweeklaag over het gebrek aan
historische kennis is niet van de lucht en elk onderzoekje naar historische
kennis lijkt het schrikbarende beeld opnieuw te bevestigen. Publicist en
historicus Jos Palm laat de alarmerende tekenen des tijds nog eens allemaal de
revue passeren in een boekje met de verontrustende titel De vergeten
geschiedenis van Nederland. Zo'n titel maakt Nederland tot een land waar het
volk al decennialang in historische onwetendheid ronddoolt.

Zo potsierlijk is het natuurlijk niet, maar er zijn inderdaad Kamerleden die het
verschil tussen Willem van Oranje en Willem I niet weten. En er zijn studenten
geschiedenis die verbaasd opkijken wanneer ze in de collegebanken horen dat er
ook nog een Eerste Wereldoorlog is geweest. Je hoeft ook maar te kijken naar de
televisieverkiezing van 'de grootste Nederlander aller tijden', met Pim Fortuyn
als winnaar, en de huiver slaat je om het hart.

Terwijl je ook schouderophalend kunt denken: dat krijg je ervan als je
geschiedenis terug wilt geven aan 'gewone mensen' die je hebt ingeprent dat
geschiedenis alleen maar nuttig is als ze de eigen problemen kan verklaren. Want
het is pertinente onzin om te menen dat er schrikbarend minder historische
kennis beschikbaar is dan, zeg, dertig jaar geleden. Het aantal historische
publicaties en musea is sinds de jaren zeventig geexplodeerd en de kwaliteit
daarvan is niet slecht. De aandacht in de media voor geschiedenis valt ook niet
tegen, vergeleken met bijvoorbeeld de jaren vijftig - zie de pers en internet.
Sinds deze week beschikken de VPRO en de NPS zelfs over een digitaal tv-kanaal
dat geheel gewijd is aan de Nederlandse geschiedenis.

Het probleem is dus niet zozeer dat we geen kennis meer kunnen nemen van de
geschiedenis, maar dat het aanbod ervan enorm verbrokkeld is geraakt. Het is
niet voor niets dat er steeds vaker wordt gepleit voor een herstel van de
'canon', een vastgelegde reeks gebeurtenissen, tijdvakken en personen die als de
belangrijkste in de geschiedenis worden gezien. Maar de vraag is door wie die
lijst moet worden bepaald. Vroeger was dat duidelijk: door de historici. Maar
sinds de generatie-Marijnissen (om het zo maar even samen te vatten) het gewone
volk aan het woord heeft gelaten, vragen we ons wantrouwend af 'van wie de hand'
is 'die de geschiedenis schrijft'. De oorspronkelijke canon is overwoekerd
geraakt door de historische context van actuele vraagstukken, zoals vrouwen- en
homo-emancipatie, de verdeling van welvaart, ongelijkheid in de wereld en de
multiculturele samenleving.

Maar de slinger zwaait terug. Eind vorig jaar stelden de historici Bank en De
Rooij een canon van tien tijdvakken samen, die weer was gebaseerd op eerder
gedane voorstellen uit het geschiedenisonderwijs. Tussen 'de tijd van jagers en
boeren' en 'de tijd van televisie en computer' rangschikten zij belangrijke
personen, van Julius Civilis tot Pim Fortuyn, en gebeurtenissen, vanaf de
Romeinse bezetting tot de val van Srebrenica.

Jos Palms boek bevat een soortgelijk canonvoorstel, gebaseerd op de visies van
een groot aantal historici. Als je het aan de specialisten vraagt, blijkt er
ineens grote overeenstemming over de canon te bestaan, zelfs over de boeken die
voor een juist begrip van de Nederlandse geschiedenis gelezen zouden moeten
worden. Maar ja, zegt de scepticus dan: Palm ondervroeg alleen politiek
historici, een enkele vrouw en een homo, maar geen allochtonen. Dan krijg je
automatisch een canon van de witte, bemiddelde man uit de Randstad, die de
geschiedenis primair als een politieke ontwikkeling ziet.

Maar het zij zo. Belangrijker dan het krampachtige en vruchteloze getouwtrek om
de juiste canon lijkt uiteindelijk dat het uitgeklede geschiedenisonderwijs
wordt versterkt en inspirerende leraren ruim baan krijgen om hun fascinatie voor
het verleden over te dragen. In de tussentijd kunnen historici gewoon aan de
slag: laat maar komen die geschiedenisleerboeken met uitgewerkte canon, zolang
ze maar chronologische houvast bieden en niet blijven steken in de
voorgeschiedenis van actuele problemen. En laten we de ernstig veronachtzaamde
klassieke historische documentaire weer eens een flinke impuls geven, want op
dit punt lopen we in Europa toch echt ver achter. Het prachtige digitale
geschiedeniskanaal is klaar om gevuld te worden en het onderwijs zal er veel aan
hebben.

En laat maar bouwen, dat Huis van Geschiedenis, desnoods op de Dam, als de
koningin het goed vindt. Laat eventueel elke stad of regio een eigen Huis van
Geschiedenis bouwen. Alles is goed, zolang het maar tot in alle vezels getuigt
van liefde voor geschiedenis.

Jan Marijnissen: Waar historie huis houdt

Thomas Rap

96 pagina's

E 10,-

ISBN 90 6005 552 7

Jos Palm: De vergeten geschiedenis van Nederland - Waarom Nederlanders hun
verleden zouden moeten kennen

Athenaeum - Polak & Van Gennep; 144 pagina's; E 9,95

ISBN 90 253 4190 X

Borstbeelden van beroemde figuren uit de vaderlandse geschiedenis sieren de hal
van de Tweede Kamer. FOTO MARTIJN BEEKMAN - DE VOLKSKRANT

LOAD-DATE: March 4, 2005

LANGUAGE: DUTCH

                           © 2005 PCM Uitgevers B.V.

                              98 of 120 DOCUMENTS

                                 de Volkskrant

                                 March 2, 2005

Eten met Geert Wilders voor tweeduizend euro per persoon

BYLINE: VAN ONZE VERSLAGGEVERS

SECTION: Binnenland; Pg. 3

LENGTH: 275 words

DATELINE: DEN HAAG


Het mag Geert Wilders dan niet meevallen om mensen voor zijn nieuwe lijst te
vinden, aan goed betalende eters heeft hij geen gebrek. Met een fundraising
diner voor veertig belangstellenden haalde de 'fractievoorzitter' van de 'Groep
Wilders' eind januari tachtigduizend euro op.

Binnenkort vinden nog enkele etentjes plaats om de kas van de nieuwe partij te
spekken, vertelt hij, onder meer in de regio Eindhoven. Bij de eerste
bijeenkomst was geen afspraak gemaakt over donaties. Maar er kwam toen zoveel
binnen dat de parlementarier nu tweeduizend euro per couvert vraagt.

'Ik kan niet naar de overheid stappen om subsidie te vragen', zegt Wilders. 'De
regels zijn gunstig voor gevestigde partijen, niet voor nieuwe.' Wilders' nieuwe
partij wordt niet gefinancierd door de overheid, omdat hij zich gedurende een
zittingsperiode heeft afgesplitst van een bestaande partij (de VVD).

Wilders gebruikt het geld van de diners voor de financiering van medewerkers en
de campagne voor de verkiezingen van 2007, zegt hij.

De diners zijn 'sessies met ongeveer twintig mensen. Er zijn vier a vijf tafels
en aan elk ga ik een tijdje zitten.'

Het initiatief van Wilders is opmerkelijk, maar niet nieuw. In 2001 organiseerde
de VVD, waar hij toen nog lid van was, ook al een aantal diners waarin 'gewone'
Nederlanders tegen betaling mochten aanschuiven bij belangrijke liberalen als de
ministers Gerrit Zalm en Annemarie Jorritsma en toenmalig partijleider Hans
Dijkstal. De prijs per couvert was in dat jaar overigens beduidend lager: de VVD
vroeg 500 gulden per persoon. Ook Fortuyn had etentjes met geldschieters.

Gerard Hoetmer

LOAD-DATE: March 2, 2005

LANGUAGE: DUTCH

                           © 2005 PCM Uitgevers B.V.

                              99 of 120 DOCUMENTS

                                 de Volkskrant

                                 March 1, 2005

Platform voor de 'man op straat' trekt elke middag honderdduizenden luisteraars

BYLINE: DOOR JEAN-PIERRE GEELEN

SECTION: Voorkant; Pg. 15

LENGTH: 1758 words


Volgens critici is het radioprogramma Stand.nl het ergerniswekkende dieptepunt
in de 'meningenmanie' die de media in de greep heeft. Maar luisteraars reageren
massaal op de stelling van de dag. 'In een halve minuut kun je echt veel
zeggen.'

Acht uur 's morgens: de vierkoppige redactie van het radioprogramma Stand.nl (op
werkdagen tussen half twee en twee uur op Radio 1) buigt zich in een
telefonische vergadering over de onderwerpen van vandaag. Vroeg, ja, maar de
race met concurrerende programma's om onderwerpen en vooral studiogasten vergt
nu eenmaal kordaat optreden.

De kranten zijn gelezen, in enkele minuten tijd passeren zo'n tien mogelijke
onderwerpen de revue. Belasting op kerosine? 'Mwah. Doen we niet iets te veel
milieu?', klinkt het aan de telefoon. Hoewel: 'Het is deze week wel Kyoto-week.'
Het verenigingsleven loopt terug? 'Wat moeten we ermee? En wie kunnen we
uitnodigen?' Israel dan? 'Vorige week al gedaan.'

Na twaalf minuten strijden nog twee onderwerpen om voorrang: de ambtenaren-cao
die maar niet wil vlotten ('Leeft dat thuis wel?') en het recht op ouderschap
voor geestelijk gehandicapten. De laatste kwestie wint het. Nu nog een gast voor
in de studio die de stelling ('Geestelijk gehandicapten hebben ook recht op
kinderen') komt verdedigen. De redactie heeft nog geen idee. 'Niet weer een
politicus.' Om half twee 's middags is een politicus de hoofdgast: Ine
Aasted-Madsen, Tweede-Kamerlid voor het CDA.

De luisteraar wordt om half een door presentator Sjors Frohlich opgeroepen te
stemmen of te bellen. Twee medewerksters zitten klaar bij het toestel en bewaren
opvallende bellers voor de uitzending. De eerste drie reacties zijn op die
manier voorgekookt, de overige bellers komen in de wacht te staan en kunnen,
zonder filter vooraf, willekeurig door Frohlich live in de uitzending worden
gehaald - met onvoorspelbaar resultaat, al is de gewiekste Frohlich rap genoeg
om onwelgevallige uitingen meteen weg te drukken.

Stand.nl (spreek uit: 'Standpunt en el') leeft: op de website van het programma
(www.stand.nl) zijn aan het eind van de uitzending twaalfhonderd reacties
binnengedruppeld. 'Een gemiddeld aantal', vindt de redactie. Volgens de peiling
is 82 procent het oneens met de stelling; 18 procent is het ermee eens. Nuances
bestaan niet bij het debatprogramma: het stemformulier biedt slechts keuze
tussen 'eens' en 'oneens'.

In de uitzending mag meneer Zanis uit Zwijndrecht zeggen dat hij de kwestie
'behoorlijk moeilijk' vindt. Er is een geschokte mevrouw die over nazipraktijken
begint, wat tot meewarig gelach in de studio leidt, en meneer Van Swieten uit
Zierikzee wijst er maar even fijntjes op dat er 'ook normale mensen zijn die hun
kinderen niet kunnen opvoeden'.

Dit was Stand.nl, goedemiddag.

Op de redactie wordt met professionele trots teruggeblikt op deze uitzending.
Met dank aan meneer De Vries, vader van vier geestelijk gehandicapten. De Vries
sprak tenminste uit ervaring. 'Dat is toch geweldig?', klinkt het na afloop
tevreden. 'Een programma als B&W is naar zo iemand twee dagen op zoek. Bij ons
meldt hij zich gewoon vanzelf.'

Stand.nl mag zich in een grote populariteit verheugen. Het platform voor 'de man
op de straat' trekt dagelijks tussen de 250- en 300 duizend luisteraars, blijkt
uit onderzoek van Kijk- en Luisteronderzoek (KLO) over de laatste twee jaar. Op
de website wordt druk gediscussieerd, ook na de radio-uitzending. Onlangs
beleefde het programma zijn duizendste aflevering.

Maar Stand.nl is even populair als omstreden. 'Een radeloos makend programma.
Zijn er nog mensen zonder standpunt?', verzuchtte Martin Bril in 2002 in de
Volkskrant. Stand.nl is 'het absolute dieptepunt' in de 'meningmanie' die door
de media waart, aldus columnist Harry de Winter vorige week in dezelfde krant.

De critici maken zich vooral kwaad om de ongerichte salvo's die de bellers
lijken af te vuren, zonder een diepere drijfveer dan even te worden gehoord.
'Wie een kleine uitleg probeert te geven, wordt onverbiddelijk weggedraaid: acht
seconden is mooi genoeg', schreef toenmalig Volkskrant-televisierecensent Paul
Brill in 2002 over de tv-versie van het programma.

Onzin, reageren de makers. 'Wij nemen onze luisteraars heus serieus. Het
onderdeel waarin luisteraars kunnen bellen, duurt gemiddeld acht minuten. Daarin
komen ongeveer vijftien bellers aan het woord. Dat is een halve minuut per
beller. Daarin kun je een heleboel zeggen', aldus samensteller Marcel Ermers.

'De bellers zijn ook beter geworden', zegt Frohlich. 'Doordat ze onderhand weten
dat ze snel to the point moeten komen, zijn de reacties puntiger en bondiger.
Dat is goed voor de snelheid.'

Maar is met dat halve uurtje vol puntige meningen en meninkjes niet meer
verwarring gezaaid dan helderheid verschaft? Frohlich: 'Nee. Wat wij beogen is
dat de luisteraar zijn mening vormt en scherpt. Dat kan vrij snel. Wij zijn er
niet om de luisteraar een pasklare oplossing te bieden. Zo'n onderwerp als
vandaag, over geestelijk gehandicapte ouders, daar ben ik zelf ook niet uit. Ook
niet na onze uitzending .'

Een halfuurtje, dat is lang zat. Frohlich: 'Ik zou het niet langer willen. Dan
zijn de kracht en de snelheid weg, en die zijn juist zo bepalend voor het
programma. Ik denk ook dat mensen juist luisteren omdat het zo snel
voorbijgaat.'

Marcel Ermers: 'Bij de dood van prins Claus hebben we 's middags nog een tweede
halfuur gemaakt. We vervielen algauw in herhalingen.'

Populaire Stand.nl-onderwerpen zijn de dagelijkse proefballonnetjes van Haagse
politici. Het onderwerp is doorgaans binnen twee dagen weer van tafel, maar de
doorgewinterde parlementarier weet zich bij voorbaat verzekerd van exposure in
de verschillende media en programma's. Stand.nl is er een van. SP-parlementarier
Harry van Bommel, afgelopen vrijdag voor 'ongeveer de tiende keer' te gast in
het programma: 'Vooral onderwerpen over verkeer en waterstaat bieden ruimte voor
politieke Spielerei. Ooit ging de discussie over het voorstel hands free bellen
te verplichten voor fietsers. Daar heb ik wel smakelijk om moeten lachen.'

De doodstraf heringevoerd, kernenergie weer bespreekbaar, de gekozen premier -
het zijn onmiskenbaar Stand.nl-standpunten. 'Stand.nl, goedemiddag, zegt u het
maar.'

Royalty en buitenland (behalve opmerkelijk genoeg het Midden-Oosten) zijn dat
niet, weet de redactie. Charles en Camilla, dat laat de luisteraar betrekkelijk
koud, blijkens het geringe aantal reacties. Sport is ook altijd moeizaam.

Moslims en hoofddoekjes daarentegen, 'dat is altijd prijs', zegt webredacteur
Michiel Roering. De beheerder van het webforum heeft 'als censor' dan zijn
handen vol: 'Dan moet ik de reacties echt in de gaten houden'. Hij bedoelt: dan
willen extremistische meningen nog wel eens loskomen. Roering tracht ze te
weren. Op de dag van de moord op Theo van Gogh 'was het echt puinruimen', zegt
hij.

Maar ook in rustiger tijden heeft het programma last van stoorzenders.
'Natuurlijk hebben wij ook onze querulanten. In onze fora zitten zo'n vijftig
vaste bezoekers die naar schatting tien uur per dag online zijn. Daar zitten
uitschelders tussen. Hun reacties gooi ik eruit, evenals bedreigingen en
racistische uitingen. Het is tenslotte wel een NCRV-forum. Wij zijn
verantwoordelijk voor wat er staat.'

Luisteraars kunnen op vele manieren reageren. Per telefoon, via internet en per
sms. De uitslag wordt aan het eind van de uitzending bekendgemaakt, en dat is
dat. De luisteraar is gehoord en heeft het gevoel dat hij meetelt: ziedaar het
geheim van het succes.

De redactie houdt de respons zorgvuldig bij. Aan de muur hangt een poster met
het laatste record. 'Het is terecht dat de beroofde automobiliste die in
Amsterdam een Marokkaan doodreed, wordt vervolgd', luidde de stelling: 28.996
bezoekers op de website, 10.882 stemmen, 1.095 sms'jes.

Marcel Ermers: 'Wij zijn de thermometer in de reet van de samenleving. Dat zei
Volkskrant-columnist Jan Blokker eens bij ons. Die houden we erin. Dat
beschouwen we als een compliment.'

De representativiteit is hoog, zeggen de makers. Sjors Frohlich: 'Maurice de
Hond verklaarde onlangs nog dat onze uitslagen zo vaak overeenkomen met de
zijne. Maar wij zullen dat nooit gebruiken. Nooit zullen wij een persbericht
uitbrengen met de mededeling dat 60 procent van de Nederlanders van mening is
dat. . . Politici doen dat wel, die horen bij ons wat onder de burgers leeft.'

SP'er Van Bommel beaamt dat: 'Je moet je bij elke enquete afvragen wat de waarde
is, maar naar Stand.nl bellen wel meer dan duizend mensen. Dat is een
interessante indicatie voor wat leeft in de samenleving. Ik maak tijdens de
uitzending altijd aantekeningen en ik leer van de bellers, met hun korte,
bondige argumenten.'

Een paar periodes was Stand.nl ook op televisie te zien. Eenvoudig een camera in
de studio plaatsen, zoals het TROS-programma Kamerbreed deed, was te simpel. De
makers trokken met een satellietwagen naar marktpleinen en andere plekken waar
de voorbijganger tussen de boodschappen door van zich af kon bijten. De redactie
zou dolgraag definitief op televisie gaan, maar het geld is op. 'Inzet van zo'n
satellietwagen kost op jaarbasis miljoenen euro's. Dat hebben we niet, zeker
niet nadat we na de moord op Theo van Gogh zes weken langer op televisie
doorgingen dan gepland.' Niettemin: 'Dit jaar wordt vast nog opnieuw gesproken
over televisieplannen.'

Het toevallige succes van Stand.nl

Het radioprogramma Stand.nl ontstond min of meer bij toeval. Na een restyling
van Radio 1 zat er in 2001 tussen half twee en twee een gat dat geen enkele
omroep leek te willen vullen. Presentator Sjors Frohlich: 'Toen hebben wij dit
bedacht, met een schuin oog naar de Verenigde Staten, waar talk radio al jaren
een fenomeen is. Ons voorstel werd met argwaan ontvangen, maar al snel waren de
reacties positief.'

Pim Fortuyn en de kritiek op de media, die het contact met de 'gewone man'
zouden zijn kwijtgeraakt, waren destijds nog niet aan de orde. Maar Stand.nl
heeft zijn succes ongetwijfeld mede te danken aan de relatief jonge behoefte van
het grote publiek om gehoord te worden. Daar is niet veel meer voor nodig dan
een open microfoon. Frohlich : 'Ik heb nog nooit een programma meegemaakt dat
vanaf de allereerste uitzending stond. Aan dit format is nooit wat veranderd.
Stand.nl kan nog jaren mee.'

Presentator Sjors Frohlich in de radiostudio waar Stand.nl wordt gemaakt. Onder:
redacteuren van het programma aan het werk. FOTO'S GUUS DUBBELMAN - DE
VOLKSKRANT

LOAD-DATE: March 1, 2005

LANGUAGE: DUTCH

                           © 2005 PCM Uitgevers B.V.

                              100 of 120 DOCUMENTS

                                 de Volkskrant

                               February 25, 2005

Zelfs op straat gekust ; Verjaagde Zimbabwaan Wilf Mbanga werd plaatselijke
beroemdheid in Tilburg

BYLINE: WIM BOSSEMA

SECTION: Cicero; Pg. 25

LENGTH: 632 words


Verjaagd uit Zimbabwe, waar hij een hoofdrol speelde in de strijd voor de
vrijheid van meningsuiting, vond Wilf Mbanga anderhalf jaar geleden een
toevluchtsoord in Tilburg. Wat een overgang!

Mbanga was een van de oprichters van de inmiddels internationaal vermaarde krant
The Daily News, die keer op keer de toorn van president Mugabe wekte. Hij maakte
een bomaanslag op zijn krant mee, ondervond de intimidatie thuis aan den lijve,
zag de gevangenis van binnen (zij het kort) en genoot ondertussen van de
levendige oppositie waarvan hij een spreekbuis was. De krant kreeg een
verschijningsverbod. Mbanga week uit.

En daar zat hij dan anoniem in een provinciestad in Nederland, als gast van de
Stichting Vrijplaats Tilburg, een jaar verzorgde rust voor zich, samen met zijn
echtgenote Trish, een drijvende kracht achter de Afrikaanse Boekenbeurs die
jaarlijks in Harare, de Zimbabwaanse hoofdstad, werd gehouden. Anonimiteit is
aan Mbanga echter niet besteed.

In het Brabants Dagblad begon hij aan een wekelijkse column die hem in een mum
van tijd tot een plaatselijke beroemdheid maakte. Tijdens een hapje in een cafe,
ergens vorig jaar, werd hij steeds aangesproken door stamgasten, die hij niet
eerder had ontmoet. Hij vond het geweldig en vertelde vol trots dat hij zelfs op
straat was gekust door een oude dame.

De stukjes uit het Brabants dagblad zijn nu gebundeld in Standplaats Tilburg,
een deel in de nieuwe serie Van onze correspondent van het Koninklijk Instituut
voor de Tropen in Amsterdam. Daarin wordt snel duidelijk waarom Mbanga zo
populair werd in Tilburg. Hij stort zich vol overgave in het exotische
volksleven zoals het in zijn ogen bizarre carnaval. Hij gaat mee met en
schoolreisje naar Limburg. Hij doet mee aan een volleybaltoernooi van Brabant
Bekent Kleur, holt (een beetje) mee in een sponsorloop. Hij beschrijft het
allemaal met een aangename humor en sympathieke zelfspot.

Maar meer nog zal hij de Tilburgers voor zich hebben ingenomen omdat hij in elk
stukje de stap naar Zimbabwe maakt. Dan wordt hij plotseling serieus en
weemoedig. Zo denkt hij op het schoolreisje aan de kinderen van Zimbabwe, het
schoolsysteem dat door Mugabe is verwoest, hun halflege magen vanwege het
economisch wanbeleid. Hij vertelt over de jeugdkampen waar Zimbabwaanse jongeren
worden gedwongen mee te doen aan knokploegen die leden van de oppositie en de
gewone burgers terroriseren.

Hij vertelt dat partyboot De Albatros een van zijn favoriete plaatsen is in
Tilburg. Elke derde zaterdag van de maand is daar een Africa Night. Maar alleen
maar lekker uitgaan op Afrikaanse muziek lukt hem niet. Op de partyboot begeeft
hij zich in bespiegelingen over hoe anders dan in Zimbabwe mannen en vrouwen met
elkaar omgaan. En over het nieuws dat Zimbabwe inmiddels het hoogste percentage
vrouwen ter wereld heeft die in het kraambed sterven.

Nee, Wilf Mbanga is niet losgekomen van het drama in zijn vaderland tijdens zijn
jaartje Tilburg. Hij heeft de lezers van het Brabants Dagblad ervan doordrongen
dat Mugabe en zijn regime niet deugen, tot ergernis van de Zimbabwaanse
ambassade in Brussel. Eind vorig jaar zijn Wilf en Trish Mbanga naar
Groot-Brittannie verkast. Ze vonden het te gevaarlijk om naar Zimbabwe terug te
gaan.

Wilf Mbanga heeft daar een nieuwe krant opgericht: The Zimbabwean. Het weekblad
wordt vanuit Londen en Johannesburg gedistribueerd, ook naar Zimbabwe. De
regeringscommissie die de pers breidelt, reageerde woedend: met buitenlands geld
gefinancierde imperialistische propaganda. Een verbod dreigt opnieuw. Laatste
nieuws via de e-mail uit Zimbabwe: The Zimbabwean uitverkocht.

Wilf Mbanga: Standplaats Tilburg

KIT Publishers

128 pagina's

E 14,50

ISBN 90 6832 576 0

Wilf Mbanga in Tilburg. DOLPH CANTRIJN

LOAD-DATE: February 25, 2005

LANGUAGE: DUTCH

                           © 2005 PCM Uitgevers B.V.

                              101 of 120 DOCUMENTS

                                 de Volkskrant

                               February 21, 2005

Verkooppunt van juwelen en antiek in het promodorp.

BYLINE: DOOR ROBERT MISSET

SECTION: Sport; Pg. 22

LENGTH: 842 words


Achter de coulissen van het tennistoernooi in Rotterdam verrees een heuse
mini-stad in Ahoy'. 'Dit is het ideale podium om te netwerken.'

In gedachten ruiken we nog de lucht van gebakken hamburgers op de tweede ring
van sportpaleis Ahoy'. Het was een avond in 1988 en een woedende Jimmy Connors
had zojuist zijn kleedkamer verbouwd na een pijnlijke nederlaag tegen de Zweed
Jonas Svensson. De in 2002 overleden toernooi-directeur Wim Buitendijk beloofde
het Amerikaanse fenomeen een rekening te sturen. Dat was lachen.

In die jaren kwam je nog alleen voor het tennis naar het Rotterdamse
sportpaleis. Iets anders was er niet te doen, al werden die twee verdwaalde
stands in Ahoy' al een 'promo-dorp' genoemd. Zoals bij het hockey, waar het
toernooi om de Champions Trophy voor diverse sponsoren het beste excuus was om
stevig te kunnen zuipen met enkele zakenrelaties.

Hoe anders is de wereld achter de coulissen in Ahoy' in de 21ste eeuw. De
bezoeker van het ABN Amro World Tennis Tournament waant zich tegenwoordig in een
heuse mini-stad, waar de verleiding om het centre court te mijden wel heel groot
is geworden. In 2005 is het ATP-toernooi het perfecte decor geworden om in Ahoy'
een complete marketingindustrie uit de grond te stampen.

De toeschouwers worden bij aankomst keurig gescheiden. Voor het 'gewone' volk is
er Tennis Plaza, dat in 2004 werd geintroduceerd. Renault, de officiele
vervoerder van het toernooi, demonstreert hier een race-simulator, waarop je
even het idee krijgt dat je Michael Schumacher bent. Bij Nike kun je op een
computer je gestroomlijnde sportschoenen laten aanmeten, die drie weken later
thuis worden bezorgd.

Er liggen ook twee dames, in badpak dat wel, sensueel glimlachend in een
whirlpool, met een glas champagne binnen handbereik. Er zijn die avond voldoende
bezoekers die dit tafereel aantrekkelijker vinden dan de tennispartij tussen de
Zwitserse kampioen Roger Federer en de Rus Nikolai Davidenko.

Jan van Vliet, event-manager van sportpaleis Ahoy', maakte nog de oertijden van
het toernooi mee. 'In 1986 ontving ABN zijn gasten alleen op zondag in de
catacomben van Ahoy'. In de marketing van het toernooi is directeur Wim
Buitendijk een trendsetter geweest. We willen geen circus, waarbij het tennis
een ondergeschikte rol speelt. Maar het publiek verwacht van ons ook een gezonde
dosis entertainment. Je komt niet alleen naar Ahoy' voor een potje tennis.'

Tennis Plaza is 'booming', zegt Van Vliet, want zo heet dat onder marketeers.
'Bij de introductie vorig jaar hadden we dertig standhouders, nu hebben we er al
vijftig.' Waarbij Ahoy' handig inspeelde op de nieuwe trend bij de - bovenmodale
- consument, het one-stop-shopping. Zo werden door een Turks reisbureau na de
tennispartijen in Rotterdam al talrijke vakanties verkocht. Als je er toch bent?

De mensen, die zich als Very Important Persons beschouwen of door hun werkgever
als zodanig worden beschouwd, hebben tijdens het tennistoernooi hun eigen oase.
Tijdens de rondleiding legt Marielle Arendse, account manager van het
sportpaleis, uit dat in het vorstelijk aangeklede vip-dorp 'vooral
relatie-marketing wordt bedreven'.

Het gaat hier ook om veel geld. In Ahoy' konden afgelopen week 311 logehouders
voor een bedrag tussen de 4.750 en 7.250 euro zes tot tien gasten inviteren in
het vip-dorp. Een eigen unit kostte tussen de 24.000 en 26.000 euro. Het
sportpaleis verdiende dit jaar met de verkoop van zakelijke arrangementen
ongeveer 2,5 miljoen euro.

Het sportpaleis koestert zijn trouwe klanten in het vip-dorp. Zo is Royal Sens
al zeventien jaar verbonden aan het tennistoernooi in Rotterdam. Het bedrijf
levert dagelijks zeventig miljoen etiketten voor flesjes bier, cola en andere
frisdranken. Met een omzet van veertig miljoen euro per jaar is de drukkerij
marktleider in Nederland.

Aan sportsponsoring heeft de etikettenfabrikant nooit gedaan, vertelt Hans
Wijnhoff, directeur marketing. 'Bij dit evenement kunnen het merendeel van onze
contactpersonen uitnodigen, als dank voor het zakendoen in het afgelopen jaar.
Ik leg meer dan tweehonderd contacten, dat kan nergens zo efficient als bij dit
toernooi. We hebben zelfs tien Engelse klanten gehad. Ik sluit hier geen
contracten af, maar na een weekje Rotterdam weet ik weer wat er speelt in en om
het bedrijf.'

Komen zijn gasten werkelijk voor het tennis? Lang niet allemaal, erkent
Wijnhoff. 'Veel mensen komen hier voor de gezelligheid; dit is een ideale plek
om een beetje te netwerken. Wij zijn meegegroeid met het toernooi. Richard
Krajicek heeft als directeur een brug geslagen naar de nieuwe generatie. En
wellicht naar nieuwe klanten voor ons.'

Federer heeft inmiddels gewonnen van Davidenko. Maar het geanimeerde gesprek aan
de bar van de unit van Royal Sens gaat niet over tennis. De mannen hebben goed
verkocht afgelopen jaar. Daar moet op gedronken worden.

Franse cafesfeer achter de coulissen van het centre-court. FOTO'S GUUS DUBBELMAN
- DE VOLKSKRANT

Handtekeningensessie van verliezend finalist Ljubicic.

LOAD-DATE: February 21, 2005

LANGUAGE: DUTCH

                           © 2005 PCM Uitgevers B.V.

                              102 of 120 DOCUMENTS

                                 de Volkskrant

                               February 19, 2005

Gelijkheid in oeroude tijden

BYLINE: ERIC HENDRIKS

SECTION: Kennis; Pg. K7

LENGTH: 417 words


Oud, populair en dus hardnekkig is de legende over machtige moeders die heersten
over prehistorische tijden. Het bewind van de man zou millennia geleden vooraf
zijn gegaan door een matriarchaat, gesymboliseerd door een moedergodin van de
vruchtbaarheid. Stokoude beeldjes van dikke dames zijn ermee in verband
gebracht, net als de Turkse steentijd-stad Catalhoyuek.

Deze vroege boerennederzetting van negen-tot achtduizend jaar geleden had geen
straten, maar huizen die je door het dak moest binnengaan. De vrouwen zouden er
de baas zijn geweest. Niets wijst daar echter op, concludeert de Britse
archeoloog Ian Hodder in het jongste speciale nummer van het blad Scientific
American, dat geheel aan oude beschavingen is gewijd.

Waarop baseert Hodder zijn slotsom? Bijvoorbeeld op het roet dat is ontdekt op
de ribben van zowel mannen als vrouwen van wie de resten in Catalhoyuek zijn
gevonden. En bij het vuur werd gekookt, maar ook gereedschap gemaakt. Beide
seksen aten hetzelfde en werden op dezelfde manier begraven.

Het roet en de bezigheden bij het vuur geven aan dat mannen zowel als vrouwen
vaak binnenshuis waren en niet in gescheiden domeinen leefden, aldus Hodder. Het
dieet en het begraven laten zien dat de vrouw geen speciale status had.

De arbeidsdeling was niet erg diep: mannen en vrouwen kunnen beide gekookt
hebben en gereedschap gemaakt. Alleen bij de voedselvoorziening lijken de taken
verdeeld te zijn geweest: zij zorgde voor het gewas en hij voor de jacht.

En wat dachten we van de Azteken? De modale Azteek zat zwaar onder de plak van
een uitzuigende elite, heet het nogal eens. Valt wel mee, stelt de Amerikaanse
archeoloog Michael Smith in een ander artikel. Elite was er wel, maar het
(economisch) leven van de gewone man ontplooide zich grotendeels buiten die
heersers om. Hetzelfde geldt zo ongeveer voor de stad Mashkan-shapir,
vierduizend jaar geleden machtig in Mesopotamie.

Mysteries of the ancient ones luidt de titel waaronder Scientific American de
twaalf artikelen in dit nummer schaart. Maar eerder dan mysteries zijn oude
maatschappijen het centrale thema, bijvoorbeeld ook in de verhalen over de
dodencultus op Malta, de 'onbekende' Indus-beschaving of het dagelijks leven in
Deir el-Medina, Egypte.

In oeroude tijden was lang niet iedereen in dezelfde mate gelijk, maar de
aanhangers van de gelijkheidsgedachte hoefden niet altijd te wanhopen.

Scientific American: Mysteries of the ancient ones Volume 15, nummer 1E 8,99

LOAD-DATE: February 20, 2005

LANGUAGE: DUTCH

                           © 2005 PCM Uitgevers B.V.

                              103 of 120 DOCUMENTS

                                 de Volkskrant

                               February 11, 2005

Kabinet laat middeninkomens volle mep betalen ; I Lage inkomens en ouderen
krijgen compensatie, modale gezinnen moeten lastenverzwaring helemaal zelf
opbrengen

BYLINE: VAN ONZE VERSLAGGEVER GIJS HERDERSCHEE

SECTION: Economie; Pg. 9

LENGTH: 547 words

DATELINE: AMSTERDAM


Middeninkomens zijn meer kwijt aan pensioen, ziektekosten, kinderopvang en
lokale lasten. Daar staat vaak geen loonstijging tegenover. En het kabinet helpt
ook al niet.

Na drie jaar economische neergang is het zover. De crisis is voelbaar in huize
Jan Modaal en Annie Tweekeermodaal. De helft van deze huishoudens, met netto
maandinkomens van 1500 euro tot 3100 euro, is aan het bezuinigen geslagen.
Noodgedwongen, om rond te komen. De afgelopen jaren is het spaargeld
opgesoupeerd, nu wordt de broekriem aangetrokken.

Er wordt minder uitgegeven aan kleding, gesneden in vakantie-uitgaven en minder
vaak buiten de deur gegeten. En natuurlijk wordt bij de dagelijkse boodschappen
op de prijzen gelet.

Natuurlijk is dat het resultaat van de minimale economische groei. Werkgevers en
kabinet dringen al jaren aan op bevriezing van de lonen. In de praktijk stijgen
de lonen nog wel iets, vaak net genoeg om de inflatie bij te benen. Wie geen
periodiek of individuele bonus krijgt, en genoegen moet nemen met de
CAO-loonsverhoging, komt in de problemen.

Een tweede oorzaak komt ook voort uit de economische malaise. Daardoor is het
toezicht op de pensioenfondsen verscherpt. De pensioenpremies zijn fors
gestegen. Dat hakt erin, zeker bij minieme loonsverhoging. Voor ouderen zijn de
pensioenen vaak bevroren, of ze worden minimaal verhoogd.

Maar de belangrijkste kwelgeest van de huishoudens van Jan Modaal en Annie
Tweekeermodaal is het kabinet. Het tweede kabinet Balkenende heeft zich
voorgenomen ruim 11 miljard euro te bezuinigen. Dat is vooral voelbaar voor de
middeninkomens. Lagere inkomens en specifieke groepen als uitkeringsgerechtigden
en ouderen worden vaak gecompenseerd. Dat verzacht voor hen de pijn. De
middeninkomens krijgen de volle rekening gepresenteerd.

De stijging van de ziekenfondspremie wordt afgeremd met een 'rijksbijdrage' -
belastinggeld - terwijl particulier verzekerden de stijging van hun premie
volledig gepresenteerd krijgen. Huishoudens met kinderen en een jaarinkomen tot
28 duizend euro krijgen een hogere kinderkorting. Ouderen krijgen dit jaar 30
euro extra AOW. Veel werkgevers bezuinigen op de bijdrage in kinderopvang.
Lagere inkomens kunnen dat gecompenseerd krijgen.

Inkomens vanaf modaal - 18 duizend euro netto per jaar - moeten al die
lastenvezwaringen zelf ophoesten. Dat doet pijn in het huishoudbudget, tot twee
keer modaal aan toe - 37 duizend euro netto per jaar.

Daarbij komen ook nog eens de stijgende gemeentelijke heffingen. Veel
middeninkomens hebben een koopwoning en krijgen een hogere onroerendgoedaanslag
van hun gemeente. Voor deze en andere belastingen kunnen lage inkomens
vrijstellingen of kortingen krijgen.

Nu de economische malaise na drie jaar aan de keukentafel merkbaar wordt, groeit
de onvrede en slaat de schrik toe bij de coalitie. De middengroepen zijn de
ruggengraat van de economie en van het electoraat. CDA-vice-fractievoorzitter
Gerda Verburg is er als de kippen bij te melden dat het niet erger moet worden.
D66-kamerlid Bert Bakker wil af van de fixatie op de lage inkomens en zich vanaf
nu richten op de middeninkomens. Maar de VVD, de partij die vanouds pal stond
voor de middengroepen, zwijgt. Evenals de partij die het altijd opnam voor de
zwakkeren, de PvdA.

LOAD-DATE: February 11, 2005

LANGUAGE: DUTCH

                           © 2005 PCM Uitgevers B.V.

                              104 of 120 DOCUMENTS

                                 de Volkskrant

                                February 5, 2005

Een 26 jaar oude droom over een stembus ; Irak

BYLINE: WIM BOSSEMA

SECTION: het Betoog; Pg. B5

LENGTH: 1052 words


De beelden van de Iraakse verkiezingen waren geweldig: een wandelende
mensenmassa op weg naar een stembus. Maar achter die vastberaden en moedige daad
in een van de gewelddadigste landen ter wereld zat veel twijfel verborgen over
het effect van de verkiezingen.

Een glimp van de gedachten van Iraakse burgers (in Irak en Groot-Brittannie) is
op te vangen in een brievenrubriek op de internetsite van OpenDemocracy, een
onafhankelijke internationale organisatie die democratie en burgerparticipatie
propageert.

De opkomst was groter dan verwacht, al fluctueerden de cijfers de afgelopen
week. De uitslag was nog niet bekend toen de brieven werden geschreven, de
meeste tijdens de aanloop tot de verkiezingen. Maar over partijpolitiek gaan
deze verkiezingen nauwelijks. Er zijn zoveel partijen, coalities en kandidaten
dat die zeer onoverzichtelijk is, ook voor de Iraakse kiezers. De hoop en de
twijfel van de brievenschrijvers gaan over:

zal het geweld toe-of afnemen, zal het einde van de bezetting in zicht komen,
krijgen we eindelijk een beter leven of niet?

'De meeste mensen hier in Bagdad, de mensen in mijn woonbuurt, mijn collega's,
zijn bang', schreef Zaid Fahmi, een journalist. 'Maar de mensen die gaan stemmen
hebben veel hoop gevestigd op de verkiezingen.' Fahmi ging stemmen - 'het geeft
ons de kans onze toekomst te bepalen' - en ook zijn vrienden, al was het maar
omdat 'het niet erger kan worden dan het al is'.

Ayub Nuri, ook een journalist (de informatie over de brievenschrijvers is helaas
minimaal), verklaarde aan de vooravond van de verkiezingen juist dat hij niet
ging stemmen.

'Wat Irak echt nodig heeft op dit moment is niet verkiezingen, maar basale zaken
als

veiligheid en water. Ik heb door heel Irak gereisd, van het zuiden naar het
noorden en heb gesproken met veel uiteenlopende personen, en ze zeggen allen
hetzelfde. Het kan ze niet schelen of Irak wordt bestuurd door moslims of
christenen, shi'ieten of soennieten, voor hoe lang dan ook. Alles wat ze willen
is veiligheid zodat ze hun dagelijks leven weer kunnen opvatten.' De Amerikanen
moeten eerst zorgen voor een goede politie en veiligheid, vindt hij. Daarna komt
pas de democratie.

Isam al-Khafaji verwoordt de vrees dat door de verkiezingen 'de Iraakse
samenleving nog verder gepolariseerd raakt', omdat de soennitische minderheid
zich buitengesloten zal voelen. Een nieuwe regering zal alles moeten doen om de
soennitische burgers, niet zozeer hun groepering, te bereiken en hen te laten
voelen dat zij erbij horen. 'Mijn grootste angst is dat de gewone soennieten in
de armen van de extremisten worden gedreven.'

Hij is bovendien bang voor een machtsstrijd tussen Koerden en Turcomanen in het
noorden als de uitslag bekend wordt. Die burgeroorlog zou nog wel eens erger
kunnen blijken dan de meest gevreesde, die tussen de shi'itische meerderheid en
de soennieten.

Uit een aantal brieven spreekt spijt dat de verkiezingen niet zijn uitgesteld.
Dan hadden misschien meer soennitische partijen meegedaan. Dan hadden de
Verenigde Naties een duidelijker rol kunnen spelen. Dan was er misschien een
campagne geweest. Wellicht was met wat meer tijd het terrorisme beter bedwongen.
Maar dat is een achterhaalde discussie, overigens vooral onder de ballingen.

Faiza al-Araji hoort bij de grote groep die vindt dat er iets moest gebeuren.
'Het dagelijks leven is verschrikkelijk en vermoeiend; de mensen zijn verward en
gedeprimeerd en hebben vrijwel alle hoop verloren op een beter leven in de
komende dagen en maanden.'

Ze is bang dat verkiezingen weinig zullen veranderen aan de beroerde situatie,
maar ze ging toch stemmen. 'Ik weet dat het geen magie is en dat geluk en succes
niet op slag komen. Maar misschien komen er nieuwe en goede leiders, wie weet?'

Luay Abdulilah is veel overtuigder van de heilzame werking van de verkiezingen.
De kleine groep vijanden van de democratie zegt 'tegen de 95 procent van de
bevolking die de verkiezingen wil: daar zullen jullie niets van krijgen.' Dat
zal de terroristen niet lukken, want Irak is al een eind op weg naar een
democratische samenleving, vindt zij, hoewel dat door het geweld aan het oog van
de buitenwereld wordt onttrokken. 'Toen ik in november van Bagdad naar Damascus
reisde voelde ik heel sterk het verschil tussen het liberale Irak en het
achterhaalde stalinistische Damascus.'

Haar of zijn conclusie: Irak zou er beter voorstaan als Bush niet had geblunderd
door het Iraakse leger te ontbinden, maar de offers die de Irakezen brengen voor
de verkiezingen 'is de prijs voor de vrijheid'.

Het valt natuurlijk nog niet te zeggen of de verkiezingen de sombere sfeer in
Irak zullen doen omslaan. De gang naar de stembus is relatief rustig verlopen en
er vielen zondag 'slechts' ruim veertig doden bij aanslagen. Met een beetje
goede wil valt dat te zien als een hoopvol nieuw begin.

Maar of de Irakezen het zo zien? De onafhankelijke Arabische nieuwszender Al
Jazeera hield een peiling over de vraag: wordt het dagelijks leven in Irak nu
beter? Er reageerden 41.544 kijkers of lezers van de website: 24 procent zei ja,
58 procent nee en 8 procent was onzeker. Maar dat is meer een aardig gegeven dan
dat het werkelijk de temperatuur in Irak meet.

Veel hangt af van de vraag of het Amerikaanse en het Britse leger zich gaan
terugtrekken in het komend jaar. De briefschrijvers zijn daar ambivalent over.
Velen denken dat alleen een eind aan de bezetting werkelijk wat zal verbeteren.
Maar anderen, en soms dezelfden, vrezen dat het geweld dan de prille,
halfslachtige (dat vindt iedereen wel) democratie zal verpletteren.

Als je iets uit deze brieven mag opmaken, is het dat het debat in Irak onder de
gewone burgers is lamgeslagen door de terroristen en de bezetting. Dat zij
snakken naar veiligheid, die ruimte schept voor een discussie over de toekomst.
Dat de verkiezingen ondanks alles daarvoor een begin zijn. Het mooist zegt
Fadhil Assultani, dichter, het: 'Voordat ik Irak verliet, 26 jaar geleden, werd
mij in een interview gevraagd of ik een droom had, en ik antwoordde
onmiddellijk: ik droom van een stembus.'

Door: Iraakse brievenschrijvers

Over: hoeveel zin hebben de verkiezingen van afgelopen zondag?

Waar: website van OpenDemocracy

Een zoon helpt zijn vader in Irak stemmen.

LOAD-DATE: February 5, 2005

LANGUAGE: DUTCH

                           © 2005 PCM Uitgevers B.V.

                              105 of 120 DOCUMENTS

                                 de Volkskrant

                                February 5, 2005

Goedkope dreumes ; De Picanto moet 'lekker pittig voor de dag komen'

BYLINE: DOOR BAS VAN KLEEF

SECTION: de Verleiding; Pg. V8

LENGTH: 1155 words


AUTO

AYGO, C1, 107: EEN REEKS KLEINE AUTO'S VOOR ONDER DE TIENDUIZEND EURO VERSCHIJNT
DIT JAAR IN DE SHOWROOM. DE NIEUWE 'VOLKSWAGEN' KOMT UIT OOST-EUROPA.

Elk jaar weer kopen honderdduizenden Nederlanders een nieuwe auto.

Niet een gebruikte, maar een die zo uit de fabriek komt. Het is voor een
belangrijk deel uit liefde. Het is vaak rationeler een gebruikt exemplaar aan te
schaffen, dat aanzienlijk goedkoper is, maar sommigen zoeken nu eenmaal de
vreugde die het maagdelijke in hun ogen met zich meebrengt.

De beschermhoezen over de voorstoelen zijn voor hen een metafoor voor
ongereptheid. De kilometerteller staat op 000007. Haar goudglanzende motorolie -
helder als honing - is niet eerder op temperatuur gebracht. De motor slaat voor
het eerst aan, ze glanst, ze glimt, de mensen kijken. Elke week zal zij worden
gewassen.

Ongeveer zo zal het vele malen zijn gegaan toen een jaar of veertig geleden in
Nederland de massamotorisering op gang kwam. De pionier was destijds Volkswagen,
dat met zijn Kever - in de nazitijd letterlijk ontwikkeld als vervoermiddel voor
het volk - een belangrijke bijdrage leverde aan de democratisering van de auto.
Een reeks 'volksauto's' volgde, maar allemaal verdwenen ze, slechts een enkeling
kreeg een opvolger.

Dit jaar verschijnt een aantal nieuwe modellen in de showrooms: allemaal
goedkoper dan tienduizend euro. Het is een segment waarvoor de meeste
fabrikanten lange tijd hun neus hebben opgehaald. Consumenten waren aangewezen
op tweedehandsjes of modellen die hun imago niet mee hebben: Daewoo Matiz,
Suzuki Alto, Daihatsu Cuore en natuurlijk de Fiat Panda. Een eerste uitschieter
was de tweepersoons Smart die een heel eigen publiek trekt, en vorig jaar
verscheen de KIA Picanto.Die werd gepresenteerd op de Huishoudbeurs, wat niet
zozeer een benadrukking was van het feit dat de naam associaties oproept met de
snackbar, als wel een onderstreping van de belangrijke kopersgroep die de
Koreaanse fabrikant met het model voor ogen heeft: vrouwen. Het is een vrolijk
ogend, opvallend model. Het interieur is bijvoorbeeld leverbaar in trendy
kleuren die aansluiten bij de carrosseriekleur.

Maar pas op, voor een auto die in de wandeling bekend komt te staan als
'bejaardenauto' of 'vrouwenauto' is misschien niet meteen het doodvonnis
voltrokken, maar wel een zwaar vonnis. De jonge vrouw die in de STER-reclame de
Picanto aanprijst, roept daarom niet voor niets 'lekker fel'. En volgens Kia,
dat de Picanto met zijn 3,5 meter lengte van binnen de ruimste in zijn klasse
noemt, valt het autootje op door zijn 'jeugdige, sportieve en vriendelijke
styling', komt hij 'lekker pittig voor de dag' is hij 'een moderne, eigentijdse
keuze voor mensen die graag hun onafhankelijkheid tonen'.

De Picanto heeft de weg bereid voor drie nieuwe, kleine en goedkope autootjes
die het resultaat zijn van een samenwerking tussen Citroen, Peugeot en Toyota.
Zijbouwden gezamenlijk een fabriek in het Tsjechische Koli'n, waar jaarlijks van
elk van de drie modellen honderddduizend exemplaren gebouwd moeten worden.

De drie dwergen, respectievelijk C1, 107 en Aygo geheten, worden volgende maand
ten doop gehouden op de Motor Show van Geneve. Niet tijdens de AutoRai die
volgende week begint, want in Amsterdam wordt maar zelden een belangrijke
primeur getoond.

De drie zijn vrijwel identiek. Ze zijn ongeveer 3,40 meter lang en ze
vertegenwoordigen elk het kleinste model van de drie merken. Wat betreft motor,
onderstel en onderhuidse componenten zijn ze identiek, van de buitenkant wijken
ze iets van elkaar af, waardoor ze een eigen aanzien vertonen. Blijkens een
summier gezamenlijk persbericht zijn de drie dreumesen primair ontworpen voor de
Europese markt, 'waarvan verwacht wordt dat de vraag naar dit type compacte
auto's zal groeien'.

Twee ontwikkelingen maken dat de goedkope auto nu zijn wedergeboorte beleeft.
Aan de ene kant merkten de fabrikanten dat de vraag naar nieuwe auto's met het
stijgen van de prijs begon achter te blijven, terwijl er toch nog steeds
behoefte bestaat aan nieuwe, maar wel graag goedkope modellen. Tegelijkertijd
maken nieuwe fabrieken in lagelonenlanden het mogelijk de kosten te drukken, met
behoud van antiblokkeersysteem en airbag.

Het heeft geleid tot opmerkelijke ontwikkelingen. In de loop van dit jaar zullen
een stuk of twintig autootjes te koop zijn onder de tienduizend euro. Lada heeft
nieuwe modellen, Hyundai doet mee, Daihatsu, Ford met zijn Ka, Smart natuurlijk,
en Opel probeert zijn Agila onder de psychologisch belangrijke grens van
tienduizend euro te houden. In Engeland sluit dit jaar de MG Cityrover aan in de
stoet der dwergen.

Renault heeft het merk Dacia nieuw leven ingeblazen en bouwt in het thuisland
Roemenie de Logan - geen kleine auto, maar wel goedkoop. De Logan is een kloeke
vijfpersoonsauto die zich niets aantrekt van de modieuze trend van de
beweeglijke juffershondjes die zich hier aanbieden als compacte auto. De auto
staat er. Bij zijn conceptie op de tekentafel is niet in de eerste plaats
gedacht aan het belang van een oogstrelend design. Ook niet op de tweede plaats.
Het is het ware Aldi-model: 'veel auto voor weinig geld'. De kofferbak is zo
groot dat er een varken in past, schreef een Duitse recensent. Gezien de beoogde
landen van verkoop was die constatering niet geheel zonder praktische betekenis.

Tot slot keert ook Volkswagen terug naar zijn wortels. Ruim dertig jaar na zijn
introductie (1974) kan moeilijk worden volgehouden dat de VW Golf een auto voor
het volk is. De allergoedkoopste versie kost een kleine negentienduizend euro.
Eerst verscheen de Polo en daarna de Lupo om de gewone man tegemoet te komen. En
nu komt de kleine VW Fox. Dat model wordt al sinds 2003 in Brazilie
geproduceerd, maar dit jaar komt hij naar Nederland.

De volksauto is terug, onbedoeld eigenlijk. De modellen waren niet per se voor
ons volk bedoeld. Renault was in eerste instantie niet eens van plan de Logan in
West-Europa te introduceren.

De volksauto wordt gemaakt door en deels ook voor het volk in lagelonenlanden:
Korea, India, Tsjechie, Roemenie, China, Zuid-Amerika. Opkomende economieen waar
vraag is naar betaalbare auto's. Uit fabrieken met weinig robots omdat
werknemers goedkoper zijn. Het Westen profiteert ervan mee.

AutoRai

Komende donderdag 11 februari begint de AutoRai 2005 in Amsterdam. Dit grootste
indoor-evenement in Nederland duurt tot en met zondag 20 februari. Er worden een
half miljoen bezoekers verwacht. 62 automerken presenteren hun nieuwe modellen,
in elf hallen van de Rai.

De AutoRai is doordeweeks geopend van 11.00 -22.00 uur (toegangsprijs aan de
kassa E 14,50) en in het weekeinde van 10.00 17.00 uur (E 16,50). Er is gratis
kinderopvang.

Peugeot 107 Toyota Aygo

Renault (Dacia) Logan De eerste Volkswagen Kevers buiten de fabriek in
Wolfsburg. Volkswagen Fox KIA Picanto Citroen C1FOTO HULTON-DEUTSCH/CORBIS

LOAD-DATE: February 5, 2005

LANGUAGE: DUTCH

                           © 2005 PCM Uitgevers B.V.

                              106 of 120 DOCUMENTS

                                 de Volkskrant

                                February 4, 2005

'In Irak wordt ook nog geleefd' ; Rotterdam toont films over het Irak van na
Saddam Hoessein

BYLINE: VAN ONZE MEDEWERKSTER PAULINE KLEIJER

SECTION: Kunst; Pg. 17

LENGTH: 605 words

DATELINE: ROTTERDAM


Als Irakees komt weblogger Salam Pax op plekken waar geen westerse journalist
zich kan laten zien. Zijn videodagboeken tonen het Irak buiten alle explosies
om.

Als het aan het Rotterdams filmfestival ligt, is Bagdad niet alleen een politiek
brandpunt, maar ook een culturele hoofdstad. Het eerste weekend van het festival
stond de voormalige bioscoop Off-Corso in het teken van Bagdad - als begin van
een serie 'Hot Spots', gevolgd door Istanbul en Bristol - en ook in het
filmprogramma is Irak vertegenwoordigd. De eerste Iraakse speelfilm na de val
van Saddam, Underexposure, beleefde gisteren zijn wereldpremiere.

Tot het laatste moment werkte regisseur Oday Rasheed in Duitsland aan de
eindversie van zijn film over het naoorlogse leven in Bagdad, waarin hij naar
eigen zeggen als een 'Iraakse Quentin Tarantino' drie verhalen door elkaar
vlecht. Door visumproblemen kon Rasheed niet bij de premiere zijn. Zijn
Landgenoot Salam Pax was er wel, blij dat hij in Rotterdam een film kon zien die
voorlopig niet in Irak vertoond zal worden.

Salam Pax (een pseudoniem) is een internetberoemdheid. Voor en tijdens de
belegering van Bagdad hield hij een internetdagboek bij, waarin hij opvallend
openhartig en geestig schreef over zijn ervaringen. Als de 'Baghdad Blogger'
kreeg hij steeds meer fans, die zich overigens wel zorgen maakten over zijn
veiligheid of zich afvroegen of hij wel echt bestond.

In Rotterdam toont Pax zich in levenden lijve: een charmante dertiger die goed
Engels spreekt en een stuk minder extravert is dan zijn dagboeken doen
vermoeden. Inmiddels is Pax overgestapt van internet naar televisie. Zijn
videodagboeken worden uitgezonden door het BBC-programma Newsnight; in Rotterdam
is een fascinerende compilatie te zien.

'Mensen vergeten dat er in oorlogsgebieden ook nog gewoon geleefd wordt', zei
Pax woensdag in een aan hem gewijde talkshow. 'De westerse media creeren een
veel te eenzijdig beeld: alsof er in Bagdad alleen maar mannen met bommen
rondrennen en de hele stad in puin ligt. Terwijl het grootste deel van de
inwoners zo goed mogelijk probeert door te gaan met het dagelijks leven.'

De videoverslagen van Salam Pax bieden het ongekende perspectief van 'de gewone
man in Bagdad', zij het eentje die van alcohol en westerse muziek houdt,
openlijk homoseksueel is en zelden een moskee van binnen ziet. Niet dat hij
daarmee nou zo uitzonderlijk is; Pax hoopt dat de Iraakse verkiezingen van
afgelopen zondag minstens twintig procent aan niet-religieuze stemmen opleveren.

Ondertussen richt hij zijn camera ook op strengreligieuze shi'ieten en
soennieten. Op de nuchtere groenteboer op de hoek, en op de pelgrims die
zichzelf pijnigen tijdens een shi'itisch festival. Als een volleerd verslaggever
ontlokt de als architect opgeleide Pax reacties en begeeft hij zich in
gevaarlijke situaties, zoals tijdens de belegering van de moskee van Najaf. 'Dat
was eng, ik zou het niet snel nog een keer doen.'

Als Irakees komt Pax op plekken waar geen westerse journalist zich kan laten
zien. 'De westerse media in Bagdad zijn gedwongen hoteljournalistiek te
bedrijven. Het is voor hen echt te gevaarlijk om de straat op te gaan. Juist
daarom wil ik doorgaan met mijn verslagen. Ik wil laten zien dat er meer gebeurt
in Irak dan de zoveelste explosie. Ik heb me jarenlang verdiept in jullie
cultuur, dus volgens mij is het hoog tijd dat jullie kennismaken met de mijne.'

De Volkskrant en de VPRO doen dagelijks verslag van het Filmfestival Rotterdam
in R.A.M op Nederland 3. De uitzendingen zijn ook te zien op
www.volkskrant.nl/cinema.

Scene uit 'Underexposed'.

LOAD-DATE: February 4, 2005

LANGUAGE: DUTCH

                           © 2005 PCM Uitgevers B.V.

                              107 of 120 DOCUMENTS

                                 de Volkskrant

                                January 29, 2005

Iedereen expert ; Talloze kopers zetten hun bevindingen en oordeel op internet
3V

BYLINE: DOOR FRANK VAN ALPHEN

SECTION: de Verleiding; Pg. V2

LENGTH: 1800 words


DE CONSUMENT ALS ZELFBENOEMD CRITICUS: OP INTERNET SCHRIJVEN
ERVARINGSDESKUNDIGEN OVER RESTAURANTS, BOEKEN OF TV'S.

Sfeer: 3. Warm, erg harde muziek zo af en toe oorverdovend. Eten: normaal 6 a
7tje. Bediening: huppelende studentes of schoolverlaters met een bedenkelijk IQ.
3. Totaalbeeld: 4 waard.'

Martin Bruijn liet er geen onduidelijkheid over bestaan. In zijn reactie op de
restaurantwebsite www.iens.nl gaf hij onverbloemd zijn mening over Wereld
Eethuis Bazar: 'Dit is de laatste keer dat ik hier kom met een groep. Jammer,
kost ze 250 klanten.' Was getekend, M.B. Bruijn van CAI-opleidingen. Een paar
dagen later belde de baas van het Rotterdamse restaurant met de vraag hoe hij
zijn eethuis kon verbeteren.

Zo werkt dat met internet. Restaurantwebsites waar bezoekers zelf hun recensies
en waarderingen doorgeven, zijn razend populair. Wie uit eten gaat, kijkt eerst
even op www.dinnersite.nl, of www.goeduiteten.nl, of een vergelijkbare site.
Sinds IENS Independent Index van Iens Boswijk en Simone Brummelhuis online ging,
hebben 28 duizend geregistreerde bezoekers zo'n 17 duizend restaurants besproken
via www.iens.nl - onder wie Hagenaar Martin Bruijn die als reguliere
buiten-dedeur-eter fervent gebruiker van de site is.

Tegen de aantallen van IENS kan geen restaurantgids op. De amateurrecensenten
geven graag hun commentaar en betalen nog zelf de rekening ook. Na tien
ingevulde restaurantformulieren 'beloont' Iens de proever met een gratis
exemplaar van de regiogids waaraan hij heeft meegewerkt: een uitgave van IENS in
boekvorm.

Het schrijven van persoonlijke recensies, reviews in internetjargon, beperkt
zich niet tot restaurants. Wasmachines, stereotorens, breedbeeldtelevisies,
boeken en cd's, vakantiereizen - talloze kopers zetten hun bevindingen en
beoordelingen op het net. Even zoveel aspirant kopers wachten niet meer op het
oordeel van de expert, maar baseren zich op deze spontane ervaringsdeskundigen.
Wie een mp3-speler kan kopen en bedienen, kan ook opschrijven hoe die bevalt.

'Eind vorig jaar kocht ik een aluminiumkleurige Senseo', vertelt Hilda Terlouw
uit Den Bosch. 'Op de prijs-en productvergelijkingssite www.kieskeurig.nl zette
ik een review waarin ik schreef dat ik het vreemd vond dat zo'n duur apparaat
blijft lekken. Prompt kreeg ik een mailtje van een meneer die zei het probleem
te kennen. Hij wist precies met welk rubberen ringetje het was op te lossen.' De
Senseoklacht van Terlouw is een van de kwart miljoen reviews die te vinden zijn
op Kieskeurig.nl.

Kieskeurig.nl, dat in 1999 is begonnen, noemt zich inmiddels 'de meest
toonaangevende en complete consumentensite van Nederland'. Per dag klikken rond
de 100 duizend bezoekers de site aan van de virtuele consumentenclub in
Culemborg. 'Wat een drama dit ding. Zuipt inkt als een olifant die drie maanden
niets te drinken heeft gehad', schrijft een ontevreden printerklant.

Kieskeurig.nl heeft bij het vijfjarig jubileum een compilatie uitgegeven van de
meest opmerkelijke reacties. 'De berichten zijn hilarisch, origineel en ludiek
en geven weer hoe de Nederlandse consument denkt over tal van onderwerpen zoals
service, product-en merkbeleving', staat weer in een bespreking van dit boekje.

Misschien is dat ook wel de grote aantrekkingskracht van deze websites. Geen
ingewikkelde verhalen van deskundigen, geen verkoopdeVerleiding praatjes, geen
onbereikbare acteurs in consumentenprogramma's op televisie, maar de mening van
de gewone man/vrouw - u en ik - die op gewone manier vertellen of iets deugt of
niet. Het is de meest directe macht van de consument.

'Op deze site lees je tenminste eerlijke informatie van andere consumenten. Een
winkelier wil iets verkopen en is altijd positief over de dingen die hij
aanbiedt', aldus Hilda Terlouw. 'Ik gebruik de site nu om me te orienteren op
een digitale camera. Als ik er een heb gevonden, koop ik hem liever in een
gewone winkel.'

De kritiek heeft zich gedemocratiseerd en het winkelen begint nu comfortabel
thuis met een uitgebreide internetsessie. Geen drukte, geen kou, geen lange
rijen en dringende mensen, geen onbenullige, opdringerige of ongeduldige
verkopers, maar uitgebreide informatie die je op je gemak kunt doorlezen. En wil
je meer weten, kun je altijd kijken of er nog ergens een consumenten-chatsite
is. Internet als een groot marktplein waar je met elkaar de geboden waar
bespreekt.

Op het echte dorpsplein weet je wie wat zegt en met welke achtergrond, op
internet kun je dat niet zien. Professionele beoordelaars - zoals testers van de
Consumentenbond, inspecteurs van de Michelingids of kunstrecensenten -

horen in hun bespreking helder te zijn over de gehanteerde criteria, hebben
gespecialiseerde kennis en ervaring en beschikken daardoor over veel
vergelijkingsmateriaal.

Maar hoe kundig is de reviewer die een camera een dag in bezit heeft en over
rode ogen op de foto's klaagt? Waarom geeft iemand een camera vier tienen,
terwijl hij tegelijkertijd constateert dat de batterij niet zolang meegaat als
volgens het boekje zou moeten? Op internet is iedereen criticus, maar met welke
autoriteit is onduidelijk. En, minstens zo belangrijk, hoe weet de zoekende
consument dat achter die reviewschrijvers geen verkopers, fabrikanten of
familieleden van de restauranthouder schuilen?

Webbeheerders proberen daar scherp op te letten, want zodra er twijfel rijst
over de intentie van de reviewschrijvers, verliezen de sites hun
geloofwaardigheid als onafhankelijk podium. 'Wij bekijken alle reacties voor ze
op de site komen', zegt Brummelhuis van Iens. Proevers zijn niet anoniem, maar
moeten zich met naam en andere persoonlijke gegevens aanmelden. Verder houden
restaurants en proevers elkaar scherp in de gaten. 'We hebben wel een keer gehad
dat een paar Indiase restaurants elkaar op de site bestreden. Zo'n stroom
negatieve meningen valt onmiddellijk op.'

Ook Kieskeurig.nl en de internetwinkel Bol.com hanteren regels voor besprekingen
en zetten ze niet ongezien op de site. Zo zijn winkelnamen en te grove taal
taboe. 'Als blijkt dat iemand tien wasmachines in huis heeft, worden we
natuurlijk extra alert', zegt Janet Sellis, directeur van Kieskeurig.nl. 'Zeker
als de machines van merk A altijd perfect zijn en alle andere merken niet
deugen.'

Internetwinkel Bol.com verkoopt ook producten, maar dat is geen reden om
negatieve recensies tegen te houden, vindt directeur Daniel Ropers. 'Bij een
traditionele winkel is een beperkt assortiment te krijgen. Dat probleem hebben
wij niet. Wij kunnen klanten aan elk product helpen.'

Voor de winkel Bol.com zijn de reviews een extra service. Bovendien zijn ze op
de site gecombineerd met recensies van experts op het gebied van boeken en
games. Ook voegen reviews vaak iets toe aan de beoordeling van deskundigen. Zo
doet de Consumentenbond wel gedegen onderzoek naar het water-en energiegebruik
van een wasmachine, maar een gebruiker constateert na een jaar dat de deur
moeilijk sluit. Bol.com bezint zich op een methode goede reviews te belonen,
bijvoorbeeld door de beste bovenin te plaatsen. 'Schrijvers van recensies zien
hun werk nu eenmaal graag op een mooie plek op de site', zegt Ropers.

Behalve over de producten zijn besprekers ook kritisch over elkaar. Bij
Kieskeurig is 'RTFM' (Read The Fucking Manual) een gevleugelde kreet bij
klachten die op onkunde wijzen. En proevers verbazen zich regelmatig over de
ervaringen van andere gasten. 'Ik begrijp die recensies die brasserie Harkema
slecht beoordelen helemaal niet. Je kunt er prima eten', wil een zekere Pieter
graag kwijt op Iens.

Met alleen meningen komen de recensiesites er niet. Kieskeurig.nl heeft ook
gedetailleerde informatie over duizenden producten, van digitale camera's tot
kinderwagens. Deze informatie, die Kieskeurig.nl opvraagt bij de fabrikanten,
wordt dagelijks bijgewerkt. Bedrijven als Wehkamp, Kijkshop en Bol.com maken op
hun sites gebruik van deze productinformatie.

Eetsite Iens heeft alle restaurants kernachtig beschreven en cijfers gegeven.
Daar zijn zaken te vinden als het prijsniveau, het soort eten, het hondenbeleid
en de mogelijkheid een kindermenu te bestellen. Honden-en kinderhaters weten
welke adressen ze moeten mijden. Verder is Iens uitgever van restaurantgidsen
die weer putten uit de internetdatabank.

Uiteraard zijn ook winkeliers, restauranthouders, producenten en
marketingspecialisten niet blind voor deze eenvoudige en gratis vorm van
marktonderzoek. Op de sites kunnen ze de opmerkingen over hun producten zo
opzoeken, terwijl het zelf opsporen van gebruikers een moeizame en kostbare
aangelegenheid is.

'Sommige restauranthouders bellen ons om specifiek te informeren naar de
klachten over de bediening', aldus Brummelhuis van Iens. 'Bovendien gaan veel
eters niet ter plekke in discussie met de restauranthouder. Die leest de kritiek
vaak pas bij ons op de site.'

'Fabrikanten die lezen over gebreken aan hun producten laten ons soms weten dat
ze werken aan een oplossing of dat het geconstateerde probleem alleen voorkwam
bij een bepaalde serie', vertelt Sellis van Kieskeurig.

Beheerders van de sites die een prominente plek hebben ingeruimd voor reviews
verwachten dat dit concept ook zal overwaaien naar andere sectoren. 'Wij
overwegen een site met hotelreviews', zegt Brummelhuis. 'Maar je kunt ook denken
aan ervaringen met aannemers, artsen en disco's.'

Op dit punt biedt zelfs de seksindustrie een uitstekend voorbeeld. Op
www.hookers.nl zijn bijna 25 duizend reviews te vinden van betaalde seks door
ruim 50 duizend geregistreerde leden. Overigens waarschuwt hookers.nl wel voor
het subjectieve karakter van de besprekers. 'Recensies zijn strikt persoonlijke
meningen van degene die de recensie geschreven heeft. (...) Bovendien hoeft een
slechte ervaring niet per se aan de dame in kwestie te liggen.'

Consumentenbondje spelen

Kieskeurig.nl

Ruim een kwart miljoen besprekingen van met name elektronische apparatuur plus
producten prijsinformatie van honderd productcategorieen

Aantal bezoekers: 100.000 per dag

Verdient aan bezoekers die doorklikken naar aangesloten internetwinkels

Opgericht in 1999

Iens

Independent Index (iens.nl)

Beoordeling van 17.000 restaurants plus aanvullende informatie over deze
restaurants (prijzen, locatie, soort keuken)

Ruim 90.000 besprekingen

Aantal bezoekers: 10.000 per dag

Ruim 28.000 geregistreerde gebruikers

Verdient met verkoop van gidsen en advertenties

Opgericht in 1999

Bol.com

Honderdduizend besprekingen van boeken, games, cd's, dvd's en elektronische
apparaten

Aantal bezoekers 70.000 per dag

Verdient met verkoop van anderhalf miljoen verschillende boeken, cd's, dvd's en
elektronica

Actief in Nederland sinds 1999

ILLUSTRATIE CLAUDIE DE CLEEN

LOAD-DATE: January 29, 2005

LANGUAGE: DUTCH

                           © 2005 PCM Uitgevers B.V.

                              108 of 120 DOCUMENTS

                                 de Volkskrant

                                January 29, 2005

Onbegrijpende blauwe ogen

BYLINE: DEVENTER RICARDO CRONIE SAXION HOGESCHOOL DEVENTER

SECTION: U pagina; Pg. B7

LENGTH: 329 words


Je kunt erop wachten. Gaat het over taalachterstand, en over ouders die te
weinig voorlezen, dan komt onvermijdelijk het begrip 'allochtoon' om de hoek
kijken (de Volkskrant, 22 januari). Wanneer je, zoals ik, dagelijks te maken
hebt met autochtone Nederlanders die hun taal niet beheersen, dan wil zo'n
passage in de krant je wel in het verkeerde keelgat schieten. Zeker als je zelf
geboren bent in Suriname en hier dus ook wordt gezien als allochtoon.
Taalachterstand is namelijk ook actueel bij 'gewone' Nederlanders. Over hun
taalachterstand hoor je weinig of niets. Ik ben ruim zestien jaar als docent in
het hbo werkzaam, en heb intussen vele honderden afstudeerscripties,
stageverslagen, projectwerkstukken en andere schriftelijke producten van
studenten mogen lezen en beoordelen. Voor alle duidelijkheid: het gaat om
Nederlandse studenten met een havo/vwoof mbodiploma, eentalig opgevoed, hier
geboren en getogen. Hun beheersing van het Nederlands: rampzalig slecht.
Onbegrijpend staren de meestal blauwe ogen mij aan, als ik iemand wijs op een
foute werkwoordspelling. Kortgeleden turfde ik op een velletje zeventig
taalfouten bij een eerstejaars. De student was beledigd dat hij het verzoek
kreeg het Nederlands te verbeteren. Het ging toch om een opdracht
milieutechnologie?

Spelling, grammatica, interpunctie, zinsconstructie, maar ook zaken als
structurering en stijl: het rammelt vaak aan alle kanten.

Op school in Paramaribo werden de Nederlandse grammaticaen spellingregels er
indertijd vakkundig ingestampt. Ik had toen niet kunnen vermoeden dat veel
Nederlanders hun eigen taal niet eens foutloos kunnen schrijven. En al helemaal
niet dat ik al die regeltjes nog eens paraat zou moeten hebben voor hele
ladingen Hollandse hbostudenten. Het zou mooi zijn als het basisen voortgezet
onderwijs in Nederland eens ging doen wat zij behoort te doen: alle kinderen,
ongeacht afkomst en kleur, leren zich goed in hun moedertaal uit te drukken.

LOAD-DATE: January 29, 2005

LANGUAGE: DUTCH

                           © 2005 PCM Uitgevers B.V.

                              109 of 120 DOCUMENTS

                                 de Volkskrant

                                January 28, 2005

Bananjacht

BYLINE: GHISLAINE VAN DRUNEN

SECTION: Economie; Pg. 00

LENGTH: 394 words


Naam: Rebecca Wolf (28)

Is: psychologe

Zoekt: baan op hbo-niveau maakt niet uit wat

Wil: onderzoek doen

'Ik word nu wel wanhopig. In het begin was ik nog positief. Ik was met goede
cijfers en aanbevelingen afgestudeerd en ging op zoek naar een baan in mijn
afstudeerrichting, ontwikkelingspsychologie. Ik wilde graag als assistent in
opleiding (aio) werken of op een andere manier onderzoek doen. Nu wil ik gewoon
een baan op hbo-niveau.'

De Duitse Wolf kwam bijna zes jaar geleden naar Nederland als au-pair. Ze ging
niet terug naar Duitsland, omdat de studievoorzieningen haar tegenvielen. Nu
denkt ze er niet meer aan om terug te gaan. 'In Duitsland is de werkloosheid nog
veel hoger. In Nederland zijn heus wel banen. Ik heb hier een sociaal leven
opgebouwd.'

Wolf leeft sinds haar afstuderen van diverse uitzendbaantjes. Op dit moment is
ze medisch secretaresse bij het universitair Radboudziekenhuis in Nijmegen. 'Ik
kan er wel van rondkomen, maar als uitzendkracht is het elke maand een
verrassing hoeveel uren je mag werken en dus hoeveel je gaat verdienen.' Niet
dat Wolf een hoog salaris belangrijk vindt: 'Het belangrijkste voor mij is
plezier te hebben in mijn werk. Het liefst zou ik als aio of
onderzoeksassistente werken. Bijvoorbeeld in een academisch ziekenhuis. '

Wolf heeft tussen de veertig en vijftig brieven gestuurd en is zes keer op
gesprek geweest. Daar is nog niets uitgekomen. 'Er solliciteren iedere keer wel
drie- tot vierhonderd mensen. Je moet net de juiste mensen kennen of precies dat
ene onderwerp voor je scriptie hebben gedaan, anders val je buiten de boot.'

Om toch intellectueel bezig te blijven, is Wolf aan een deeltijdstudie
journalistiek begonnen. 'In Duitsland heb ik als journaliste gewerkt. Nu mijn
Nederlands er goed genoeg voor is, wil ik dat weer oppakken. De resultaten van
wetenschappelijk onderzoek op een voor de gewone burger aantrekkelijke en
begrijpelijke manier presenteren, lijkt me een uitdaging.'

Wolf vindt zichzelf avontuurlijk en flexibel. 'Ik ben op vrij jonge leeftijd
naar een ander land gegaan, heb de taal goed geleerd en ook in moeilijke tijden
doorgezet. Dat is toch een teken dat ik opgewassen ben tegen moeilijke en
vreemde situaties en me goed kan aanpassen.'

Reageren of ook op zoek naar een baan? Mail naar werk@volkskrant.nl

FOTO HEIKE SANDER

LOAD-DATE: January 28, 2005

LANGUAGE: DUTCH

                           © 2005 PCM Uitgevers B.V.

                              110 of 120 DOCUMENTS

                                 de Volkskrant

                                January 28, 2005

Concours voor gewone man aast op wereldbekerfinales

BYLINE: VAN ONZE SPORTREDACTIE

SECTION: Sport; Pg. 17

LENGTH: 548 words

DATELINE: AMSTERDAM


Ze waren altijd al een tikkeltje eigengereid, de paardenbazen van de hoofdstad.
Zo maakten ze van Jumping Amsterdam, in vroeger jaren het concours hippique waar
de hoofdstedelijke chic zichzelf placht te vermeien, langzaam maar zeker een
paardenfeest voor de 'gewone' burger.

Maar nu gaat het met de popularisering wel erg snel. Diamantairs en andere
verkopers van dure spullen hebben in het promodorp definitief plaatsgemaakt voor
de firma Pardoes, de Zoethouterie, paardenbrokkenmakers en een
beddenspeciaalzaak en dealers van trucks. De Amsterdamse paardenliefhebbers met
geld moeten hun dure inkopen elders doen.

Hoezeer Jumping ook de minvermogenden wil behagen, blijkt uit de centrale
positie die de Febo in het vermaakcentrum aan de rand van de piste inneemt, op
de plek waar een cateraar als Maison van den Boer ooit fijnproevers onthaalde op
smakelijke maaltijden en gekruide rekeningen. Alle uitbaters van bedden en
brokken staan donderdag, de eerste dag van het spring- en dressuurfestival, met
de armen over elkaar. Behalve de krokettenbakker van de Febo. Die komt om in het
werk.

Er is meer volksvermaak in de RAI, de vaste pleisterplaats van het aloude
concours. Menners mogen er onder aanvoering van de wereldtopper IJsbrand Chardon
uit Schipluiden hun kunsten vertonen en op de eerste avond is er een primeur:
een cross-country, uitgevoerd door het nationale military-topduo Geert Naber en
Gert Boonzaaier. De cross schijnt in Europa aan te slaan, althans in Stuttgart
en Mechelen, dus kan Amsterdam niet achterblijven.

Toch ligt het ambitieniveau van de organisatoren, die het concours vorig jaar
voor een tragische ondergang behoedden en het vervolgens een succesvolle
doorstart lieten maken, behoorlijk hoog. Voorzitter Hendriks van de stichting
Jumping Amsterdam maakt er geen geheim van dat het concours moet doorgroeien tot
een evenement dat 'zich kan meten met de topconcoursen van Europa'. Daartoe wil
Jumping wereldbekerfinales in springen en dressuur binnenhalen.

En dan ligt er ook nog de oproep van de Amsterdamse wethouder voor Sportzaken
Hester Maij aan de organisatoren om met Jumping 'recht te doen aan de ambitie
van de de hoofdstad om Capital of Sports te zijn en te blijven'.

Het is aan Chris van Dam, directeur van de besloten vennootschap Jumping
Amsterdam, om die wensen in vervulling te laten gaan. Geen punt, zegt hij.
'Jumping is een topconcours, ook nu al. We kunnen ons meten met Indoor Brabant
en met menig concours in het buitenland. Onze formule, entertainment naast
topsport, slaat aan. De belangstelling neemt toe.'

Het is ook aan Van Dam om de voormannen van de internationale federatie FEI te
interesseren voor het concours. 'Eigenlijk is het schandalig dat de FEI nooit
een wereldbekerfinale heeft toegewezen aan een evenement dat al wel 35 jaar lang
trouw kwalificatiewedstrijden organiseert.'

Voor wat hoort wat, en daarom heeft Jumping aan de internationale federatie het
formele verzoek gericht in 2007 de wereldbekerfinale dressuur en in 2009 de
finale springen aan Amsterdam toe te wijzen. De federatie kan het niet maken die
verzoeken naast zich neer te leggen, meent Van Dam. 'Als een provinciestad als
Den Bosch een dergelijke wedstrijd kan organiseren, kan de hoofdstad dat
natuurlijk ook.'

LOAD-DATE: January 28, 2005

LANGUAGE: DUTCH

                           © 2005 PCM Uitgevers B.V.

                              111 of 120 DOCUMENTS

                                 de Volkskrant

                                January 28, 2005

Broeikas

BYLINE: UTRECHT HANS NOORTMAN

SECTION: Forum; Pg. 11

LENGTH: 119 words


Er is iets verontrustends gaande in Nederland. De temperatuur van de atmosfeer
loopt al tijden aanwijsbaar op. En deze week meldde het Meeting the Climate
Challenge-rapport dat binnen tien jaar de gevolgen van het broeikaseffect
onomkeerbaar zullen zijn. Er tikt een ecologische en humane tijdbom. En dan niet
na ons de zondvloed, maar binnenkort.

Het verontrustende is vooral dat dit bericht geen enkel effect lijkt te hebben.
Geen debatten in alerte kranten. Geen pientere politici met wijze plannen. En de
gewone man? Stapt Nederland er minder door in de auto? Douchen we een dag
minder? Iedereen mag de vragen voor zichzelf beantwoorden. De natuur heeft in
ieder geval zijn antwoord al klaar.

LOAD-DATE: January 28, 2005

LANGUAGE: DUTCH

                           © 2005 PCM Uitgevers B.V.

                              112 of 120 DOCUMENTS

                                 de Volkskrant

                                January 26, 2005

Nieuwe topman Siemens gooit concurrerende mobieltjes in water ; Klaus Kleinfeld
reanimeert kansloos geachte activiteiten

BYLINE: SANDER VAN WALSUM

SECTION: Economie; Pg. 7

LENGTH: 593 words


Hij is goed in reorganiseren. En dat is nodig: Siemens wil het mobieltje van de
Duitse Jan Modaal nieuw leven inblazen. Deze verliespost is dus een heuse
uitdaging voor de nieuw topman, Klaus Kleinfeld.

Bild Zeitung heeft onlangs een gangbare opvatting - of misvatting - tot
crisisverschijnsel verheven: het is treurig gesteld met de Duitse humor. Klaus
Kleinfeld (47), die donderdag de leiding van Siemens op zich neemt, greep
tezelfdertijd een ontmoeting met journalisten aan om dit vooroordeel te
bevestigen.

Kleinfeld vroeg een van zijn gesprekspartners hem zijn mobieltje te tonen, keek
er aandachtig naar, stelde vast dat het merk (Nokia) niet deugde, en wierp het
ding vervolgens met een elegant handgebaar in een gevulde waterkan. En daar kon
het mobieltje dus niet tegen. De verbouwereerde eigenaar werd ten slotte met
twee handy's van een goed merk gecompenseerd. Siemens dus.

Het voorval is in zoverre misleidend, dat juist de productie van mobieltjes tot
de meest verliesgevende activiteiten van het Duitse elektronicaconcern (in
grootte de tweede van de wereld) behoort. Siemens heeft er het vorige boekjaar
152 miljoen euro op moeten toeleggen.

De verwachtingen voor de toekomst zijn niet hooggespannen. Er gaan stemmen op
voor het afstoten van deze verliespost. Siemens (430 duizend werknemers, en in
2004 goed voor een recordwinst van 3,4 miljard euro) moet het immers vooral van
het grote goed hebben: supersnelle railverbindingen, medische
Spitzentechnologie, kerncentrales en de elektronische infrastructuur van Formule
1 circuits. De mobiele telefonie heeft nooit tot de core business behoord.

Anderzijds is het mobieltje beduidend handzamer dan Siemens' winstmakers. Het
verbindt het bedrijf met de consumentenelektronica, en draagt bij aan zijn
naamsbekendheid in het huishouden van Otto Normalverbraucher, de Duitse Jan
Modaal.

Siemens-watchers gaan er vooralsnog dus niet van uit dat Kleinfeld zich uit dit
marktsegment terugtrekt. Te meer niet omdat hij als eerste man van Siemens in de
VS (een functie die hij bekleedde van 2001 tot 2004) juist furore maakte met de
reanimatie van kansloos geachte activiteiten.

Het ondernemersethos van Kleinfeld doet Amerikaans aan. Terugblikkend op zijn
verblijf aan de universiteit van Gottingen, waar hij in de jaren tachtig
economie studeerde, zei hij dat hij eertijds niet precies wist wat hij wilde
worden, maar dat hij toen al wel een mooie loopbaan voorzag.

Kleinfeld legde zich toe op het thema corporate identity - bedrijfsimago -,
promoveerde in Wuerzburg, en begon in 1987 aan zijn bliksemcarriere bij Siemens.
Dwaalwegen lijkt hij nooit te zijn ingeslagen. Elk project dat hem werd
toevertrouwd - meestal de sanering van een bedijfsonderdeel - wist hij in korte
tijd en met bevredigend resultaat af te sluiten.

Met Klaus Kleinfeld (getrouwd, twee dochters) krijgt Siemens de meest
angelsaksische baas uit zijn geschiedenis, voorspelt Die Welt. Hij heeft zich
nooit op enige genegenheid voor het Rijnlands kapitalisme laten betrappen en
heeft naar verluidt weinig geduld met de Duitse inspraakrituelen.

Hoewel Kleinfeld heeft bezworen zich niet als 'Kostenrambo' te willen
profileren, zal hij de sociale vrede minder ontzien dan zijn voorganger Heinrich
von Pierer. Von Pierer, die door Duitse industrielen tot meest succesvolle
ondernemer van het jaar 2004 is uitgeroepen, dankt zijn reputatie mede aan zijn
trouw aan Standort Deutschland, zij het dat hij versobering van de
arbeidsvoorwaarden onontkoombaar acht.

Klaus Kleinfeld FOTO AFP

LOAD-DATE: January 26, 2005

LANGUAGE: DUTCH

                           © 2005 PCM Uitgevers B.V.

                              113 of 120 DOCUMENTS

                                 de Volkskrant

                                January 22, 2005

ACH, BESCHADIGD... ; 'Vorige week zat er nog heel veel woede in mijn lichaam'

BYLINE: DOOR MICHIEL KRUIJT EN MARC PEEPERKORN

SECTION: het Vervolg; Pg. 29

LENGTH: 2196 words


JOHAN REMKES

Woest was Johan Remkes. Door alle ophef rond zijn verblijf op een ongeschonden
Thais vakantie-eiland, terwijl elders het leed van de tsunami met de dag
groeide. 'Ik had het gevoel in een buitengewoon bizarre theatervoorstelling te
figureren', zegt de minister van Binnenlandse Zaken.

Eerste bedrijf: Coconut Grove, een tropisch prive-resort op het eiland Koh Samui
aan de oostkust van Thailand. Daar staat het huis dat Johan Remkes al jaren met
vrienden deelt. De VVD'er zoekt hier rust na een politiek seizoen waarin hij het
zwaar te verduren kreeg.

'Toen die zeebeving plaatsvond, zat ik op het vliegveld in Bangkok te wachten op
mijn aansluiting naar Koh Samui. Die dag was er nog niks bekend. De eerste
berichten hoorde ik tegen de avond toen mijn vriendin arriveerde. Je zag de
omvang van de ramp de dagen daarna gigantisch groeien.'

Tweede bedrijf: Johan Remkes blijft op het eiland, 250 kilometer van het
rampgebied. 'Je moet niet ontijdig bij dit soort rampen verschijnen. Dat is ook
afgesproken in het kabinet.' Niettemin kookt Nederland van verontwaardiging als
de minister van Binnenlandse Zaken - van wie bekend is dat hij elk jaar naar
Thailand trekt - een week na de noodlottige monstergolven nog niets van zijn
betrokkenheid heeft getoond.

Hij is toch de minister voor rampenbestrijding, zo barst de kritiek los, in het
binnenland althans? Was hij de laatste maanden door eigen klunzigheid al niet te
vaak in relletjes verzeild geraakt? Door de tragedie aan de andere kant van
Thailand te negeren, bevestigt Remkes eens te meer dat er een flinke knik in
zijn politieke antenne zit. Die antenne was ooit zijn handelsmerk.

Derde bedrijf: De waarheid is volgens Remkes een stuk gecompliceerder. Enkele
uren voordat journalisten naar zijn afzijdigheid informeren, stuurt zijn hoogste
ambtenaar hem een e-mail. Is het geen goed idee als hij zich bij het bezoek van
een politiecommissaris aan het rampgebied voegt?

De minister wordt gebeld met de mededeling dat er een bericht op hem wachtte.
'Ik was er niet. Een van mijn vrienden nam mijn mobiele telefoon op.'

Bij terugkomst in zijn vakantiehuis begeeft Remkes zich naar het kantoortje waar
hij zijn e-mails leest. 'Dat was dicht, er is een tijdsverschil met Nederland
van zes uur.' Hij belt zijn secretaris-generaal, stemt in met het voorstel, maar
die heeft moeite de overbelaste voorlichters op het departement te bereiken. De
stortvloed aan negatieve publicaties is dan niet meer te keren. 'Remkes liet
zich niet zien', kopt De Telegraaf de volgende dag in chocoladeletters.
Slotscene: De minister is terug in zijn Haagse werkkamer nadat hij alsnog het
rampgebied heeft bezocht. 'Ik zou het achteraf niet anders hebben gedaan.'

Een faxje met medeleven kort na de zeebeving en het beeld was nooit ontstaan dat
u lekker aan het strand lag terwijl elders in Thailand de lijken aanspoelden.

'Het had in communicatieve zin beter gekund. Dat zal ik niet onder stoelen of
banken steken. Ik trek dat mezelf aan. Maar ik had geen invloed op het beeld dat
is ontstaan.' U zag de politieke rel niet aankomen? 'Vlak na de ramp was de
vraag: leeft-ie nog. Een week later was het beeld: hij zit daar tussen de
lijken. Nogmaals, de communicatie vanuit het departement had beter gemoeten.
Zeker. Ik ben daarvoor verantwoordelijk, daar is geen enkel misverstand over.

'Het verhaal dat ik tijdens vakantie nooit mag worden lastig gevallen, is
flauwekul. De eerste week van de ramp kwam van verschillende media het verzoek
binnen of ik als onbezoldigd verslaggever aan de slag wilde. Daar ben ik dus
niet voor ingehuurd. Het departement zei terecht dat ik daarvoor niet gestoord
wilde worden.

'Neem van mij aan dat ik precies zag hoe de rel zich langzaam maar zeker
ontrolde. Ik praatte erover met mijn vriendin. De vraag die ik mij telkens
stelde was: wat kan een minister daar doen? Later werd geopperd: had u daar niet
incognito naar toe kunnen gaan? Een commentator schreef: dit was een keurige
gelegenheid voor de minister om zijn imago op te vijzelen. Met permissie, maar
dan houdt bij mij dus alles op.'

Het SP-Kamerlid Van Bommel eiste uw aftreden.

'Daar hoor ik hem niet meer over. Er is door sommigen een politiek spelletje
gespeeld. Daar hoort Van Bommel bij, maar ook het PvdAKamerlid Waalkens, die
beweerde dat ik in de lijkenlucht aan het strand lag. Dat raakt me echt. Als ik
commentaar krijg door zakelijke nalatigheid of door mijn politieke optreden,
loop ik daar niet voor weg. Maar als buiten mijn schuld om verkeerde beelden van
mij worden neergezet, doet mij dat wat. Vorige week zat er nog heel veel woede
in mijn lichaam.'

Maar u heeft een week lang niks gedaan in Thailand.

'Wat dan!? Wat had ik kunnen doen? Natuurlijk, het was verstandiger geweest om
eerder een persbericht uit te geven. Maar voor de rest was mijn aanwezigheid in
het rampgebied zinloos geweest. Mijn kwaadheid over alle ophef begon overigens
pas later.

'De druppel die bij mij de emmer deed overlopen, was toen een paar journalisten
voor de deur van mijn vakantiehuis in Thailand stonden. Ik weet ook wel dat als
minister je privacy minder heilig is, maar het kan soms ook te ver gaan.'

Het debat over de moord op Van Gogh had ook al niet het beeld opgeleverd van een
daadkrachtige minister. Het geschutter met uw papieren - zij lagen niet op
volgorde - is iedereen bijgebleven.

'Wat mij toen zeer stoorde, waardoor ik mij onzeker voelde, was dat voor het
debat fracties in de Kamer al zeiden dat het anti-terrorismebeleid van Remkes
niet deugde. Als die kritiek ook uit je eigen partij komt, laat dat je niet
onberoerd. Temeer daar niet ik, maar de minister van Justitie bij terreur
primair in charge is. Natuurlijk, het kabinet wordt aangesproken, maar dit ging
een tikkeltje te ver.

'Ik was ook emotioneel geraakt door de moord op Van Gogh. Ik ben een aantal keer
door hem geinterviewd. Hij bewoog zich aan de rand van het Amsterdamse
VVD-circuit, ik heb wel eens een borrel met hem gedronken. Dan denk je maar een
ding: hadden wij dit kunnen voorkomen? Daar staan dus niet een paar onaangedane
ministers in de Kamer. Het optreden van de politie in het Laakkwartier kwam er
nog eens bij. Het was een hectische periode. Maar achteraf dacht ook ik: ik had
die papieren iets beter kunnen ordenen.

'Tijdens het debat kwam de kritiek in eerste instantie uit de venijnige
wandelgangen. Later nam Van Aartsen zelf het woord, hij was uitgesproken
kritisch. Ik heb toen serieus overwogen: zoek maar iemand anders. Nee, dat heb
ik niet voor het debat gezegd, zo zit ik niet in elkaar.'

Heeft u inmiddels een goed gesprek gehad met Van Aartsen?

'Ja. Wat mij betreft zit er niks meer tussen ons. Niks slechts, bedoel ik.' Het
beeld dat blijft hangen is van een weifelende minister.

'Ik ontken het niet. Je kunt er lang en breed bij stil staan, maar dat heeft
niet zoveel zin. Ik realiseer mij dat bij velen dit beeld niet makkelijk van het
netvlies is te krijgen. De enige houding die ik kan aannemen is: aan de slag. De
samenleving schiet er niets mee op als ik blijf hangen bij wat er is gebeurd.'
Bent u niet te beschadigd? 'Ach, beschadigd. Het is geen fraai plaatje geweest.
Maar voor mij is de vraag: ben ik full-dressed in staat die dingen te doen die
ik moet doen? Het antwoord daarop is: ja. Ik zit niet iedere dag te denken: arm
gekwetst ego, wat nu? Zo steek ik niet in elkaar. Je maakt jezelf anders het
leven onmogelijk.' Er is gesuggereerd om Binnenlandse Zaken samen te voegen met
Justitie. Zelfs premier Balkenende heeft zich al positief uitgelaten over een
ministerie voor Veiligheid.

'Ik heb weinig op met organisatiemodellen, daar ben ik te gelouterd voor.
Organisaties moeten een voertuig zijn om problemen op te lossen. Ik ben nog niet
overtuigd dat een ministerie voor Veiligheid bijdraagt aan een betere
terreurbestrijding.

'Laat ik een ding scherp stellen: ik ben een tegenstander van justitiele politie
(politie die niet meer onder Binnenlandse Zaken valt, maar onder Openbaar
Ministerie en Justitie, red.). Want dan komt de handhaving van de openbare orde
en de preventie van criminaliteit in gevaar. Als mensen met justitie te maken
krijgen, is het al te laat.'

U zegt eigenlijk: dat ministerie moet er niet komen.

'Dat heb ik niet gezegd. Maar ik acht justitiele politie niet realistisch. Ik
heb hiermee de piketpaaltjes geslagen en laat de organisatiediscussie nu maar
even over mij heen komen.'

De VVD beraadt zich over haar koers. Er komt een nieuw Liberaal Manifest. Hoe
valt dat bij de pragmaticus Remkes? 'Dat is een nuttige exercitie. Ik heb zelf
met Van Aartsen begin jaren tachtig in een commissie gezeten die hetzelfde deed.
Het is logisch en nodig dat dit verhaal eens door de bril van 2005 wordt
bekeken.

'Ik heb niks met de termen links en rechts. Ik ben ooit lid geworden van een
liberale partij en daarmee is wat mij betreft de kous af. De VVD heeft in de
beeldvorming op sommige gebieden, zoals veiligheid, een stevige stap naar rechts
gemaakt. Ik ben het met Van Aartsen eens dat voor veiligheid een sterke staat
nodig is. In het klassieke jargon wordt dat juist weer links genoemd. Als je die
algemene begrippen toch wilt hanteren: ik ben er niet voor dat de VVD een ruk
naar rechts maakt.'

Wat beschouwt u als een ruk naar rechts?

'De lokroep van de heer Wilders. Daar moeten we ons niet door laten verleiden.
De kracht van de VVD zit in de eigen boodschap. Er is voor mij maar een
tegenstelling in Nederland: tussen mensen die de rechtsstaat respecteren en zij
die dat niet doen. Op het moment dat je onderscheid maakt tussen allochtonen en
autochtonen of moslims en niet-moslims, ben je gigantisch aan het polariseren.
Dat zal als een boemerang op de samenleving terugslaan.'

Dat doet Wilders op dit moment? 'Ik vind dat de heer Wilders in dat opzicht wel
eens over de schreef gaat.'

In de peilingen is hij bijna groter dan de VVD.

'Alle partijen moeten zich instellen op een blijvend groot zwevend
kiezersbestand dat iedere keer weer, en dat vind ik helemaal niet ongezond, de
inzet is van een gevecht op de kiezersmarkt. Dat betekent permanente campagne
voor de partijen. Vandaag is het Wilders, maar morgen weer iemand anders die op
je kiezers aast.'

Is Wilders een bedreiging voor de VVD?

'Dat kan hij zijn, maar democratie is niet voor angstige mensen. De VVD moet
dicht bij haar liberale roots blijven. Wie zijn de VVDaanhangers? Dat zijn over
het algemeen fatsoenlijke, hardwerkende Nederlanders die stabiliteit willen, een
overheid die problemen aanpakt.

'Een van de dingen waar we goed naar moeten kijken is het grote gat tussen het
aantal misdrijven en het aantal veroordelingen. Ik kan me niet aan de indruk
onttrekken dat ons strafrechtsysteem overbelast is.

'We moeten zoeken naar alternatieve routes. Ik hoor dat de politie soms het doen
van aangifte ontmoedigt. Iedere niet opgenomen aangifte is er wat mij betreft
een te veel.'

Wat wilt u doen om dat 'gat' te dichten? 'Ik heb wel ideeen, maar laat ik ze nu
nog maar niet noemen. Anders loop ik in het verkeer met collega Donner voor de
muziek uit.'

Anders gesteld: wat zou de VVD'er Remkes op dit punt graag in het VVDmanifest
zien?

'Ja, ja. Hadden de heren nog koffie gewild?'

U gooit het balletje op. 'Ik gooi dat op, omdat het vertrouwen van de burger in
ons strafrechtsysteem buitengewoon belangrijk is. Ik heb geen pasklare
antwoorden, maar je komt onherroepelijk bij de vraag of de politie niet meer
moet afhandelen en of er niet meer kan worden bereikt met behulp van bemiddeling
tussen dader en slachtoffer.'

'Wij hebben natuurlijk al prestatiecontracten met de politie afgesloten. En een
nationale recherche in de benen gezet. Wij zijn bezig met het verbeteren van de
Algemene Inlichtingen-en Veiligheidsdienst. Na een debat van decennia is er een
vorm gekozen voor de samenwerking tussen grote steden. Dat zijn allemaal zaken
die mij niet zijn ontgaan.'

Heeft u nog plezier in het ministerschap? 'Ik behoor niet tot de soort die van
een zuchtje wind omvalt. Als ik sta, dan staat er 1,98 meter boven de grond.
Deze minister heeft zich stellig voorgenomen, en hij heeft daar ook lol in, zijn
inhoudelijke agenda succesvol af te ronden: terreurbestrijding en
crisisbeheersing, het veiligheidsprogramma, een nieuwe CAO voor ambtenaren, de
evaluatie van het politiebestel. Ik kan mij niet voorstellen dat ik er een
beetje chagrijnig bij ga zitten. Of in grote somberheid.'

Terug in Nederland moet Johan Remkes wel toegeven dat hij heel wat heibel had
kunnen voorkomen als hij direct vanaf zijn vakantieadres in Thailand zijn
medeleven had betuigd met de slachtoffers van de tsunami.

De minister van Binnenlandse Zaken hield zich een weekje afzijdig en begreep pas
later dat half Nederland over hem heen was gevallen. Vervolgens bezocht hij
alsnog Nederlandse hulpverleners en slachtoffers.

Het is niet de eerste onhandige manoeuvre van Remkes. Maar hij heeft zich heilig
voorgenomen in het kabinet-Balkenende II zijn inhoudelijke agenda succesvol af
te ronden.

Onhandige manoeuvre

Johan Remkes: 'Wat kan een minister daar doen?' FOTO ILSE FRECH

LOAD-DATE: January 22, 2005

LANGUAGE: DUTCH

                           © 2005 PCM Uitgevers B.V.

                              114 of 120 DOCUMENTS

                                 de Volkskrant

                                January 22, 2005

Met dank aan Rome ; Interview

BYLINE: DOOR MICHAEL PERSSON

SECTION: Kennis; Pg. K7

LENGTH: 1270 words


Jongste hoogleraar Olivier Hekster (30) houdt oratie

Tien jaar geleden was hij nog student aan de Radboud Universiteit Nijmegen. Nu
houdt Olivier Hekster er zijn oratie als hoogleraar oude geschiedenis. Hij wil
laten zien hoezeer het verleden van het heden verschilt.

Hij is wel erg jong, voor een hoogleraar oude geschiedenis. Maar prof. dr.
Olivier Hekster zelf ziet het probleem niet. Jong? Professoren hoeven niet
altijd grijze heren te zijn. 'Dat is aan het veranderen. Daarvan ben ik een
uitvloeisel.'

Iets meer dan tien jaar geleden was Hekster nog gewoon student in Nijmegen.
Opgegroeid in Nijmegen, naar school geweest in Nijmegen, student geworden in
Nijmegen - en dus werd het hoog tijd om weg te gaan uit Nijmegen. Hij schreef
zich in voor het Europese Erasmus-uitwisselingsprogramma. Een jaar weg. 'Rome
leek me wel interessant. Daar was ik nog nooit geweest.'

Nu is Hekster terug in Nijmegen, gespecialiseerd in de Romeinse keizertijd. Over
twee weken houdt hij zijn oratie, als jongste hoogleraar van Nederland.

'Dat jaar, 1995, is een heel bepalend jaar in mijn leven geweest', zegt Hekster,
in zijn kantoor op de Radboud Universiteit. Aan een muur hangt een poster met
een maquette van het oude Rome, aan een andere een satellietfoto van de huidige
stad. Met zijn pink wijst hij waar hij woonde, waar hij studeerde, waar de
mooiste vondsten liggen, en waar hij de vrouw ontmoette die zijn vrouw geworden
is.

'Voor ik ging studeren heb ik nooit iets bijzonders met de klassieke oudheid
gehad', zegt Hekster. 'Ja, ik vond op middelbare school Grieks en Latijn wel
interessant. En ik kom uit een familie waar veel werd gelezen, en waar veel
musea werden bezocht.' Vader Hekster is collega-hoogleraar in Nijmegen, zus
Kysia was in de jaren negentig een jaar voorzitter van studentenvakbond Lsvb.
'Zo'n milieu maakt het natuurlijk wel makkelijker bepaalde keuzes te maken.'

Hekster is als Van der Leeuwhoogleraar aangesteld, betaald door
onderzoeksfinancier NWO. Hij heeft gewoon gesolliciteerd naar de post, die
inhoudt in dat hij in de luwte, naast de al zittende hoogleraar prof. dr. Luc de
Blois, aan het ambt kan wennen. Vanaf 2007 moet hij het alleen doen. 'Een ideale
positie. Voorlopig met nog weinig managementtaken.'

In Rome veranderde zijn kijk op geschiedenis. 'Juist doordat je daar al die
gebouwen nog hebt met al die voorwerpen er nog in, komt het allemaal heel
dichtbij. Dat is bepalend geweest voor hoe ik naar geschiedenis kijk. Bij het
bestuderen van de oude geschiedenis wordt vaak de nadruk gelegd op teksten. Maar
er zijn zoveel andere bronnen. Archeologische resten, standbeelden, munten . . .
daar moeten historici zich meer in onderdompelen.'

Hekster heeft zich op Romeinse munten gestort. Hij houdt zich bezig met de
'representatie van de macht' in de keizertijd, de manier waarop keizers zich aan
hun onderdanen toonden. Op bronzen muntjes, die vooral in de zakken van de
gewone man belandden, lieten keizers bijvoorbeeld zien hoe ze voor brood en
spelen zorgden, terwijl ze op gouden munten, die onder meer bij soldaten
terechtkwamen (die in goud werden uitbetaald), hun militaire overwinningen
benadrukten. 'Dat is vergelijkbaar met huidige politici, die in de Spits een
andere boodschap hebben dan in NRC.'

Een ander voorbeeld van de beeldvorming van de macht: de Amerikaanse president
Bush, die in bomberjack zijn soldaten in Irak bezocht. Dat zat dicht aan tegen
de keizers die zich met borstplaat op standbeelden en munten lieten vereeuwigen.
'Zelfs al waren ze nog nooit op veldtocht geweest.'

Het is verleidelijk om zulke parallellen te trekken, heeft Hekster gemerkt. Het
is ook zijn manier om te doceren, om studenten te motiveren. Maar tegelijkertijd
moet je de verschillen ook goed in de gaten houden, vindt hij. 'Ik begin met een
beeld uit het hier en nu, dat iedereen redelijk kent. Dan vergelijk ik dat met
het verleden. Maar ik laat ook zien waarom de vergelijking niet klopt. Ik geloof
niet zo in de voorspellende waarde van de geschiedenis. Het gaat mij om het
begrip van processen, niet om de een-op-een-relatie.'

Imperialisme

Voorbeeld. 'Het Amerikaanse imperialisme wordt vaak vergeleken met het Romeinse
imperialisme. Interessant, maar niet om daarmee de ontwikkelingen in de
Verenigde Staten precies te doorgronden. Het Romeinse imperialisme werd gedreven
door een strijd tussen verschillende aristocraten, die door grote overwinningen
meer invloed wilden krijgen. In Amerika speelt dat niet.'

Begrip, daar is het Hekster om te doen. Dat antwoordt hij ook wanneer hem wordt
gevraagd naar het nut van zijn vak. Natuurlijk mag de buitenwacht daarnaar
vragen, vindt hij. Het vak is meer dan geschiedenis om de geschiedenis zelf.
Maar 'nut' is ook meer dan 'toepasbaarheid'.

'Het creeren van begrip is ook in het maatschappelijk belang. Ik heb het dan
niet over het populariseren van gladiatoren, maar over historische processen die
het heden kunnen verhelderen. Wat dat betreft laten historici zich nog te weinig
horen.'

Dan moet dat wel goed gebeuren. 'We kunnen ons ontzettend ergeren aan politici
die bijvoorbeeld met de Verlichting schermen, waarbij ze die tijd heel anders
voorstellen dan die was. Het is onze taak dat recht te zetten.'

Tussen 2001 en 2004 werkte Hekster in Oxford, waar hij onderzoek deed naar de
Romeinse keizer Commodus en les gaf. Met zijn jasje, zwarte shirt, flanellen
broek en bedachtzame antwoorden lijkt hij het een en ander te hebben overgenomen
van de academische cultuur daar.

Selectie

Maar in Nederland kan hij zich geen Oxford voorstellen. 'Ik zal nooit pleiten
voor een elite-universiteit. Niet werkzaam, niet reeel en niet noodzakelijk.
Welke universiteit zou dat moeten worden? Wie moet dat betalen? Om een Oxford of
Cambridge in stand te houden is veel kapitaal nodig. Die selectie is niet te
doen. In Nederland hebben we een goed eindexamen op het vwo. Dat is goed genoeg.
Ik ben niet voor selectie aan de poort.'

Hij vindt Oxford niet per se beter dan Nijmegen - hooguit anders. 'Je krijgt
daar een bepaald type studenten, die al allerlei selecties hebben doorlopen.
Leuk natuurlijk, want ze zijn heel gemotiveerd. Maar veel van hen staan totaal
buiten de gewone wereld, en voor docenten geldt hetzelfde. En het is soms best
leuk om ongemotiveerde studenten voor je te winnen.'

Hekster is wel voor een scherp toezicht op studenten, zodra ze eenmaal binnen
zijn. 'Het is onze taak ze te motiveren, maar als blijkt dat het toch niet
werkt, dan moeten ze iets anders gaan doen. Daar moeten we heldere afspraken
over maken.'

En wat hij in Nederland wel mist, is het contact met collega's buiten zijn eigen
faculteit. In de colleges in Oxford loopt alles door elkaar heen. Hij hoopt dat
dat gemis voor een deel verdwijnt in de Jonge Akademie, een clubje van de
Koninklijke Nederlandse Akademie van Wetenschappen, waarvoor hij met 39 andere
jonge wetenschappers is gevraagd.

Eerst die oratie. Het verhaal ligt bij de drukker, de toga hangt klaar. Heeft
zijn vader nog aangehad. Die toga is wel oud.

CV

1974 Geboren op 8 mei in Leiden

1995 Erasmus-uitwisselingsstudent in Rome

1997 Afgestudeerd oude geschiedenis (cum laude)

1998 Master of Arts, Nottingham

2001 Lecturer in Oxford

2002 Gepromoveerd op de Romeinse keizer Commodus (cum laude)

2002-2004 Fellow aan Merton College, Oxford

2004 Hoogleraar oude geschiedenis, Radboud Universiteit Nijmegen

2005 Lid Jonge Akademie, KNAW

Olivier Hekster: 'Het is soms best leuk om ongemotiveerde studenten voor je te
winnen.' FOTO MARCEL VAN DEN BERGH - DE VOLKSKRANT

LOAD-DATE: January 22, 2005

LANGUAGE: DUTCH

                           © 2005 PCM Uitgevers B.V.

                              115 of 120 DOCUMENTS

                                 de Volkskrant

                                January 22, 2005

Een Pool op de ladder ; De boete voor particuliere werkgevers is gestegen tot
4000 euro per illegale arbeider

BYLINE: DOOR CASPAR JANSSEN

SECTION: de Verleiding; Pg. V2

LENGTH: 1628 words


ZE KOSTEN BIJNA NIKS, DE NAUWGEZETTE POOLSE KLUSSERS. MAAR DE BOETE VOOR DE
PARTICULIER DIE HEN INHUURT, KAN FLINK OPLOPEN.

Nee, zegt Konrad Blazek (38) zonder aarzelen.

Nog nooit heeft hij in die tien jaar dat hij als schilder in Nederland werkt,
problemen gehad. En als hij eerlijk is: niemand van de Polen die hij kent, is
ooit gecontroleerd of betrapt bij het klussen in Nederlandse huizen.

Maar de Poolse klussers zijn ook voorzichtig. Zelf parkeert hij zijn auto altijd
een paar straten verderop. Toch heeft Konrad niet het idee dat er sprake is van
grootscheepse controles. 'Terwijl hier toch heel veel Polen rondrijden.'

Konrad heeft geklust bij Janine en Hans Willems, die wonen in een prachtig
opgeknapt vrijstaand huis in een van de betere buurten van Nijmegen. Samen met
zijn broer en een vriend heeft Konrad hier onlangs de binnen-en buitenboel
geschilderd.

Het was eigenlijk een beetje vanzelf gegaan, het inhuren van de Poolse
schilders. Na de grootscheepse verbouwing van hun huis wilden Janine en Hans dat
er nog voor de winter werd geschilderd. Maar volgens hun aannemer was er zo snel
geen schilder te vinden. Hij deed hun de Polen aan de hand. 'We hebben eigenlijk
nauwelijks nagedacht over de risico's. De prijs was aantrekkelijk, maar het was
ook belangrijk dat ze direct konden beginnen. En wat er zou zijn gebeurd als
Konrad van de ladder was gevallen? Misschien naief, maar daar heb ik nooit over
nagedacht.'

Konrad weet het antwoord wel. 'Ik val niet van de ladder. Je moet gewoon
voorzichtig zijn.'

Als illegale arbeiders zoals Konrad per ongeluk toch een keer van een dak vallen
of in hun eigen vlees boren, zijn ze niet verzekerd. Het is een van de redenen
waarom de Arbeidsinspectie onlangs aankondigde intensiever op illegale arbeid
bij particulieren te gaan controleren. Het aantal inspecteurs zal dit jaar
verdubbelen tot het nog altijd bescheiden aantal van 170. De boete voor
particuliere opdrachtgevers is gestegen van 1000 tot 4000 euro per illegale
arbeider.

In radiospotjes wijst de Arbeidsinspectie particulieren op die gestegen boetes,
die lik op stuk worden uitgedeeld, en op andere risico's van het inhuren van
Polen en andere Oost-Europeanen zonder werkvergunning. Voorlopig is het
resultaat nog bescheiden, geeft de Arbeidsinspectie toe. 'De nieuwe controleurs
worden nu opgeleid', aldus John Hendriks, teamprojectleider van de bouw van de
Arbeidsinspectie. 'Dat kost alleen maar mankracht. Pas later dit jaar gaan we
oogsten. Nu hopen we dat het waarschuwen helpt.'

De campagne van de Arbeidsinspectie is een gevolg van een politiek besluit.
Inwoners van de nieuwe lidstaten van de EU mogen sinds mei wel vrij verkeren in
Nederland, maar hebben om te werken een vergunning nodig. Als het gaat om de
bouwsector, krijgen hun opdrachtgevers die vergunning niet, omdat er voldoende
Nederlanders zijn die dat werk kunnen en willen doen.

Een vergunning aanvragen heeft dus geen zin. Toch wordt de bouwsector, volgens
Hendriks, sinds mei 'overspoeld' met schilders, stukadoors en andere klussers
uit de nieuwe lidstaten van Europa.

Hendriks en zijn collega's krijgen 'signalen' dat er sprake is van een 'hausse'.
'Bonafide aannemers bellen ons. Ze hebben een offerte gedaan, horen vervolgens
niks, en een tijdje later zien ze een groepje Polen dat huis binnengaan. Wij
horen dat Nederlandse bedrijfjes failliet gaan door de oneerlijke concurrentie.'

De Arbeidsinspectie moet het voor een deel hebben van tips, en die komen volgens
Hendriks steeds vaker binnen. 'Je kunt het ook gewoon zien op straat', zegt
Hendriks' collega in Den Haag Zier Blok. 'Het aantal busjes met Poolse of
Slowaakse kentekens is enorm toegenomen.'

Volgens Blok is het in sommige wijken van Den Haag al bekend dat intensiever
wordt gecontroleerd. 'Dat werkt wel degelijk preventief, want de boetes voor
opdrachtgevers zijn behoorlijk. Voor de Polen maakt het niet zoveel uit. Zij
zijn formeel niet strafbaar.'

In Wassenaar bleek bij bijna alle controles dat er illegaal werd gewerkt. 'Als
je dan zo'n eigenaar aanspreekt, zegt die doodleuk: 'Ja, ik hoorde op de club
dat ze voor een goede prijs werkten.' Ze hebben dus een pand van een paar
miljoen en daar zetten ze dan een paar Slowaken in die werken voor tussen de
vijf en tien euro.'

Natuurlijk, ze begrijpen die Polen en Slowaken wel. Hendriks: 'Die mensen willen
gewoon werken. Eerst werkten ze in de tuinbouw, maar nu ze EU-inwoners zijn, zie
je ze in de hierarchie stijgen. In de bouw verdienen ze natuurlijk ook meer.'

Bij Konrad liep het precies zo. Aanvankelijk werkte hij in de tuinbouw. Toen er
op een dag een aannemer langskwam met de vraag wie er kon schilderen, stak
iedereen zijn hand op. Hij dus ook. 'Mijn geluk was dat ik in Polen ook echt
geleerd had om te schilderen.' Na die eerste klus, tien jaar geleden, begon hij
voor zichzelf.

Vjaar ooralsnog lijkt het dweilen met de kraan open voor de

Arbeidsinspectie. John Hendriks: 'Tot voor een terug waren het vooral de
villawijken waar Polen werkten. Nu huurt ook Jan Modaal Oost-Europeanen in. Het
aanbod is enorm gegroeid. De concurrentie tussen Oost-Europeanen is groot, de
uurprijs waarvoor ze werken, wordt steeds lager.'

'Het is zelfs zo dat Polen nu klagen dat Oekrainers de markt kapot maken', weet
Hubert Heutink, woordvoerder van Bouwend Nebeidsinspectie derland, de
branche-organisatie.

'En Oekrainers klagen weer over Wit-Russen.'

Het klopt, zegt Konrad. 'Het wordt moeilijker. Voor mij was dit de slechtste
winter tot nu toe. Er is minder werk en soms doen mensen moeilijk met betalen.'

Peter van Dam (51) heeft ook gemerkt dat de prijzen zijn gedaald, sinds hij
zelf, na lang twijfelen, twee Polen zijn huis liet verbouwen. 'Ik betaalde 9
euro per uur en ze hadden een eigen kamertje, met douche en televisie. Ik weet
dat hier in de omgeving al Polen werken voor vijf tot zeven euro, terwijl ze
daarnaast in een pension of op een camping moeten wonen. In een
huis-aan-huisblad zag ik zelfs advertenties waarin illegale arbeiders zich
aanboden voor 3 euro per uur. Dan praten we echt over uitbuiting.'

Van Dam, die in een dorp in de buurt van Nijmegen woont, was niet zomaar in zee
gegaan met de twee Polen. Omdat hij de bouwwereld redelijk goed kende, was hij
zich goed bewust van de risico's. 'Je hebt toch mensen zwart voor je werken, je
ontduikt premies en dat is illegaal. Maar het ergst is: deze mensen zijn niet
verzekerd. Stel dat hen iets overkwam, dat zou ik mezelf erg kwalijk nemen.'

Maar ja, hoe hij ook rekende, de slotsom was steeds dat hij de verbouwing nooit
zou kunnen betalen als hij een Nederlandse aannemer zou inhuren; dan zou hij
vier keer zo duur uit zijn. Van Dam kreeg geen spijt. De Poolse werklieden
voldeden aan alle verwachtingen. 'Ze hebben een totaal andere werkmoraal dan
Nederlanders. Ze gaan er tegenaan met alles wat ze in zich hebben. En ze zijn
bescheiden, op het serviele af. Ik heb vaak tegen ze gezegd: drink nou eens een
biertje. Maar nee hoor, geen interesse. Ze leidden een oppassend bestaan, ze
waren uitermate voorzichtig.'

Het geheim van de Poolse klussers is niet alleen maar de prijs, zegt ook Janine
Willems. 'Ze werken hard en zijn onnadrukkelijk aanwezig. Ze zijn erg op
zichzelf. Als er andere mensen aan het werk waren, trokken zij zich terug in een
hoekje. Pas op het laatst gingen ze zich wat vrijer voelen. Toen kwamen ze voor
koffietijd de keuken binnen en vroegen ze: is er al koffie?' Of er dan geen
nadelen aan Polen kleven? 'Nou', zegt Peter van Dam, 'er is wel een
communicatieprobleem. Soms moeten ze dingen tot drie keer toe opnieuw doen omdat
ze niet hebben begrepen wat je wilt. En het grootste nadeel is het gevaar dat er
iets gebeurt of dat je ontdekt wordt. Wij wonen in een dorp en op een gegeven
moment wist iedereen dat wij hier Polen hadden rondlopen.'

Maar het liep goed af, en Peter van Dam heeft nog steeds contact met Jarek en
Jozef. 'We zijn min of meer bevriend geraakt. Als zij weer terugkomen uit Polen
nemen ze altijd iets mee voor onze kinderen. Hun kinderen zijn hier ook wel eens
op vakantie geweest.'

'Het liefst', zegt Konrad, 'zou ik natuurlijk in Polen werken. Maar dat is nu
nog onmogelijk. In de streek waar ik vandaan kom, is geen werk. En ik heb een
vrouw en twee kinderen. Van wat ik verdien, kunnen we net rondkomen.'

Komend weekeinde gaat hij weer naar zijn gezin. Twee maanden Nederland, twee
weken Polen, dat is ongeveer het ritme. Tenzij hij natuurlijk een klus moet
afmaken. Maar nu moet hij echt opstappen. Hij heeft beloofd dat hij zou koken
voor zijn broer en zijn collega, in het vakantiehuisje dat ze onderhuren op een
camping.

Het grote voordeel van de EU is, zegt hij, dat hij zich, als hij niet op zijn
werk is, volledig vrij kan voelen in Nederland. 'Als ik niet op mijn werk ben,
ben ik legaal.'

De namen van de geinterviewden zijn niet hun echte namen.

Vrije markt?

Hubert Heutink, woordvoerder van Bouwend Nederland, de nieuwe vereniging van
bouwen infrabedrijven: 'We hebben het hier wel degelijk over broodroof. We
krijgen veel klachten van onze leden. We dringen al lange tijd aan op het
controleren van de particuliere markt. Nu lijkt de arer toch werk van te maken.
Daar gaat zeker een signaal van uit.'

Frank Rohof, algemeen secretaris van de NOA, de brancheorganisatie van
stukadoors en afbouwbedrijven: 'Het is goed dat ze nu gaan controleren, maar van
mij mag de overheid best nog een tandje bijzetten.'

Aad Buller, adjunct-directeur van de Fosag, de ondernemingsvereniging van
schilders en afwerkingsbedrijven:

'We hebben nu eenmaal gekozen voor een vrije markt. Op den duur zullen we zelf
ook manieren moeten vinden om de concurrentie het hoofd te bieden.'

FOTO KICK SMEETS

LOAD-DATE: January 22, 2005

LANGUAGE: DUTCH

                           © 2005 PCM Uitgevers B.V.

                              116 of 120 DOCUMENTS

                                 de Volkskrant

                                January 21, 2005

Als de dollar daalt, lokt Amerika

BYLINE: GHISLAINE VAN DRUNEN, SHEILA SITALSING

SECTION: Economie; Pg. 8

LENGTH: 692 words


Dankzij de goedkope dollar is reizen naar de VS populair. Winkelen is er een
feest, alsof je overal Europeanenkorting krijgt. 'Maar de kosten van hotel,
auto- en camperverhuur kunnen tegenvallen.'

Het heeft iets feestelijks: de afrekening van de credit card terugkrijgen na een
dag onbezonnen dollars uitgeven tijdens een kort verblijf in Washington. De
nieuwe zwarte rok met lange linten, de tas bomvol luxe lekkers van
delicatessenzaak Dean & DeLuca, de stapel boeken bij Barnes & Noble - het blijkt
in euro's allemaal nog goedkoper te zijn dan in de gauwigheid in de winkel al
was uitgerekend. Alsof je overal in Amerika continu Europeanenkorting krijgt.

De goedkope dollar/dure euro wekt hebzucht. Een bekende slaat op Kennedy
Airport, vlak voor vertrek naar Amsterdam, op de valreep een schootcomputer in.
Een andere keert terug met een koffer vol sportschoenen.

De goedkope dollar/dure euro wekt ook verlangen naar Amerika. Nu in een euro
zo'n 1,30 dollar gaat, zijn de Verenigde Staten een goedkoopte-eiland geworden
voor de door euroflatie geplaagde Europeaan. Steeds meer Nederlanders reizen dan
ook naar de Verenigde Staten en naar andere dollarlanden, meldde het Algemeen
Nederlands Verbond van Reisondernemingen (ANVR) onlangs.

Die belangstelling manifesteerde zich al in de zomer van 2004, toen de dollar
zijn lange en onstuitbare duikvlucht al had ingezet: tussen april en november
vloog eenderde meer passagiers naar de VS dan het jaar daarvoor. De populariteit
van het gebied zal ook deze zomer groot blijven, verwacht Romana Engeman,
directeur van het ANVR.

Maar de prijs van het verblijf kan tegenvallen. Prijzen van hotels, auto- en
camperverhuur stijgen, de lage dollar ten spijt, zegt Elske Doets, directeur van
Jan Doets America Tours, specialist in Amerika-reizen. 'Drie jaar lang, sinds de
aanslagen van 11 september, hebben Amerikaanse leveranciers hun adem moeten
inhouden. Nu duidelijk is dat de toeristen terugkomen, halen ze opgelucht adem
en gaan de prijzen omhoog.'

Ook de vliegprijzen zijn niet meer zo laag als toen de terreurangst nog zo groot
was dat de toeristen het massaal lieten afweten. Doets: 'Wij bieden
reispakketten met vliegprijzen in euro's aan. De prijzen van vliegtickets zijn
altijd in de valuta van het land waar ze geboekt worden. De prijs van de
pakketten is dus nauwelijks gedaald. De VS zijn dankzij de goedkope dollar niet
ineens toegankelijk voor Jan met de pet.'

Een compleet reispakket naar Amerika (inclusief hotel en auto of camper) kost
bij Doets nog altijd 1500 tot 2000 euro. Het houdt de Nederlanders niet tegen.
Vooral campervakanties zijn in trek, stelt Doets. 'Niet om aan te slepen.' Op de
vraag of de winstmarge van Doets America Tours, dankzij de goedkope dollar en de
gelijkblijvende pakketprijzen, ook groter is geworden, wil Elske Doets geen
commentaar geven.

Ook reisorganisatie D-reizen profiteert rijkelijk van de gunstige dollarkoers:
'Onze omzet op dollarlanden is met 45 procent gestegen. Dat geldt voor alle
dollarlanden, maar de VS staan op nummer een', zegt directeur Will van den
Hoogen. Populairste steden: New York, San Francisco, Los Angeles en Miami. 'Maar
rondreizen en cruises doen het even goed.'

Ook andere dollarlanden, of landen waar de wisselkoers op de dollar wordt
afgestemd, mogen zich in een gestegen populariteit verheugen. Zoals Brazilie.
Daar gingen in de zomer 2003 nog ruim twaalfduizend Nederlanders heen, in 2004
bijna twee keer zoveel.

Bij Thomas Cook Nederland boeken veel toeristen een reis naar de Caraibische
eilanden. Volgens Suzanne van de Velde, woordvoerder van Thomas Cook Nederland,
beinvloedt de gunstige dollarkoers de prijs van de reispakketten nauwelijks,
'omdat de inkoop eerder is gedaan'. Wel stukken lager, zegt De Velde, zijn de
uitgaven ter plekke, zoals eten, winkelen en uitgaan.

Een punt van zorg: blijft de dollar wel zo goedkoop? Donderdag kroop de euro
voor de eerste keer in twee maanden weer even onder de 'magische grens' van 1,30
dollar per euro. Door zo'n plotse koersschommeling de verkeerde kant op zijn die
schootcomputer en die stapel boeken plots euro's duurder.

LOAD-DATE: January 21, 2005

LANGUAGE: DUTCH

                           © 2005 PCM Uitgevers B.V.

                              117 of 120 DOCUMENTS

                                 de Volkskrant

                                January 18, 2005

Een gewone man, die voormalige topkeeper ; Ed de Goey (38) zit zich te verbijten
op de bank bij Stoke City, een middenmoter uit de op een na hoogste divisie in
Engeland

BYLINE: VAN ONZE VERSLAGGEVER WILLEM VISSERS

SECTION: Sport; Pg. 21

LENGTH: 716 words

DATELINE: LONDEN


'Om hoofdtrainer te worden ben ik niet goed genoeg'

Ed de Goey is al twintig jaar profvoetballer en zit in de nadagen van zijn
loopbaan op de bank bij Stoke City. Hij is het toonbeeld van de gewone man in
een soms opgeblazen wereldje.

Terwijl de ene na de andere ploeggenoot een kek mobieltje openklapt omdat
tijdens Queens Park Rangers - Stoke City (1-0) ongetwijfeld velen hebben gebeld,
vertelt Ed de Goey dat hij geen mobiele telefoon heeft. 'Als ik gebeld moet
worden gaat het via de club of via mijn zaakwaarnemer. Dat bevalt me uitstekend.
Waarom zou ik dat veranderen?'

Wie zich afvraagt of de vermoedelijk enige prof zonder telefoon op zak nog
voetbalt en zo ja waar, die vindt hier aan Loftus Road het antwoord. De
voorganger van Edwin van der Sar als doelman van het Nederlands elftal speelt
bij Stoke City, middenmoter in de op een na hoogste klasse van Engeland,
tegenwoordig de Championship geheten.

Het mooie is dat, nu het traditionele Engelse voetbal zich overgeeft aan
modernismen en de grillen van het grootkapitaal, Ed de Goey honderd procent Ed
de Goey blijft. Treffend in zijn eenvoud, met een motto dat ook hier in dit
gangetje bij de kleedkamer wordt uitgesproken: 'Ik heb altijd gezegd: doe maar
gewoon, dan doe je al gek genoeg.' De haargrens is weliswaar wat hoger komen te
zitten, doch niemand hoeft te denken dat Ed de Goey geen snor meer heeft.

De Goey heeft het alleen tijdelijk iets minder naar zijn zin, want hij is
bankzitter bij Stoke City. In een wedstrijd tegen Reading liep hij een blessure
in het bovenbeen op en sindsdien krijgt Steve Simonsen de voorkeur, ook nu de
vroegere Feyenoorder weer fit is.

Daar baalt De Goey van, al is hij dan 38 en bezig aan zijn twintigste jaar als
voetbalprof. 'Ik wil spelen, ik ben weer zo fit als wat.'

De Goey is al sinds 1997 in Engeland. Hij keepte zes jaar bij Chelsea, dat tien
punten voorsprong heeft in de Premier League en op het kampioenschap afstormt.
In zijn tijd was het Chelsea van voorzitter Ken Bates rijk, maar niet zo rijk
als nu, met eigenaar Roman Abramovitsj. 'Het is ongelooflijk. Je ken kopen wat
je wil, maar je moet er wel een elftal van maken. En daar hebben ze met Mourinho
de juiste trainer voor.' Wie kan daar iets tegen inbrengen?

Zijn zoon spreekt beter Engels dan Nederlands en Ed zelf praat met Brits accent.
Het liefst wil de Gouwenaar nog een jaartje keepen. Bij Stoke, in Nederland of
ergens anders, hij laat alle opties open. Hij gaat naar de club die hem wil
hebben. 'Ik heb er nog steeds plezier in.' Waaruit hij dat plezier haalt, nu hij
in de wat lagere regionen van het voetbal verzeild is geraakt? 'Uit het
spelletje.' Domme vraag.

En daarna gloort voor hem een loopbaan als keeperstrainer. De wijsheid van Ed de
Goey: 'Je moet dingen doen waar je in goed bent. Ik heb heel veel opgeschreven
en wil dat doorgeven aan andere keepers. Ik denk niet dat ik goed genoeg ben om
hoofdtrainer te worden, maar ik heb het wel in me om de dingen die ik goed heb
geleerd over te brengen op andere keepers. Daarmee moet ik het doen. Ik ben
realistisch.'

Twee keer in de week traint hij met de reserves van Chelsea mee, want De Goey is
buiten Londen blijven wonen. Lekker rustig, vertrouwd. Op andere dagen rijdt hij
naar Stoke, een uur of drie verder.

De dag voor de wedstrijd blijft hij daar slapen. 'De trainer stelde het zo voor.
Hij zei: als jij happy bent, presteer je beter.' Als hij vrij is, gaat hij vaak
even op en neer naar Nederland.

De Goey voelt zich in Engeland net zo thuis als in Nederland, zoals ook de
Engelse en Nederlandse televisie hem even lief zijn. Hij kan uren naar sport
kijken. Voetbal, de Tour de France, tennistoernooien en Formule 1 autoraces.

In een piepklein boek, The little book of Chelsea, waarin saillante uitspraken
staan, zegt John Terry, die op dit moment de aanvoerder is van de Londense club:
'Ed de Goey is de slechtst geklede man die ik heb gezien. Een paar schoenen, een
broek, een shirt en een kapsel.'

De Goey neemt de uitspraak voor kennisgeving aan. Laat hem nu maar lekker
zichzelf zijn in deze wereld van ego's. Hij pakt zijn tas van de grond en neemt
afscheid. Als de verslaggever bedankt voor het gesprekje, zegt hij: 'Geen
probleem joh. Fijn dat ik weer even Nederlands heb gesproken.'

LOAD-DATE: January 18, 2005

LANGUAGE: DUTCH

                           © 2005 PCM Uitgevers B.V.

                              118 of 120 DOCUMENTS

                                 de Volkskrant

                                January 15, 2005

Rode familie, herleef ; De tijdgeest is rechts, omdat links geen oog meer heeft
voor het gewone volk, vindt Jaap Dronkers

BYLINE: JAAP DRONKERS

SECTION: het Betoog; Pg. B3

LENGTH: 2322 words


Nu Bush voor de tweede keer president wordt, is het tijd voor bezinning. Niet
langer kan worden volgehouden dat de verkiezingen door Bush 'gestolen' zijn of
dat het Amerikaanse volk in een moment van begoocheling door spindoctors voor
hem heeft gekozen. Ook de lagere middenklassen hebben deze rechtse president
gekozen en een linkse afgewezen.

Deze voorkeur voor rechts is geen Amerikaanse afwijking: de meeste Europese
landen hebben een rechtse regering. De tijdgeest is rechts. Waarom hebben de
lagere middenklassen, van politieagent tot caissiere, kortom alle beroepen
waarvoor geen universitaire opleiding nodig is, zich van hun 'natuurlijke'
belangenverdedigers afgekeerd? Alle schuld geven aan economische stagnatie,
internationaal terrorisme of globalisering is te gemakkelijk.

De linkse partijen kennen van oudsher drie tradities die voortvloeien uit de
kerndoelen van de Franse revolutie: liberte, egalite, fraternite, vrijheid,
gelijkheid en broederschap. De libertijnse traditie wil de individuele
ontplooiingsmogelijkheden van allen bevorderen. De gelijkheidstraditie streeft
naar vergroting van de gelijkheid van startkansen om oneerlijke bevoordeling van
de machtigen te voorkomen. De gemeenschapstraditie is gericht op het beschermen
van de minder machtigen door de opbouw van krachtige maatschappelijke
instituties, zoals goed onderwijs en een solide gezinsleven.

Het noodzakelijke evenwicht tussen deze drie tradities is sinds de jaren zestig
teloorgegaan. Het motto van het kabinet-Den Uyl (1973-1977), spreiding van geld,
kennis en macht, ging alleen over ongelijkheid. Tegelijkertijd werd de
gemeenschapstraditie afgeschaft, omdat die betuttelend en bekrompen zou zijn.
Alleen solidariteit met de Derde Wereld bleef er nog van over.

In de jaren tachtig kwam de onvermijdelijke desillusie over de mogelijkheden om
de ongelijkheid op te heffen en dat maakte de opkomst van Thatcher en Reagan
mogelijk. Als reactie daarop relativeerden ook veel linkse partijen in de jaren
negentig hun gelijkheidstraditie (New Labour). Geen gelijkheidsbevorderende
projecten meer, maar bouwen aan de infrastructuur (Betuwelijn) en meer
marktwerking.

Links zocht geen nieuwe formulering voor de drie tradities, en zo bleef alleen
de libertijnse traditie over.

De studentenonlusten van '68 brachten aan beide zijden van de oceaan een jong en
hooggeschoold kader aan de macht binnen de linkse partijen (in Nederland Nieuw
Links en later GroenLinks), en dat markeerde het begin van het einde van de
linkse gemeenschapstraditie, van speeltuinvereniging tot vakbondsleven, van
cultureel vormingswerk tot kleinschalige woningcorporaties. Want dit
hooggeschoolde kader beschouwde die linkse gemeenschap, de rode familie, als
verouderd, betuttelend en bekrompen. In die tijd werden in de linkse partijen
diegenen die zonder universitaire scholing omhoog waren geklommen binnen de
partij, zoals Drees, terzijde geschoven en vervangen door academisch geschoolden
zoals Den Uyl. Deze overname van de partijleiding door universitair geschoolden
is ten dele het gevolg van de gestegen onderwijskansen van de lagere sociale
klassen, een van de successen van de vroege linkse onderwijshervormingen.

Voor deze vergroting van de onderwijskansen was er genoeg niet-universitair
talent in de linkse organisaties aanwezig om leiding te geven: getalenteerden
uit de lagere milieus konden niet naar de universiteit, maar hoogstens naar een
onderwijzers-of een stenografenopleiding. Na de vergroting van de
onderwijskansen stroomden de beschikbare talenten uit de lagere klassen wel door
naar de universiteit. Daardoor was er op termijn geen nietuniversitair geschoold
talent meer aanwezig binnen linkse organisaties. De libertijnse traditie, die
altijd al sterk was bij de universitair geschoolden, won door deze universitaire
upgrading van de leiding in de jaren zestig verder aan kracht.

Ook in de niet-linkse partijen is deze veracademisering van de leiding
opgetreden, maar in de christelijk georienteerde partijen wordt de libertijnse
orientatie van hooggeschoolden binnen de perken gehouden door religieuze dogma's
en in de rechtse partijen door conservatieve scepsis met betrekking tot de
menselijke natuur en de maakbaarheid van de samenleving door de overheid.

Antiburgerlijkheid is vanouds een element binnen de linkse libertijnse traditie,
maar het is onjuist dit gelijk te stellen aan de anti-autoritaire en
non-conformistische levensstijl van de jaren zeventig, zoals Schoo doet (Reflex,
18 december). Drees maar ook Cohen zijn twee duidelijke voorbeelden van het
verschil tussen een verantwoordelijke libertijnse traditie en de door Schoo
gewraakte antiburgerlijke levensstijl.

De vroegere electorale machtsbasis van de linkse partijen is bovendien door de
vergroting van de onderwijskansen verkleind; met name de ongeschoolde en
halfgeschoolde industriele arbeiders zijn zo goed als verdwenen, terwijl de
middenklasse, met name in de dienstensector, enorm gegroeid is. Maar deze enorme
sociale stijging had niet hoeven betekenen dat de linkse partijen automatisch
hun kiezers verloren. Uit sociologisch onderzoek naar stemgedrag onder sociale
stijgers blijkt dat de linkse politieke voorkeur van het ouderlijk huis nog heel
lang doorwerkt in hun politieke voorkeur. De linkse partijen hadden van deze
ouderlijke 'erfenis' onder de sociale stijgers op eenzelfde wijze gebruik kunnen
maken als de christelijke partijen dat gedaan hebben bij ontkerkelijkte
Nederlanders: een beroep doen op een (imaginaire) gemeenschap. Dat hebben de
meeste linkse partijen nagelaten.

Bovendien hebben linkse partijen het belang van de individualisering van de
samenleving overtrokken: zij meenden dat door de individualisering het belang
van gemeenschappen afgenomen zou zijn. Maar zelfs als individualisering
inderdaad zo belangrijk is geworden, neemt juist ook het belang van de
gemeenschap toe. Een familieband is alleen maar knellend als hij onontkoombaar
is. Zodra een familie niet meer vanzelfsprekend is (echtscheiding, mobiliteit,
kleine gezinnen), wordt een familieband een veilige haven in een harteloze
wereld, die de jongere generaties, in tegenstelling tot de 68'zijn gaan
waarderen. Links heeft deze achterkant van de individualisering niet gezien,
maar individualisering alleen geinterpreteerd als bevrijding van knellende
gemeenschapsbanden.

Het linkse hervormingsproject in het onderwijs was de openstelling ervan voor
kinderen uit de lagere klassen (de gelijkheidstraditie). De eerste weg,
geinspireerd door de gemeenschapstraditie, was het geven van zo goed mogelijk
onderwijs aan de kinderen uit de lagere klassen om hen zo ver mogelijk de
onderwijsladder te laten beklimmen. In Nederland hebben de vroegere
SDAP-onderwijzers dit pogen te realiseren door de selectie in het onderwijs zo
eerlijk mogelijk te laten verlopen: de maatschappelijke herkomst van leerlingen
mocht geen rol spelen. Dat betekende zo objectief mogelijke examens, waarin
kennis en vaardigheden werden getoetst en geen culturele bagage of flair.
Hiervan is in Nederland alleen nog het CITO overgebleven en links heeft sinds
1970 veel gedaan om ook dit af te schaffen.

De tweede weg, meer geinspireerd door de libertijnse traditie, is door linkse
partijen aan beide zijden van de oceaan veel meer gevolgd: het zo lang mogelijk
uitstellen van onderwijskeuzen door leerlingen teneinde hen zo breed mogelijk te
vormen, waarbij een duidelijke keuze voor belangrijke en minder belangrijke
kennis wordt vermeden: de middenschool, de basisvorming, de
scholengemeenschappen en het studiehuis.

Maar deze schooltypen ondermijnen de mogelijkheden van begaafde kinderen uit de
lagere middenklasse te excelleren door het goed leren van duidelijk omschreven
leerstof. Er is een doolhof van leerwegen gecreeerd, waarin alleen
hooggeschoolde ouders de weg kunnen vinden voor hun kinderen.

Ook het studiehuis is niet in het belang van leerlingen uit de lagere
middenklassen: het doet eerder een beroep op culturele bagage en flair dan op
het vermogen hard te werken en goed te leren. Kortom, deze tweede weg heeft de
lagere middenklasse vervreemd van hun linkse partijen, want hun
onderwijshervormingen maakten het onderwijs niet toegankelijker. Daardoor geeft
deze klasse tegenwoordig de voorkeur aan meer traditioneel en strenger
onderwijs, zoals rechts dat voorstaat. Daarom bepleit Bush overheidssubsidie aan
de Amerikaanse religieuze scholen (in feite zoals dat in Nederland sinds 1917
gebeurt en dat hier vrijheid van onderwijs wordt genoemd), omdat die religieuze
scholen beter onderwijs verzorgen, ook voor de etnische minderheden, dan de
openbare high schools.

Het hervormingsproject van links ten aanzien van het gezin was de bevordering
van economische gelijkheid van man en vrouw (gelijkheidstraditie) en de afbraak
van hindernissen om te scheiden (libertijnse traditie). De economische
gelijkheid van man en vrouw wordt vooral opgeeist door de hoger geschoolden en
pakte voor hen ook beter uit. Hooggeschoolde vrouwen hebben immers door hun
goede opleiding betere kansen op de arbeidsmarkt en de veelvoorkomende
combinatie van twee hooggeschoolde partners in de hogere middenklasse maakt het
tweeverdienerschap lucratief.

Vrouwen uit de lagere middenklassen zijn zelf meestal niet hooggeschoold en
hebben dus niet zoveel kans op goed en interessant werk. Werken is voor hen meer
economische noodzaak dan zelfontplooiing. Bovendien komt werken in mindere banen
door ongunstige en niet-flexibele werktijden vaker in conflict met moedertaken.
De opbrengsten van die banen compenseren niet de kosten van kinderopvang.

Linkse partijen die willen dat alle vrouwen gaan werken, duwen de vrouwen uit de
lagere middenklassen een voor hen ongunstige arbeidsmarkt op en maken hun
opvoedingstaken moeilijker.

Echtscheiding was oorspronkelijk een 'voorrecht' voor de bovenkant van de
samenleving en de afbraak van de hindernissen om te scheiden was een strijd
gevoerd door de hoger geschoolden. Maar uiteindelijk leidt deze democratisering
van scheiding ertoe dat de laagst geschoolden het meest scheiden: zij hebben
immers de minste hulpmiddelen (geld, intelligentie) om hun huwelijk of relatie
in stand te houden. In de Verenigde Staten scheiden reeds lange tijd de laagst
geschoolden het meest, in de Europese landen met hoge scheidingskansen treedt
bij de jongere generaties hetzelfde op.

Lager geschoolde vrouwen vinden na de scheiding heel moeilijk een plaats op de
arbeidsmarkt en zij hebben de kleinste kans op voldoende alimentatie. Ook hebben
hun kinderen relatief meer last van de ouderlijke scheiding dan kinderen van
hooggeschoolde ouders. Het is daarom niet vreemd dat rechtse family values juist
worden aangehangen door die lagere middenklasse.

Het is niet moeilijk om eenzelfde analyse te maken ten aanzien van migratie.
Dekolonisatie, rechten van asielzoekers, gezinshereniging, racisme en
anti-discriminatie waren thema's van hooggeschoolden, maar de negatieve gevolgen
van de daaruit voortvloeiende migratie kwamen terecht bij de lagere
middenklassen: in hun woonwijken, op hun werk, in de scholen van hun kinderen,
bij de sociale zekerheid. Praktische bezwaren tegen deze eenzijdige afwenteling
van de negatieve gevolgen van migratie werden gebagatelliseerd of met
beschuldigingen van racisme verdacht gemaakt.

Deze analyse is al vaker gemaakt, hoewel daarin te veel de nadruk lag op de
achterstandsbuurten met de laatste resten ongeschoolde arbeidersklassen en te
weinig op de lagere middenklassen die in de aanpalende wijken wonen en beroepen
(van politieagent tot lokettist) uitoefenen waardoor zij geconfronteerd worden
met de problemen rond migratie.

De Franse banlieus met migranten uit Noord-Afrika, de etnische rellen in Engelse
achterstandswijken en de verkiezingssuccessen van Le Pen en de nieuwe Engelse
nationalistische partij laten zien dat migratie niet alleen een Nederlands
probleem is.

Het gebrek aan evenwicht tussen de drie tradities van links sinds de jaren
zeventig heeft de lagere middenklasse aan beide zijden van de Atlantische Oceaan
uiteindelijk gedesillusioneerd in hun linkse partijen en zo de tijdgeest rechts
gemaakt.

Bij een nieuwe toekomst voor links gaat het om meer dan 'sociaal-individualisme'
en een beter evenwicht tussen marktordening en marktwerking, zoals bepleit in
het Waterlandmanifest (Reflex, 11 december). Het gaat vooral om het herstel van
individuele en gezamenlijke verantwoordelijkheid voor de kwaliteit van
samenleving, buurt, school en gezin. Links moet de verantwoordelijkheid voor de
gemeenschap niet meer overlaten aan de overheid, maar die zelf ter hand nemen,
samen met direct betrokkenen.

Twee voorbeelden. Links kan zelf scholen stichten, juist in moeilijke buurten,
en er samen met leerkrachten, ouders en vrijwilligers goede scholen van maken.
Zo kunnen deze scholen serieuze tegenspelers zijn van godsdienstige scholen, die
een belangrijk deel van hun aantrekkingskracht ontlenen, ook voor minder
godsdienstige ouders, aan de (imaginaire) gemeenschap rond die scholen. Verder
moet links de woningbouwcorporaties terugveroveren op hun managers, teneinde hun
woningcomplexen te gebruiken als steunpunten voor de opbouw van een reeks
voorzieningen die nodig zijn in het moderne gezinsleven (buitenschoolse opvang,
wooneenheden van bejaarden).

Als links een beter en actueler evenwicht tussen zijn drie tradities weet te
hervinden, kan het een belangrijk deel van de bevolking weer aan zich binden.
Sinds de jaren zeventig is de ongelijkheid gegroeid, de gemeenschapszin verzwakt
en is er dus voor links weer een wereld te winnen.

Jaap Dronkers is hoogleraar sociale stratificatie en ongelijkheid aan het
Europees Universitair Instituut in Florence, Italie.

Vmbo-leerlingen in de keuken bij het vak verzorging op het Bernard Nieuwentijt
College in Amsterdam-Noord. FOTO JOOST VAN DEN BROEK - DE VOLKSKRANT

LOAD-DATE: January 15, 2005

LANGUAGE: DUTCH

                           © 2005 PCM Uitgevers B.V.

                              119 of 120 DOCUMENTS

                                 de Volkskrant

                                January 14, 2005

Het sportverleden heeft een gouden toekomst ; Theo Stevens, bijzonder
hoogleraar: 4,7 miljoen georganiseerde sporters zeggen me dat ik gelijk heb'

BYLINE: VAN ONZE VERSLAGGEVER POUL ANNEMA

SECTION: Sport; Pg. 15

LENGTH: 914 words

DATELINE: AMSTERDAM


Sport is doorgebroken als object van wetenschappelijk onderzoek met de
studierichting sportgeschiedenis aan de Vrije Universiteit in Amsterdam.

Onder professoren heeft zijn belangstelling voor sportgeschiedenis vaak
verbazing gewekt, maar Theo Stevens heeft zich aan de universiteit nooit veel
gelegen laten liggen aan wat hoort en niet hoort. 'Sportgeschiedenis is een deel
van onze geschiedenis en behoort daarom behandeld te worden als het andere uit
onze historie.'

Zijn blik richt zich in zijn werkkamer geregeld naar de prachtige boekenkast.
Hij neemt de tijd om zorgvuldig gekozen woorden te ondersteunen met een citaat
uit eerdere publicaties, maar zo af en toe sluipt er een verrassende haast in
zijn zinnen. 'Van Elvis Presley is ooit een grammofoonplaat uitgekomen met op de
hoes de tekst: 'Fourty million Elvis-fans cannot be wrong'.

'Datzelfde zeg ik op mijn manier: 4,7 miljoen georganiseerde Nederlandse
sporters zeggen me dat ik gelijk heb. Als sport een massaverschijnsel is
geworden dan moet het geschiedkundig net zo behandeld worden als de schoolstrijd
of het ontstaan van de arbeidersbeweging.'

Het was geen toeval dat dr. Theo Stevens (67) terechtkwam op de door NOC*NSF
geinitieerde leerstoel aan de Vrije Universiteit. Hij was voor zijn pensionering
aan de Universiteit van Amsterdam als hoofddocent economische en sociale
geschiedenis gangmaker geweest van onderwijs en onderzoek in de
sportgeschiedenis.

In zijn universitaire loopbaan gold Stevens als de man die graag iets oppakte
dat anderen lieten liggen. Groots waren zijn eigen prestaties in de sport nooit
geweest, en een bijzondere band had hij evenmin. Maar wel was er de onstuitbare
nieuwsgierigheid naar oorsprong en verleden van dit massaverschijnsel. 'Op de
universiteit vonden ze me aanvankelijk een rare. Sport had immers geen
wetenschappelijke betekenis en was in die kringen vooral iets voor het domme
volk.'

Stevens ging het debat aan met collega's die hij wees op historisch significante
sociale ontwikkelingen in de olympische beweging, waar vrouwen lang werden
buitengesloten, chauvinisme en nationalisme zich als vanzelfsprekend
manifesteerden en de sport zich in weerwil van maatschappelijke en politieke
strubbelingen bleef versterken. 'Het is wat historici typeert. Ze denken het te
weten, totdat iemand vraagt: is dat eigenlijk wel zo?'

Zijn studenten hielpen hem in zijn overtuigingsdrang met onderzoek en
aansprekende afstudeerscripties. 'Maar de grootste winst zat in wat de sport
zelf liet en laat zien. Het is toch niet te geloven wat zich momenteel voltrekt.
In 1900 telde Nederland 30.000 geregisteerde sporters, nu 4,7 miljoen. Hoe is
dat te verklaren?

'Na de Eerste Wereldoorlog groeide het aantal sporters, omdat gemobiliseerde
soldaten zich bij de grensbewaking leerden vermaken met een partijtje voetbal.
Terug in hun dorp sloten ze zich aan bij bestaande clubs of richtten er zelf een
op. Zo zijn tal van ontwikkelingen op gang gekomen die de moeite van onderzoek
waard zijn. Het is niet alleen de vraag wat de sport met mensen doet, ook wat
mensen met sport doen.

'Tot dusver zijn we slordig geweest met de sport als cultureel erfgoed. Lange
tijd was geschiedenis het verhaal van, simpel gezegd: koning, keizer, admiraal.
Het ging over oorlogen, natievorming en macht. Voor de gewone man was geen
belangstelling.' Volgens Stevens is de informatie over sportgeschiedenis schaars
omdat sportbestuurders nooit veel geschiedkundig besef hebben gehad.
Archiefmateriaal is in grote hoeveelheden in de vuilstort verdwenen.

Maar zijn enthousiasme is grenzeloos. 'Natuurlijk voel ik me bewaker van ons
erfgoed. Dat komt doordat ik naast buitengenwoon hoogleraar ook conservator ben
van het nieuwe sportmuseum in het Olympisch Stadion. Een betere plek is er niet.
Het stadion is een museum op zich met zijn portiershuisje, de Citroen-garages -
waar in 1928 werd gebokst en geschermd - en de markante marathontoren.

'Wat is nu het idee van de architect geweest om daar voor het eerst de
olympische vlam te laten branden? Zo langzamerhand begint dat duidelijk te
worden. Architect Jan Wils was vrijmetselaar en bij vrijmetselaars speelt het
licht een grote symbolische rol. Laat ik het zo formuleren: Wils wilde vanuit
zijn overtuiging het hemelse licht op sporters laten neerdalen. De vlam is
daarna vast onderdeel van de Olympische Spelen gebleven.'

Stevens wil helpen van het Olympisch Stadion een modern museum te maken. 'Geen
vitrines met eindeloze rijen bekers en medailles, maar wel een beeld van wat
geweest is en een zogenoemde Mysterie Tour die bezoekers de kans biedt
historische plekken van het stadion te bekijken.'

Wat de tentoonstellingen in het stadion betreft, voelt hij zich gesterkt door
zijn ervaringen met de expositie over de Oranjes, enige jaren geleden in
Lelystad. 'Een klassieke familie waarvan bleek dat elke generatie aan sport
heeft gedaan. Ik kreeg de schaatsen waarmee de kroonprins de Elfstedentocht
heeft uitgereden, inclusief de bloedvlekken in zijn stukgereden hiel. Van prins
Bernhard mocht ik golfjack, club en schoenen lenen. Van koningin Wilhelmina de
schaatsen waarop ze als 12-jarig meisje had gereden.

' 'Ze zeggen nu wel tegen mij: voor mij hoeft de sport met zijn doping en
commercie niet meer. Maar wat wel hoeft, is dat we naar het hoe en waarom
blijven zoeken. Je zegt toch ook niet: ik ben niet geinteresseerd in
arbeidersgeschiedenis, want ik kom niet uit een arbeidersmilieu.'

LOAD-DATE: January 14, 2005

LANGUAGE: DUTCH

                           © 2005 PCM Uitgevers B.V.

                              120 of 120 DOCUMENTS

                                 de Volkskrant

                                January 13, 2005

Zieke WAO'er 3 procent achteruit

BYLINE: VAN ONZE VERSLAGGEEFSTER

SECTION: Economie; Pg. 9

LENGTH: 293 words

DATELINE: DEN HAAG


Een alleenstaande WAO'er die vaak ziek is, gaat er dit jaar bijna 3 procent in
inkomen op achteruit. Is hij ondanks zijn handicap gezond en heeft hij geen
ziektekosten, dan blijft de schade beperkt tot een min van bijna 1 procent.

Dat blijkt uit berekeningen van het budgetvoorlichtingsbureau Nibud. Het Nibud
rekende voor zes standaardhuishoudens de koopkrachtontwikkeling uit, rekening
houdend met alle fiscale tegemoetkomingen en gemeentelijke bijstand.

Vanwege de no-claimkorting die op 1 januari bij het ziekenfonds is ingevoerd,
ontstaan dit jaar grote koopkrachtverschillen tussen gezonde mensen en zij die
vaak ziek zijn. Wie regelmatig ziektekosten maakt, verliest zijn no-claimkorting
van 255 euro per jaar. Alleen het bezoek aan de huisarts is hiervan
uitgezonderd.

Voor alleenstaande WAO'ers is het verschil tussen ziek en gezond volgens het
Nibud het grootst: 2 procentpunt. Wie zijn volledige no-claim terugkrijgt, gaat
er per maand 8 euro (0,8 procent) op achteruit. WAO'ers die hun no-claim
verliezen, moeten het doen met 29 euro per maand minder (2,8 procent).

De gemiddelde Nederlander ('Jan Modaal') verliest 1,3 procent aan koopkracht,
wat neerkomt op 23 euro per maand. Vergeleken bij de ramingen van het kabinet
zijn de nieuwe cijfers fors negatiever. Volgens minister De Geus (Sociale Zaken)
komt dat door de voorbeelden die het Nibud gebruikt. 'Naast de voorbeelden die
het Nibud noemt, zijn er ook voorbeelden waarin de koopkracht vooruit gaat',
meent de minister. Volgens De Geus is geen sprake van nieuwe feiten of
inzichten, en is er dus geen aanleiding om het koopkrachtdebat te heropenen.

Iedereen gaat er in 2005 op achteruit. De lonen stijgen nauwelijks, en de
belastingen en prijzen gaan wel omhoog.

LOAD-DATE: January 13, 2005

LANGUAGE: DUTCH

                           © 2005 PCM Uitgevers B.V.
