
                               1 of 146 DOCUMENTS



                                NRC Handelsblad

                           28 december 2013 zaterdag

Jaartaal 2013

SECTION: Weekend

LENGTH: 2112 woorden

SAMENVATTING

Woorden 2013

Wat waren de woorden die het aanzien van het jaar 2013 bepaalden? Taalhistoricus
Ewoud Sanders maakte een selectie.

VOLLEDIGE TEKST:

 Akkoordinflatie

In oktober bedacht door Mieke van der Weij in de Tros Nieuwsshow, een van de
radioprogramma's die zij presenteert. Aanleiding: de zoveelste onderhandelingen
over bijstelling van politieke akkoorden. D66 wilde morrelen aan het sociaal
akkoord, vakbond CNV wilde er juist aan vasthouden, maar dat leek lastig te
verenigen met het zojuist bijgestelde begrotingsakkoord. Van der Weij riep
luisteraars op een woord te verzinnen voor de toenemende nietszeggendheid van
Haagse akkoorden, maar verzon zelf spontaan het beste: akkoordinflatie.

Antistrijkstokbeleid

'Van iedere euro die ik aan goede doelen geef, blijft vijftig cent aan de
strijkstok hangen, dus ik geef niks meer.' Dit argument, hoe onnauwkeurig en
kortzichtig ook, hoor je steeds vaker. Reactie van goede doelen: het
antistrijkstokbeleid, oftewel rondbazuinen dat iedere cent terechtkomt bij het
doel waarvoor hij is ingezameld. Dan is het natuurlijk extra pijnlijk, zoals bij
het wielerevenement Alpe d'HuZes (zes keer een Franse berg op fietsen om geld in
te zamelen voor kankeronderzoek), als naderhand blijkt dat er wel degelijk veel
geld verdwijnt in de zakken van sommige organisatoren. Zware imagoschade voor
dit wielerevenement, maar ook koren op de molen van de cynici ('Zie je wel!').
Overigens bestaat de uitdrukking 'er blijft veel aan de strijkstok hangen' al
ruim 200 jaar, een van de vele aanwijzingen dat zelfverrijking ook in Nederland
een lange traditie heeft.

Budgetbejaardenhuis

Er komen steeds meer 65-plussers. Vorig jaar waren het er 2,7 miljoen, in 2041
zullen het er - volgens het CBS - 4,7 miljoen zijn, een kwart van de bevolking.
De meeste mensen zullen het fijn vinden om langer te leven, maar voor de
beroepsbevolking is de ouderenzorg straks niet meer op te brengen. Daarom wordt
er nu alvast - regeren is vooruitzien - op bezuinigd. In augustus stelde een
aannemer voor om de Koepelgevangenis in Breda om te bouwen tot
budgetbejaardenhuis. Tegen de helft van de gangbare prijs konden bejaarden daar
een gedeelde kamer krijgen. Het camerasysteem in de gevangenis - alleen
65-plussers weten nog welke oorlogsmisdadigers daar hebben gezeten - kon worden
gebruikt om toezicht te houden, aldus de aannemer, ,,maar ook voor contact met
de familie". Het bleek een grap.

Dreigingsfilter

Met name op Twitter is het heel gewoon geworden om te dreigen iemand in elkaar
te slaan, te vermoorden of ergens een bom te laten ontploffen. Omdat het voor de
politie onmogelijk is om al die bedreigingen te lezen, worden ze eerst door
zogenoemde dreigingsfilters gehaald. Waarna een dreigingssorteerder kiest welke
dreigtweets nader moeten worden geanalyseerd. Een van de programma's die
hiervoor worden gebruikt heet iColumbo, naar de slimme Amerikaanse
tv-rechercheur uit de vorige eeuw, die altijd nog één extra vraag had ('Just one
more thing').

e-ID

De saaiste neologismen zijn vaak het succesvolst, zeker als ze te maken hebben
met overheidsmaatregelen. Als het aan de overheid ligt gaan we straks allemaal
gebruikmaken van e-ID (ook wel als eID gespeld), een online identificatiesysteem
waarmee je niet alleen je btw-aangifte kunt doen, maar ook producten bij
webshops kunt bestellen. e-ID wordt gezien als de opvolger van DigiD.

Klokkenluidershuis

Misstanden binnen een organisatie onthullen door vertrouwelijke informatie in de
openbaarheid te brengen: maatschappelijk wordt het gewaardeerd, maar
klokkenluiders maken zich er zelden populair mee. Enkele Kamerleden van de PvdA,
D66, GroenLinks, ChristenUnie en de Partij voor de Dieren willen klokkenluiders
meer bescherming bieden door een 'Huis voor Klokkenluiders' op te richten. Hun
wetsvoorstel leidde tot koppen als 'Kamer steunt 'klokkenluidershuis"',
'Klokkenluidershuis stuit op grondwettelijke bezwaren' en 'Klokkenluiders-huis
dichterbij'.

Koningslied

Nee, koningslied is geen spiksplinternieuw woord. En zelfs relletjes rond
koningsliederen zijn niet nieuw. Zo ontstond er al in 1887 ophef over de
kwaliteit van de koningsliederen voor Willem III (men vond dat ze
'Pennewips-poëzie' bevatten). Maar we hebben hier zo lang geen koning gehad dat
we het woord koningslied waren vergeten.

De discussie over de kwaliteit van de tekst, aan elkaar geplakt door maar liefst
negen auteurs (waaronder beroemdheden als Kraantje Pappie), maakte duidelijk hoe
hoog emoties in Nederland kunnen oplopen: hoofdcomponist John Ewbank werd via
Twitter bijna gelyncht. Zeg nu: daar sta je dan en de meeste mensen horen
muziek, want dit is de bekende beginregel van dit lied. Nog vele jaren zal die
formulering geassocieerd worden met het koningslied, dat volgens een peiling van
Maurice de Hond werd gewaardeerd met een 3,8.

Kopschopper

We hadden al branieschoppers, herrieschoppers en relschoppers, maar in 2013
zorgden de kopschoppers voor grote ophef. Iedereen kent de beelden nog: bij een
mishandeling in Eindhoven werd een man enkele keren levensgevaarlijk tegen zijn
hoofd geschopt. De verontwaardiging was enorm, de gevolgen voor de daders ook:
zij werden bedreigd, achtervolgd door journalisten en uiteindelijk bestraft.
Maar omdat hun gezichten volgens rechters niet zonder balkjes op tv hadden mogen
worden vertoond, volgde strafvermindering - wat andermaal tot ophef leidde.

Kweekburger

Op 5 augustus werd in Londen de eerste hamburger van kweekvlees gepresenteerd
aan de pers. De kweekburger of kweekvleesburger is door de Nederlandse
hoogleraar Mark Post gekweekt uit spierstamcellen van runderen. Post kreeg
daarbij ruim 250.000 euro subsidie van Sergey Brin, een van de oprichters van
Google. De massaproductie van kweekvlees kan volgens Post helpen bij het
oplossen van voedseltekorten. Ook de uitstoot van broeikasgassen kan door
kweekvlees worden verlaagd. Jongeren van nu zullen later aan hun kinderen
vertellen: 'Ja hoor, ik weet nog hoe écht vlees smaakt. Geloof het of niet: dat
werd van dode dieren gemaakt.'

Pedolokker

Juridisch is uitlokking van strafbare feiten een heikel punt, maar dat neemt
niet weg dat dit middel steeds vaker wordt ingezet. In 2010 deed een
politieagent zich in een zogenoemde homochatbox voor als een jongen van dertien,
in de hoop een pedofiel te pakken die aanstuurde op seksueel contact - wat
inderdaad lukte. Een paar recente koppen over deze kwestie: 'Opstelten:
pedolokker nuttig middel', 'Hof: inzet pedolokker nutteloos' en 'Inzet van
pedolokker door politie leidt niet tot vervolging'.

De fictieve jongen in deze kwestie wordt ook wel de lokpuber genoemd.

Politierat

'Wereldprimeur', kopte de Volkskrant in september, 'politieratten gaan helpen
verdachten op te sporen'. Een mens heeft zo'n 650 reukgenen, een hond 1.093 en
een rat 1.493. De rat kan dus extreem goed ruiken, wat handig kan zijn als je op
zoek bent naar bijvoorbeeld bloedsporen, lijken, drugs, geld, explosieven of
verdachten. In Cambodja worden ratten al op grote schaal ingezet om landmijnen
te vinden. De eerste vijf politie- of snuffelratten gaan in 2014 aan de slag.
Hun namen zijn bekend: Derrick, Jansen, en-Janssen, Magnum en Poirot.

Printpistool

Dit gaan we de komende jaren nog vaak zien in thrillers en crimi's: terroristen
of andere bad guys die hun moordwapens laten maken op een plaatselijke
3D-printer. Als ze slim zijn doen ze dat in onderdelen, anders lopen ze te veel
in de kijker. De media zijn dol op dit soort berichten, wat de afgelopen maanden
koppen opleverde als 'Eerste 3D-print pistool dichtbij', 'Eerste metalen wapen
uit printer' en 'Eerste schoten met 3D-pistool'.

Prozacmoord

Ook hier gaan we meer over lezen de komende jaren: moorden die zijn gepleegd
onder invloed van antidepressiva. Het hoeft geen Prozac te zijn, maar dat is het
meest bekende antidepressivum. De Radboud Universiteit stelde dit najaar vast
dat er een relatie bestond tussen een moord in Friesland en het gebruik van
paroxetine (Seroxat). In Australië vermoordde een depressieve man na 49 jaar
huwelijk zijn vrouw kort nadat hij met sertraline (Zoloft) was begonnen. De
rechter zag een verband en veroordeelde hem tot twee jaar; na aftrek van
voorarrest kwam hij na negen weken vrij.

Snowden-effect

Niet alle klokkenluiders zijn geliefd, maar sommige worden als helden vereerd.
Edward Snowden is wellicht de grootste klokkenluider van de laatste decennia,
nóg groter dan Julian Assange van WikiLeaks. Dankzij Snowden, een voormalig
medewerker van de CIA, weten we dat privacy inmiddels echt dood is. Als de
telefoon van Angela Merkel kan worden afgeluisterd, en wellicht zelfs de oude
Nokia die Mark Rutte tot voor kort gebruikte, dan zijn gewone burgers natuurlijk
helemaal vogelvrij.

Allerlei bedrijven, ook Amerikaanse, besloten hun servers beter te gaan
beveiligen tegen de NSA. Dit wordt wel het Snowden-effect genoemd. Andere
toepassing van dit woord: 'Een Duits bedrijf dat afluistervrije smartphones
aanbiedt hoopt op het "Snowden-effect", waarbij bedrijven uit angst voor
surveillance door inlichtingendiensten voor extra beveiligde toestellen kiezen.'

Snowden wordt bewonderd om zijn moed, maar ook de Tweede Kamer kent leden die
zowel kranig als oplettend zijn: de SP en de ChristenUnie vroegen onlangs aan
het kabinet waarom er zoveel grote antennes op het dak van de Amerikaanse
ambassade in Den Haag staan.

Socialbesitas

Tieners en twintigers sturen gemiddeld 68 zogenoemde WhatsApp-berichten per dag
en ontvangen er 154. Sommige jongeren krijgen  zelfs 600 berichten per dag. Deze
cijfers zijn ontleend aan een boek dat Mayke Calis en Herm Kisjes dit najaar
publiceerden: Socialbesitas. Sociale media: van vertier tot verslaving. Hierdoor
piekte socialbesitas ('overvloedig gebruik van sociale media') even in de media.
Al eerder lazen we over sociobesitas, infobesitas en amusebesitas.

Ook voor mensen die zich overeten aan voedsel is steeds meer aandacht, althans:
op televisie. Door die televisieprogramma's is obees ('aan obesitas lijdend') in
korte tijd een gangbaar woord geworden. Lang rijmde obees op vlees, maar nu
zeggen steeds meer mensen obies.

Staatsrollator

Ook Willem Drees zag al dat er grenzen waren aan de verzorgingsstaat, zei
premier Mark Rutte dit najaar tijdens de Willem Drees-lezing. ,,De
staatsrollator voor iedere 65-plusser en de gesubsidieerde volksdanscursussen en
mannenpraatgroepen uit de jaren zeventig waren helemaal niet wat hem voor ogen
stond."

Zijn er ooit van staatswege rollators uitgedeeld aan 65-plussers? Nee, maar
Rutte's opmerking was dan ook badinerend bedoeld. Je zou de rollator net zo goed
een voorbeeld kunnen noemen van succesvol Nederlands ondernemerschap. In 1986,
twee jaar voor de dood van Drees, kwam de eerste versie van dit looprek met
wielen op de markt. Sindsdien is het met zoveel succes geëxporteerd dat het
Nederlandse woord rollator in diverse talen is overgenomen.

Trixit

Vraag Nederlanders naar de belangrijkste, grootste en meest emotionele
gebeurtenis van 2013 en velen zullen zeggen: de discussie rond Zwarte Piet
natuurlijk! Na enig nadenken komt daar wellicht nog achteraan: de abdicatie van
Koningin Beatrix. Op veel plaatsen waar Beatrix na haar troonsafstand op 30
april kwam, werd zij spontaan door het volk toegezongen. 'Bea bedankt, Bea
bedankt, Bea, Bea, Bea bedankt' - als het volk zelf liederen maakt, lijken die
veel op supportersliederen.

Vrijwel meteen nadat Beatrix haar abdicatie bekend had gemaakt, verzon iemand
hiervoor op Twitter het woord / de hashtag Trixit ('de exit van Trix').
Woordspelingen met exit zijn sowieso populair op Twitter. Nadat paus Benedictus
had aangekondigd dat hij zou terugtreden, doken onmiddellijk de hashtags
papexit, pauxit, pontifexit en Benedixit op. De troonswisseling leverde nog meer
zogenoemde gelegenheidssamenstellingen op. Een kleine greep: abdicatiemunt,
inhuldigingszegel, kroningszegel, kroonappel en troonswisselingsmunt.

Vrouwenlustpil

Er wordt al lang onderzoek gedaan naar en gediscussieerd over een pil om de
seksuele lust bij vrouwen te beïnvloeden, maar niet eerder dook daarbij het
woord vrouwenlustpil op. Een nieuwe ronde dus in een oude discussie, waarbij ook
woorden als lustpil en libidopil werden gebruikt. Aanleiding: de Amerikaanse
medicijnenautoriteit FDA boog zich over Lybrido, een pil bestemd voor vrouwen
met een brein dat ongevoelig is voor seksuele prikkels. De buitenste laag van de
pil bevat het hormoon testosteron, binnenin zit Viagra, uitvinder is de
Nederlander Adriaan Tuiten. Vanzelfsprekend leidde het nieuws op internet tot
verschillende botte grappen. Bijvoorbeeld: 'Vrouwenlustpil? Niets werkt beter
dan een creditcard.'

LOAD-DATE: 27 December 2013

LANGUAGE: DUTCH; NEDERLANDS

GRAPHIC:  huis
 narcis DEZEgroot

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                               2 of 146 DOCUMENTS



                                NRC Handelsblad

                            27 december 2013 vrijdag

Privaat optimisme leidt  naar  publiek optimisme

SECTION: Boeken

LENGTH: 1050 woorden

SAMENVATTING

Voer voor politici

Het neoliberalisme is nog steeds aantrekkelijk. Het bevrijde individu spoedt
zich van hype naar hype en voelt zich onveilig in luilekkerland.

VOLLEDIGE TEKST:

In ouderwetse termen zijn het linkse boeken. Mark Rutte mag de auteurs  dankbaar
zijn dat zij het fundament leggen onder zijn liberale enthousiasme voor de
participatiesamenleving. Maar Peter Giessen, Pieter Hilhorst en Jos van der Lans
zijn er niet op uit om het kabinet-Rutte II de winter door te helpen. Zij zoeken
naar actief optimisme.

Hilhorst en Van der Lans waren al een eind op streek met hun boek over nieuwe
initiatieven van mensen die het lot in eigen hand nemen, om energie op te wekken
in de buurt, of hun gezinsellende aan te pakken via eigen-kracht-conferenties,
toen Hilhorst wethouder van Financiën, Onderwijs en Jeugdzorg werd in Amsterdam.
Niet handig voor een schrijver en vrije denker, alles wordt opeens officieel.

De wethouder en zijn co-auteur hebben van de nood een deugd gemaakt door het
tweede deel van hun boek bewust vanuit het perspectief van de overheid te
schrijven. Hilhorst, vroeger de Volkskrant-columnist, programmamaker bij de Ikon
en Vara-ombudsman, is niet zo'n autoriteit. Maar politiek verantwoordelijk is
hij wel, zoals hij vorige week merkte toen hij een motie van wantrouwen
overleefde. Het stadhuis had 188 miljoen teveel aan uitkeringen overgemaakt -
het honderdvoudige van waar de ontvangers recht op hadden.

Het sociaal-doe-het-zelven waar de wethouder zo overtuigend voor pleit, was nog
even niet doorgedrongen tot de uitkeringsfabriek die op de automatische piloot
zulke bedragen verkeerd overmaakte. En weer terughaalt. Ook dat was niet exact
volgens het handboek Hilhorst/Van der Lans: 'niet óver mensen beslissen, maar
mét mensen'. Bureaucratie in de praktijk.

Het aardige van het boek is dat de twee niet blijven steken in al of niet
GroenLinks-gemijmer over zelfgebreide sociale verbanden. Van der Lans was wel
senator voor die partij en Hilhorst heeft als PvdA'er waarschijnlijk affiniteit
met dat gedachtegoed, maar ze zijn al jaren op zoek naar wat werkt. Zij
combineren de nodige literatuur met opbeurende verhalen uit de Nederlandse, vaak
Amsterdamse werkelijkheid.

Peter Giessen, voormalig opinie- en wetenschapsredacteur van de Volkskrant,
heeft zijn overgang naar de meer solitaire post van correspondent in Parijs te
nutte gemaakt door een essay te schrijven over het vaak geconstateerde contrast
tussen ons persoonlijk optimisme en ons pessimisme over de samenleving. Met een
onnadrukkelijke belezenheid en een elegante stijl vliegt de schrijver zijn
afscheidsrondjes boven Nederland.

Een enigszins gewaagd experiment is het wel. Je zal maar over optimisme willen
schrijven. Voor je het weet staan er zoetsappige, blije of cynische zinnetjes.
Maar daar doet Giessen niet aan. Hij heeft een heleboel te vertellen. Hij
plaatst de seculiere heilsverwachting van het individualisme in historisch
verband. We komen uit christelijk-verzuilde tijden. In de jaren dertig
waarschuwde een 'regeringscommissie inzake het dansvraagstuk' voor de invloed
van 'Amerikaansche negermuziek' - de Zwarte Piet-discussie van toen.

En dan koerst hij naar het hart van VVD/D66-optimisme over de sterke, kundige
burger die in zijn zelfredzaamheid meent dat hij alles aan zijn eigen
inspanningen te danken heeft. Zonder oog voor wat de gemeenschap hem of haar
schonk. En met weinig aandacht voor de mensen die bij de loterij achteraan
stonden. Dan hadden ze maar harder moeten werken!

Ook in dit boekje gaat het niet om partijpolitieke overdenkingen. Giessen
beschrijft de jaren '45-'75 als 'het sociaal-democratisch moment' dat verzandde
in werkloosheid en inflatie. De milieubeweging was een pessimistische breuk met
het Verlichtingsoptimisme:  'De fakkel van het optimisme werd overgenomen door
Rechts.' De jaren zestig worden vaak beschreven als tijd van hippies, provo's en
kabouters, schrijft Giessen, 'maar achteraf is de rechtse kant van de sixties
misschien wel belangrijker geweest dan de veel spectaculairder, maar
tijdgebonden linkse kant.' De VVD omhelsde het optimisme van 'de hardwerkende
Nederlander'. Het werd de partij voor mensen met zelfvertrouwen. 'Daarmee werd
ook het optimisme geprivatiseerd.'

Het neoliberalisme verbindt persoonlijk optimisme met een maatschappelijke
ordening die als efficiënt én rechtvaardig wordt gezien. Wie er met de pet naar
gooit moet het zelf maar weten. Privaat optimisme voert vanzelf naar publiek
optimisme.

De kredietcrisis heeft de onhoudbaarheid van die stelling aangetoond, aldus
Giessen. 2008 was het einde van het 'neoliberale moment', dat zelf een antwoord
was op bureaucratische stagnatie van de sociaal-democratie in de jaren zeventig
van de vorige eeuw. Het volkskapitalisme van Thatcher bleek  gebaseerd op enorme
schulden, maar desondanks blijft het neoliberale gedachtegoed 'opmerkelijk
populair' aldus Giessen. Niet alleen hebben velen materiaal belang erbij, de
idealistische en optimistische kanten van het neoliberalisme blijven
aantrekkelijk - 'een geprivatiseerde utopie waarin elk individu krijgt wat het
verdient.'

Intussen spoedt het bevrijde individu zich van hype naar hype en voelt zich
ontheemd en onveilig in luilekkerland. Giessen schrijft niet alleen mooi, hij
vat overtuigend samen hoe dat particuliere eigen kracht-gevoel past binnen een
verloederde buitenwereld. Om te komen tot een voorzichtig optimistische
conclusie die mooi zwaluwstaart met het meer praktijkgerichte nieuwe sociale
denken van Hilhorst en van der Lans. Het zijn twee pleidooien voor burgerschap
van het beste soort.

Voor politici, die allemaal bezig zijn  met al dat overhevelen van taken naar
'dichtbij de mensen', zijn dit verplichte boeken. Optimisme als
organisatieprincipe is een aantrekkelijke en overtuigende formule. Niet voor
laissez-faire politiek, des te meer voor zelfstandige burgers en een actieve
overheid. Gemeenschapszin: niet als taak voor anderen, maar als bron van kracht.

Dit zijn pleidooien voor burgerschap  van het beste soort

Pieter Hilhorst en Jos van der Lans: Sociaal doe-het-zelven. De idealen en de
politieke praktijk. Atlas Contact, EUR 17,95

3

Peter Giessen: De weg van de meeste weerstand. Pleidooi voor de betrokken
burger. Cossee  i.s.m. Felix Meritis, EUR 12,90

4

LOAD-DATE: 27 December 2013

LANGUAGE: DUTCH; NEDERLANDS

GRAPHIC:  coversociaal
 covergiesen

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                               3 of 146 DOCUMENTS



                                NRC Handelsblad

                            17 december 2013 dinsdag

Zwaargewicht verruilt bokstitel voor strijd om presidentschap

SECTION: In het nieuws

LENGTH: 647 woorden

SAMENVATTING

M/V in het nieuws

Vitali Klitsjko

Hij is al jaren wereldkampioen boksen, de trots van Oekraïne. Nu is hij plots de
zwaargewicht die Janoekovitsj kan vloeren.

VOLLEDIGE TEKST:

Kiev. Wat Muhammad Ali in Amerika nooit heeft geprobeerd, durft Vitali Klitsjko
in Oekraïne wel: zich kandidaat stellen voor het presidentschap. Beiden zijn
nagenoeg onverslaanbare boksers geweest en beiden hebben uitgesproken politieke
opvattingen. Maar Klitsjko (42) maakt er werk van. Eerst kondigde hij gisteren
zijn kandidatuur voor het Oekraïense presidentschap aan. Daarna maakte zijn
Duitse manager bekend dat hij zijn wereldtitel in het zwaargewicht bij de World
Boxing Council (WBC) opgeeft.

Vitali Klitsjko is sinds 1999 bijna onafgebroken wereldkampioen bij één of meer
boksbonden geweest. De laatste titelstrijd die Klitsjko won, vocht hij uit in
september 2012: in vier ronden versloeg hij zijn uitdager op technisch
knock-out. Net als jongere broer Vladimir (38), al dertien jaar wereldkampioen
bij andere bonden, won de twee meter lange president in spe op karakteristieke
wijze: met zijn linkervuist de tegenstander op afstand houden, zodat je bijna
geen dekking nodig hebt, en met de rechter stoten.

In 2012 was Klitsjko al meer met de politiek bezig dan met zijn sport. Met zijn
partij Oedar (Stoot) voerde hij campagne voor parlementszetels. Oedar werd bij
die verkiezingen de derde fractie in de Verchovna Rada. Het was het succesje dat
hij nodig had. Vier jaar eerder had hij een jammerlijke nederlaag geleden bij de
gemeenteraadsverkiezingen in Kiev. Vanuit het parlement kon hij sinds 2012
verder werken aan zijn machtspositie.  Die wil Klitsjko gebruiken om zijn land
richting Europa en NAVO te loodsen. Want hoewel de bokser een homo sovieticus is
- grootvader werkte bij Stalins geheime dienst NKVD, vader diende in het Rode
Leger, hijzelf werd geboren in Kirgizië - ligt de Oekraïense toekomst volgens
hem in het Westen.

Vandaar dat Klitsjko een van de drie oppositieleiders is die zich drie weken
geleden hebben geschaard achter het pro-Europese protest in Kiev. Dankzij het
domme politiegeweld in de nacht van 30 november tegen studenten - dom omdat het
protest nog niet partijpolitiek was en omdat Oekraïners trots zijn op de bloem
der natie - kreeg de Europese beweging ineens vleugels. Het centrum van Kiev is
sindsdien fysiek in handen van de pro-Europeanen. De parlementaire oppositie
maakt daarvan  dankbaar gebruik. Toen president Janoekovitsj op 21 november
plots de stekker uit het associatieverdrag met de EU trok en weer op Rusland
koerste, waren de pro-Europese oppositiepartijen geen serieus alternatief. Door
het straatprotest hebben ze nu ineens profiel. Bijna elke dag houden de leiders
toespraken op het centrale plein of  persconferenties in de bezette
vakbondscentrale op de hoek van de Maidan.

Klitsjko weet die ommekeer het best uit te buiten. Hij spreekt de taal van de
gewone man en ligt er niet wakker van of die taal het Oekraïens of het Russisch
is. Die taalstrijd, waarin de oude tegenstelling tussen Oost en West weerklinkt,
is volgens hem passé. In het weekeinde liet hij dat slim blijken. Met Vladimir
betrad Vitali het podium. Hij attaqueerde in het Oekraïens de ,,boevenbende"
van Janoekovitsj die er ten laste van het volk een ,,gouden wc-pot"  op nahoudt,
zijn broer in het Russisch.

Maar of dat genoeg is om president te worden? Veel meer dan zichzelf heeft
Klitsjko nog niet in te brengen. Zijn helpers in de politieke ring zijn veelal
amateurs. En dan is er nog die rijke oligarch met wie hij een nauwe band zou
hebben: Dmitri Firtasj, een man die een dikke vinger heeft in de gascontracten
met het Rusland waarvan ook Klitsjko afstand wil nemen. Klitsjko ontkende
recentelijk  expliciet dat hij een politieke pion van Firtasj is in de
oligarchenstrijd om de macht in Kiev. Maar zijn relatie met Firtasj is wel een
gat in zijn dekking.

LOAD-DATE: 17 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                               4 of 146 DOCUMENTS



                                NRC Handelsblad

                           14 december 2013 zaterdag

Wilders uit per mail woede op PVV

SECTION: In het nieuws

LENGTH: 449 woorden

SAMENVATTING

PVV

Partijleider Wilders ruziet intern veel per mail. Kleine zaken leiden tot
irritatie. Een mondeling gesprek komt er zelden van.

VOLLEDIGE TEKST:

Den Haag. Uit interne e-mails van de  PVV blijkt dat partijleider Geert Wilders
zich geregeld negatief en neerbuigend uitlaat over partijgenoten en  naaste
collega's. De mails, via Haagse bronnen in bezit van deze krant gekomen, laten
ook  zien dat Wilders soms om ogenschijnlijk kleine kwesties in woede kan
ontsteken.

Zo werd de partijleider in een e-mail  van 17 januari dit jaar boos toen bleek
dat twee PVV'ers, een collega-Kamerlid en het hoofd bedrijfsvoering van de
fractie, met elkaar hadden besproken  hoe de toenmalige fractiewoordvoerder
ondersteund kon worden.

,,Wie haalt het in zijn hoofd om met  mijn voorlichtster te spreken over de
inzet van mensen (-) zonder dat ik van  iets weet? Laat dat de laatste keer zijn
(-), zijn jullie gek geworden?", mailde  de partijleider.

Wilders was intern ook negatief  over kritiek uit provinciale afdelingen  op de
verkiezingscampagne van 2012  en de gebrekkige partijorganisatie.  Vanuit
Groningen en Drenthe werden  notities aan de partijleiding gestuurd  met een
pleidooi van een campagne- evaluatie, waarbij Drenthe zich ook  vragen stelde
bij het gebruinde gelaat  van Wilders : ,,Henk  en Ingrid hebben momenteel ook
maar beperkte middelen voor vakanties."

,,Ze moeten niet zeuren", reageerde Wilders in een interne mail van 25
september 2012. Een aanbod van de  afdeling Groningen om bij te dragen  aan de
evaluatie van de campagne verwierp hij diezelfde dag: ,,GEEN evaluatiecommissie,
is vragen om problemen''.

Ook leren de e-mails dat de nieuwe  persvoorlichter van Wilders, de Limburgse
PVV'er Michael Heemels, vorig  jaar nog dreigde uit de PVV te stappen.  Heemels
ervoer volgens mails aan Wilders dat zijn keuze voor de PVV - hij zit  sinds
2011 in de Limburgse staten voor  de partij - hem maatschappelijke kansen
ontnam. Hij liep ,,tegen zijn financiële grenzen aan'', mede omdat hij  als
PVV'er werd ,,geïsoleerd op de arbeidsmarkt''.

Toen Wilders niet op zijn mails reageerde schreef Heemels, fractievoorzitter  in
Limburg, dat hij  de partij en de politiek binnen een  week zou verlaten wanneer
Wilders  hem niet alsnog een gesprek toestond.  Hij voorspelde dat in dit geval
,,de  complete fractie uit elkaar valt''. Heemels bleef uiteindelijk bij de PVV
Limburg, en promoveerde begin deze  maand tot Wilders' woordvoerder.  Bronnen in
de partij vertellen dat Heemels' aanpak - dreigen met politiek  onheil - in de
PVV de beste manier is  geworden om iets van Wilders gedaan  te krijgen.

De PVV en Michael Heemels waren  niet beschikbaar voor commentaar.

LOAD-DATE: 13 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                               5 of 146 DOCUMENTS



                                NRC Handelsblad

                           14 december 2013 zaterdag

Mailen met Geert

SECTION: Weekend

LENGTH: 2095 woorden

SAMENVATTING

Partijcultuur

E-mails van en naar Geert Wilders illustreren hoe het intern bij de PVV toegaat.
Over dreigen als partijcultuur en de uithalen van de leider: ,,Dit kan echt
niet. Zijn jullie gek geworden?"

VOLLEDIGE TEKST:

Het 'smoelenboek' van de Tweede Kamer vermeldt sinds begin deze maand dat de
PVV-fractie een nieuwe persvoorlichter heeft. Hij heet Michael Heemels; een
Limburger met een goede reputatie in PVV-kringen. Hij gedraagt zich niet altijd
als persvoorlichter - mails van deze krant liet hij deze week onbeantwoord -
maar dat is eerder vertoond: ook onder zijn voorganger hadden mediavragen geen
prioriteit voor de PVV.

Heemels is ook in een ander opzicht illustratief voor de stand van zaken in de
partij van Wilders. Sinds de PVV vorig jaar zijn gedoogrol in het landsbestuur
opgaf en uit Gedeputeerde Staten van Limburg stapte - de twee plaatsen waar de
partij bestuursinvloed had - wordt de binnenwereld van de partij gekenmerkt door
achterdocht voor de leider, afgewisseld met uithalen van diezelfde leider naar
partijgenoten. Het blijkt uit interne e-mails die in de afgelopen weken via
Haagse bronnen in bezit van deze krant kwamen.

Intussen is een gewoonte in de partij ontstaan die steeds populairder wordt:
dreigen met politiek onheil in een poging Wilders je wil op te leggen.

Het probleem van de PVV is niet ingewikkeld. Door de verkiezingsnederlaag van
september 2012 heeft de partij te weinig functies beschikbaar om alle
(oud-)PVV-politici en -medewerkers aan het werk te houden. En omdat oud-PVV'ers
vaak moeite hebben een nieuwe baan te vinden, kan dit pijnlijk uitpakken,
illustreren e-mails die dezelfde Michael Heemels vanaf vorig najaar aan Wilders
stuurde.

,,'Beste Geert", schrijft Heemels de partijleider 17 september vorig jaar, vijf
dagen na de verkiezingen. In 2011 is hij op 32-jarige leeftijd voor de PVV in de
Limburgse Staten gekozen. Een man met een goede maatschappelijke loopbaan: hij
is eerder leraar Duits geweest en werkte voor vakantieparken, aldus zijn cv op
de PVV-website.

Maar zijn politieke werk, klaagt hij, vormt een beletsel voor zijn verdere
maatschappelijke carrière. Hij wil daarom met Wilders praten ,,over mijn
toekomst bij de PVV". Hij zit ,,tegen [zijn] financiële grenzen" aan omdat hij
,,volledig wordt geïsoleerd op de reguliere arbeidsmarkt".

Er moet ,,een dringende oplossing op zeer korte termijn" komen, schrijft
Heemels. Anders zal hij zijn fractievoorzitterschap en Statenzetel op moeten
geven - en dan komt het: ,,Ik verwacht dat de fractie dan compleet uiteen zal
vallen." Dus Wilders moet hem helpen. ,,Ik hoop dat de PVV zich nu ook [...]
inzet voor mij."

Heemels heeft eerder laten zien van hoeveel waarde hij voor Wilders kan zijn. Op
3 september 2012, negen dagen voor verkiezingsdag, mailt hij de PVV-leider hoe
hij weet te voorkomen dat twee ontevreden oud-PVV-gedeputeerden (Antoine Janssen
en Theo Krebber) zich in de media negatief over de partij uitlaten. Hij slaagt
erin ,,alles over de verkiezingen heen te schuiven" door de twee te behandelen
als pionnen. ,,Het zit [de twee gedeputeerden] nog steeds hoog dat de coalitie
is gevallen'', schrijft hij Wilders. ,,We hebben ze maar in deze waan gelaten
(en de bekende stroop om de mond gesmeerd)."

Toch krijgt Heemels geen reactie op zijn smeekmail van na de verkiezingen. Twee
weken later, op 1 oktober, mailt hij hierover ,,erg teleurgesteld" te zijn. Weer
geen reactie. Hij zet zijn verhaal per mail van 9 oktober extra aan. Nu moet de
PVV-leider maar kiezen. Heemels is ,,wederom erg teleurgesteld", hij zal uit de
politiek stappen als er niets voor hem geregeld wordt, de Statenfractie valt uit
elkaar als hij vertrekt, en ,,indien van jou kant werkelijk geen interesse
bestaat" voor zijn problemen, mailt Heemels, ,,dan rest mij niets anders dan
komende week een persbericht uit te sturen waarin ik mijn vertrek kenbaar maak".

Dit persbericht gaat nooit uit - en uiteindelijk wordt Heemels door Wilders op
zijn wenken bediend: hij is sinds deze maand woordvoerder van de PVV in Den
Haag.

PVV'ers vertellen dat zijn handelwijze zeker niet bijzonder is, waardoor de
atmosfeer soms paranoïde is geworden: om bij Geert in beeld te komen, zeggen ze,
moet je hem gevaar voorhouden. Illustratief is het jonge Kamerlid Joram van
Klaveren: nadat hij vorig najaar met andere PVV'ers een mogelijke opstand tegen
Wilders besprak, ging de partijleider hem meer dan voorheen behandelen als
vertrouweling.

Dit verklaart ook waarom zoveel PVV'ers stiekem hopen op meer interne
tegenmacht. Wie eenmaal voor de partij gekozen heeft - zie Heemels - kan er
nauwelijks meer uit. Tegelijk heeft Wilders zo'n behoefte zijn greep op de
partij te behouden, dat hij kansen op meer volksvertegenwoordigers bewust laat
lopen: hij besluit dit jaar vrijwel nergens mee te doen aan de raadsverkiezingen
van 2014. Om dezelfde reden hebben pleidooien voor een gedemocratiseerde PVV,
door de Kamerleden Brinkman (2010) en Bontes (2013), steeds hetzelfde resultaat:
de Kamerleden verlaten de partij.

Maar dat er behoefte aan een traditionele partijorganisatie is - met
vrijwilligers, professionele ondersteuning en kanalen om kritiek te uiten -
blijkt meteen al na de verloren verkiezingen van vorig jaar. De afdelingen uit
Groningen en Drenthe mailen er, samen met kritiek op de campagne, uitvoerige
notities over naar Den Haag.

Die uit Drenthe springt eruit. Daar hebben ze fikse kritiek op de campagne en
Wilders zelf. De ,,consequenties van uittreding uit de Eurozone en de EU zijn
[in de campagne] niet uitgelegd", mailt de afdeling 24 september de
partijleiding. Kiezers klaagden dat de PVV links ,,sterker" had gemaakt door uit
het kabinet te stappen. En Wilders zelf deed er niet slim aan ,,super-gebruind
voor de camera's te verschijnen". Ze gunnen hem zijn verzetjes, maar: ,,Henk en
Ingrid hebben momenteel ook maar beperkte middelen voor vakanties."

Campagnebureau

Ook bekritiseren ze de partijorganisatie. Het ,,wekt grote irritatie" dat vragen
van Statenleden niet door Den Haag beantwoord worden. De PVV ,,formuleert geen
oplossingen". En ,,het werven van goede mensen is momenteel een groot probleem".
Daarom moet de PVV, zoals de andere parlementaire partijen, voortaan ,,politieke
subsidies" zien te krijgen voor ,,een wetenschappelijk bureau en een
campagnebureau". Zaken die Wilders nooit heeft gewild. Dus als de notitie bij
hem terechtkomt, 25 september, reageert hij tegenover een collega
karakteristiek: ,,Ze moeten niet zo zeuren maar goed laat ze maar komen. Niet op
korte termijn."

Vanuit Groningen is intussen ook gemaild, op 18 september, en ook daar is het
oordeel dat de PVV een professionele partijorganisatie moet worden, ,,met
fundamenten in de samenleving". Ook moet de partij ,,minder angst en minder
wantrouwen uitstralen", aldus het stuk. Verder is de afdeling graag bereid
,,deel uit te maken van een mogelijke evaluatiecommissie" van de campagne.

Alweer reageert Wilders met een gebeten mail: ,,[...] wat is dit? Er komt
helemaal GEEN evaluatiecommissie, is vragen om problemen. Nodig ze uit voor een
bijeenkomst maar geen evaluatie ok."

Die evaluatie blijft dus achterwege, en de kritische afdelingen worden inderdaad
in Den Haag uitgenodigd, verklaren betrokken PVV-bestuurders uit Drenthe en
Groningen. Het contact met Den Haag is sindsdien ook verbeterd, vertelt Nico
Uppelschoten, PVV-fractievoorzitter in Drenthe. Wel blijft hij bezorgd over de
rekrutering van kwalitatief goede PVV-politici en dus ,,de continuïteit" van de
partij. ,,De grootste zorg is: hoe geef je het populisme in Nederland een
gezicht? Dat is nu Geert. Maar hoe zorg je dat dit in de toekomst zo blijft?"

En dat Wilders in een interne mail zo neerbuigend op zijn bijdrage reageerde,
zegt hij niet te kunnen verklaren. ,,Ik zou het niet gedaan hebben", zegt hij.

Maar Wilders, zo blijkt uit talrijke andere e-mails in bezit van deze krant,
doet dit met regelmaat, zeker als hij wordt geconfronteerd met kritiek of
onwelgevallige verzoeken. Steeds draait het dan om dezelfde problemen:
oud-PVV'ers die op zoek zijn naar werk, de roep om meer professionaliteit in de
partij en de behoefte aan een minder strakke hiërarchie, waarbij Wilders alles
beslist. Tegenmacht.

Zo komen na de verloren verkiezingen van vorig jaar verscheidene oud-Kamerleden
hun diensten aanbieden. Een van hen is André Elissen, een oud-politiecommissaris
en Kamerlid in 2010-2012, die blijkens een interne mail van 10 december vorig
jaar bespreekt dat de samenwerking van partijvrijwilligers in de provincies moet
verbeteren. ,,Hij wil dat zelf ook graag", krijgt Wilders gemaild.

Niets ervan, laat Wilders weten. Opnieuw merkt zijn directe omgeving dat hij
beducht is voor elke mogelijke tegenmacht in de partij. ,,Nee vrijwilligers is
partijzaak", mailt hij 10 december. Werken aan betere interne samenwerking - hij
vindt het flauwekul. Op de ideeën van Elissen, hij stond vorig jaar op 20 op de
kandidatenlijst en heeft gesolliciteerd naar een plaats op de Europese lijst,
kijkt hij alleen maar neer. In de mail smaalt hij over Elissen, met zijn ideeën
,,over intervisie tussen medewerkers en dat soort rare dingen".

Elissen laat desgevraagd weten dat hij ,,de PVV als netwerk meer cohesie wilde
bijbrengen", dat mensen van elkaar zouden moeten leren, en dat hij daarom
,,intervisiebijeenkomsten" voorstelde. Dat Wilders daar niet enthousiast over
was verrast hem niet. ,,Ik stond in 2010 24 op de lijst, vorig jaar 20 - dan ben
je natuurlijk niet de meest populaire figuur", zegt hij.

Meer samenhang, betere afstemming en samenwerking; proberen een echte partij te
worden: de e-mails laten zien dat daar onder Wilders geen enkele kans op is. Als
begin dit jaar blijkt dat twee PVV'ers met de nerveuze Gaelle de Graaf, dan nog
de fractievoorlichter, bespreken hoe zij ondersteuning kan krijgen, ontsteekt
Wilders ogenblikkelijk in woede: zelfs de mogelijke assistentie van zijn
woordvoerder is een zaak waarover hij beslist.

Want Wilders is de baas. En Wilders alleen, blijkt uit een mail van 17 januari.
,,Wie haalt het in zijn hoofd met mijn voorlichtster te spreken over de inzet
van mensen [...] zonder dat ik van iets weet? Laat dat echt de laatste keer
zijn", schrijft hij. ,,Dit kan echt niet, Gaelle laat me nota bene weten 'we
hebben nog niets besloten', zijn jullie gek geworden? Een medewerker die meer
weet dan ik?"

Kleine ironie: Gaelle de Graaf maakte dit najaar bekend dat zij per 1 december
vertrekt als PVV-voorlichter - al liep zij deze week nog op de fractie rond.
Haar opvolger: Michael Heemels, de man die Wilders zo vaardig van dreigend
onheil wist te doordringen.

Michael Heemels is door deze krant sinds afgelopen dinsdag benaderd. Hij
reageerde niet. Ook een andere woordvoerder van Wilders verkoos deze week niet
te reageren.

De atmosfeer binnen de PVV is soms paranoïde geworden:  om bij Geert in beeld te
komen, moet je hem gevaar voorhouden

Van: Wilders G. {Privé}

Verzonden: donderdag 17 januari 2013 16:46

Wie haalt het in zijn hoofd om met mijn voorlichtster te spreken over de inzet
van mensen voor voorlichting zonder dat ik van iets weet? Laat dat echt de
laatste keer zijn.

Dit kan echt niet, Gaelle laat me nota bene weten "we hebben nog niks besloten",
zijn jullie gek geworden? [...]

Van: Wilders G. {Privé}

Verzonden: maandag 10 december 2012 12:51

Onderwerp: Re: Andre Elissen

Nee vrijwilligers is partijzaak dat is niet de bedoeling direct (misschien
later), ik heb hem naar jou gestuurd omdat hij eea voor de FRACTIE wilde doen.

Van: Wilders G. {Privé}

Verzonden: dinsdag 25 september 2012 6:43

Onderwerp: Re: Beantwoording oproep campagne-evaluatie

Ze moeten niet zo zeuren maar goed laat ze maar komen. Niet op korte termijn

Van: Bert Vorenkamp

Verzonden: maandag 24 september 2012 16:30

Onderwerp: Beantwoording oproep campagne-evaluatie

STRIKT VERTROUWELIJK / NIET DOORZENDEN

[...]

Nog een persoonlijke opmerking naar Geert: bij een volgende campagne is het
beter om niet super-gebruind voor de camera's te verschijnen (al gunnen we het
Geert van harte! N.B.!). Henk en Ingrid hebben momenteel ook maar beperkte
middelen voor vakanties. Naar ons idee toch beter een consistent beeld aan te
houden m.b.t. de publieke verschijning van Geert.

[...]

Van: Wilders G. {Privé}

Verzonden: maandag 10 december 2012 12:51

Onderwerp: Re: Andre Elissen

Nee vrijwilligers is partijzaak dat is niet de bedoeling direct (misschien
later), ik heb hem naar jou gestuurd omdat hij eea voor de FRACTIE wilde doen.
Ook dat was trouwens vaag hoor en ging vooral over intervisie tussen medewerkers
en dat soort rare dingen

LOAD-DATE: 13 December 2013

LANGUAGE: DUTCH; NEDERLANDS

GRAPHIC: De PVV-fractie in de Tweede Kamer, met op de voorgrond partijleider
Geert Wilders en links achterin het uit de fractie gezette Kamerlid Louis
Bontes. Foto ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                               6 of 146 DOCUMENTS



                                NRC Handelsblad

                           12 december 2013 donderdag

Stiefkind van  de Nederlandse architectuur

SECTION: Het Grote Verhaal

LENGTH: 665 woorden

SAMENVATTING

Het rijtjeshuis Vaak wordt het rijtjeshuis met hoon overladen. Toch wonen de
meeste Nederlanders in zo'n eenvormige, betaalbare woning. Het modernistisch
ideaal van 'licht, lucht en ruimte' werd ermee verwezenlijkt. Maar anno 2013 is
de glorietijd voorbij. Foto's Luuk Kramer

VOLLEDIGE TEKST:

Het Nederlandse huis is het rijtjeshuis: Nederland is het enige land ter wereld
waar de meerderheid van de bevolking in een rijtjeshuis woont. Ruim vier miljoen
van de ongeveer zeven miljoenen woningen die Nederland telt zijn rijtjeshuizen
oftewel: identieke, aan elkaar geschakelde  eengezinswoningen. Dit betekent dat
ongeveer 10 miljoen van de bijna 17 miljoen Nederlanders in een rijtjeshuis
wonen.

Toch is het rijtjeshuis het stiefkind van de Nederlandse architectuur. Als het
al aandacht krijgt, dan wordt het in het beste geval laatdunkend behandeld en in
het slechtste geval met spot en hoon overladen. Vooral de doorzonwoning uit de
jaren zestig, het bekendste Nederlandse rijtjeshuistype, moet het hierbij
ontgelden. Voor cabaretiers is de doorzonwoning het huis van de spitsburgers
Henk en Ingrid, die alcoholvrij bier drinken en in een Opel rijden.

Maar juist de gewoonheid maakt het rijtjeshuis ook bijzonder. Het rijtjeshuis
laat de meerderheid van de Nederlanders betaalbaar wonen in een huis met een
eigen ingang en meestal ook een tuin en heeft zo inmiddels miljoenen mensen een
jeugd met veel buiten spelen bezorgd. Niet in de wijken met woontorens in het
groen, maar in de zee van rijtjeshuizen is het modernistische ideaal van 'licht,
lucht en ruimte' verwezenlijkt.

Bovendien heeft het Nederlandse rijtjeshuis een eigen schoonheid. Niet alleen de
beroemde rijtjeshuizen van het De Stijl-lid J.J.P. Oud in de Rotterdamse wijk
Kiefhoek uit 1926, maar ook de met blauwgrijze houten planken betimmerde
doorzonwoningen in Emmen van omstreeks 1970 zijn de Mondriaans van het
dagelijkse leven.

Daar komt nog bij dat het Nederlandse rijtjeshuis een mooie en lange
geschiedenis kent. Die begon met de minuscule, identieke woningen in de hofjes
in oude Nederlandse steden waarvan de eerste aan het einde van de Middeleeuwen
zijn gebouwd. Sindsdien is het rijtjeshuis altijd sterk verbonden gebleven met
sociale woningbouw. Eerst lieten kerkgenootschappen en filantropen hofjes voor
arme weduwen bouwen. Later, in de tweede helft van de 19de eeuw, waren het
verlichte fabrieksdirecteuren en woningbouwverenigingen die rijtjeshuizen voor
arbeiders en 'minvermogenden' financierden.

Toch werd het rijtjeshuis pas ver in de 20ste eeuw het huis van de meerderheid
van de Nederlandse bevolking. Na de Tweede Wereldoorlog vonden de meeste
stedenbouwers dat hoogbouw de beste vorm van massawoningbouw  en werden er niet
al te veel rijtjeshuizen gebouwd. Maar nadat de ultieme hoogbouwwijk, de
Bijlmermeer in Amsterdam, was uitgelopen op het grootste fiasco in de
Nederlandse stedenbouw, gooiden de stedenbouwers het roer radicaal om.

In de jaren 1973-1977, onder het kabinet-Den Uyl, brak het rijtjeshuis door als
het huis van de verzorgingsstaat. De vele tientallen bloemkool- wijken die
sindsdien zijn gebouwd, worden gedomineerd door rijtjeshuizen met kronkelige
paden en hofjes.

Aan het begin van de eenentwintigste eeuw staat de verzorgingsstaat onder zware
druk. De ministers van het kabinet-Rutte II hebben onlangs gedecreteerd dat de
verzorgingsstaat moet worden vervangen door de 'participatieve maatschappij'.
Ook het rijtjeshuis lijkt nu zijn beste tijd te hebben gehad, Steeds meer maakt
het plaats voor 'participatieve' huizen waaraan de bewoners zo veel kunnen
veranderen dat ze nog maar zelden identiek zullen zijn. In 2013 is de glorietijd
van het Nederlandse rijtjeshuis voorbij.

Op 16 december verschijnt Het rijtjeshuis. De geschiedenis van een oer-Hollands
fenomeen (Nieuw Amsterdam, 176 blz. EUR 19,95), met 60 foto's van Nederlandse
rijtjeshuizen, gemaakt door Luuk Kramet, en de geschiedenis van het rijtjeshuis
in vijf hoofdstukken door Bernard Hulsman.

LOAD-DATE: 12 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                               7 of 146 DOCUMENTS



                                NRC Handelsblad

                            4 december 2013 woensdag

'We folteren helden graag, zo zijn we'

SECTION: Film

LENGTH: 1009 woorden

SAMENVATTING

Interview

Joel en Ethan Coen

De gebroeders Coen wonnen in Cannes de Grand Prix met 'Inside Llewyn Davis'. Een
gesprek met twee samenzweerders.

VOLLEDIGE TEKST:

De kat is een running gag van de gebroeders Coen. In Cannes brengen ze de pers
aan het lachen met de bekentenis dat ze   eigenlijk geen plot wisten te
verzinnen voor hun film Inside Llewyn Davis. Die moest gaan over de folkrevival
in Greenwich Village, New York, anno 1961, vlak voor Bob Dylan.  The Mayor of
MacDougal Street, de wrange memoires van folkmuzikant Dave Van Ronk, leverde
slechts  anekdotes en   couleur locale.

,,Dus gooiden we die kat er maar tegenaan", vervolgt Ethan Coen droog.

De zorg voor een rode kat is een van de plagen van de dak- en succesloze
muzikant Llewyn Davis. En zonder die kat was er echt  geen film geweest,
herhaalt Ethan Coen de volgende dag in hotel Carlton. ,,We hadden een begin, met
Llewyn die in een steeg achter café Gerde's Folk City in elkaar wordt geslagen.
We wisten ook door wie en waarom. Maar na maanden schrijven hadden we alleen
kleine, discrete episodes. De kat reeg alles aan elkaar."

Zou het? Bij de gebroeders Coen weet je nooit waar het serieus wordt. Een
samenzwering voor twee, omschreef een criticus ze. Jongens die achterin de klas
besmuikt zitten te fluisteren; ze hebben genoeg aan elkaar. Joel heette lang de
regisseur van het duo te zijn en Ethan de producer, maar op de filmset waren ze
altijd onafscheidelijk. Welwillend op afstand, monkelend, immuun voor kritiek of
lof; de Coens, die in Cannes geen groepsinterviews doen, zijn in al hun
vriendelijkheid best intimiderend. De donkere, lange Joel (59) hangt slaperig en
afwezig achterover, de kleine  Ethan (56) zit als een springveer op het puntje
zijn stoel, met een vlotte grijns. Toch klinken ze identiek.

Het boek 'The Mayor of MacDougal Street' bevat weinig verhaal. Was het de toon
van Dave Van Ronk die u aansprak?

Ethan: ,,Zeker. Van Ronk kan enorm grappig observeren, op een scherpe,
onbarmhartige manier. Maar we zagen zijn boek nooit als een blauwdruk, eerder
als de beste beschrijving van de folkrevival in The Village die voorhanden was.
En daar wilden we beslist een film over maken."

Joel: ,,Llewyn Davis verschilt meer van Dave Van Ronk dan we vooraf van plan
waren. Dat komt ook door Oscar Isaac met zijn heldere stem. Van Ronk was een
schorre mopperpot, hij noemde zichzelf een blues shouter."

U zet de folkrevival een beetje te kijk.

Joel: ,,Wij folteren onze helden graag, zo zijn we nu eenmaal. Wij zijn de
muzikanten van toen heel dankbaar. Door hen is veel prachtige muziek bewaard
gebleven. Maar hun devote verering van authenticiteit is grappig. Of zeg maar
gerust: volstrekt belachelijk. Dat kristalliseert zich in de film uit in het
moment dat Llewyn voor het eerst een volstrekt authentiek persoon ziet optreden.
En wat doet hij? Hij jouwt haar uit. Heel ironisch."

Waaruit verklaart u die obsessie met echtheid van Llewyn en de zijnen?

Ethan: ,,Het waren folkloristen die nogal pedant een erfenis wilden conserveren.
Ze  zagen zichzelf niet als singer-songwriters, Bob Dylan moest nog komen. Zo
waren er ook bloedfanatieke aanhangers van New Orleans-jazz die alles exact zo
wilden spelen als in de jaren twintig, met exact de instrumenten van toen."

Bob Dylan zien we heel even. Was hij te groot om een bijrol te geven?

Joel: ,,Exact, zet de deur op een kier en Dylan neemt meteen je hele film over.
Zijn schaduw hangt over alles, maar het is exotischer Greenwich Village te tonen
zoals hij dat in 1961 aantrof."

Ethan: ,,Dylan maakte goede sier met muziek van mensen als Dave Van Ronk. Die is
als de legendarische Johnny Appleseed, de man die uit idealisme appelbomen
plantte. Anderen plukten het fruit en werden rijk: nou Johnny, bedankt voor de
appels!"

De folkscene was doordrenkt van links idealisme. Waar zijn die rode sektes?

Joel: ,,Grappig dat u het vraagt. Toen we begonnen te schrijven, verwachtten wij
ook meer met politiek te doen. Die communistische scherpslijpers, hoe dat in
verband stond met muziek: het leek ons hilarisch. Maar de politiek zweefde op
een of andere manier uit het script weg."

Ethan: ,,De schuld van de kat, denk ik."

Llewyn rijdt naar Chicago, die reis heeft iets van een satire op 'On The Road'.

Joel: ,,Onder het schrijven dompelen wij ons onder in de periode. We lezen
boeken, kijken films of foto's van Robert Frank."

Ethan: ,,On the Road speelde in ons achterhoofd mee. Achter het stuur zit zo'n
ruig, Beat-achtig type, achterin een gedrogeerde  jazzmuzikant die op folk
neerkijkt. 'Je zei toch dat je een muzikant was', zegt hij als hij hoort dat
Llewyn folk speelt."

U wilde als hoofdrolspeler een echte muzikant. Wat is er mis met simuleren?

Ethan: ,,Dat voelde als bedrog in een film die over muzikale authenticiteit
gaat."

Joel: ,,Het gekke was dat veel meer muzikanten op auditie faalden als acteur dan
acteurs als muzikant. Oscar Isaac was de enige muzikant die echt een scène kon
dragen. Het duurde lang voor we hem vonden, dat werkte op onze zenuwen. Hoewel
het  niet nieuw is: bij No Country for Old Men vonden we (hoofdrolspeler) Josh
Brolin pas een week voor de opnames."

U vertrouwt erop dat het goed afloopt?

Joel: ,,Het is fatalisme. Een film is een trein. Je weet wanneer hij het station
verlaat en tegen die tijd hebben we iets verzonnen. Dat weten we uit ervaring."

De helden van de gebroeders Coen

Barton Fink (1991)

De gebroeders Coen folteren in hun films graag idealistische schlemielen die
blind zijn voor de echte wereld. Zoals 'volksschrijver' Barton Fink, die
blokkeert als hij beseft niets van de 'gewone man' te weten.

Raising Arizona (1987)

Nog veel vaker straffen de Coens een sukkel met een sluw plan, zoals kinderdief
Nicholas Cage. Het loopt altijd anders dan gepland, komisch (Burn After Reading)
dan wel  tragisch (No Country for Old Men).

Fargo (1996)

Met helden  zonder enige ambitie loopt het wel goed af bij de Coens: zie The
Dude in The Big Lebowski (1998) of de zwangere inspecteur Marge Gunderson in
Fargo. Hun populairste films, met positieve helden.

LOAD-DATE: 4 December 2013

LANGUAGE: DUTCH; NEDERLANDS

GRAPHIC: Foto Hollandse Hoogte

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                               8 of 146 DOCUMENTS



                                NRC Handelsblad

                            3 december 2013 dinsdag

[Leider oppositionele middenpartij. Geboren in Kirg...]*

SECTION: In het nieuws

LENGTH: 110 woorden


Leider oppositionele middenpartij. Geboren in Kirgizië, waar vader in leger
diende. Werd net als jongere broer Vladimir beroepsbokser en wereldkampioen
zwaargewicht. Was twee jaar adviseur van president Joejstsjenko. Klitsjko (42)
zette zijn eerste politieke stappen toen hij, vergeefs, burgemeester van Kiev
wilde worden. Kindercrèches waren zijn centrale thema. Intussen richtte hij
eigen politieke partij op: Oedar (stoot). Bij laatste parlementsverkiezingen van
2012 goed voor 42 zetels: derde fractie in de Verchovna Rada. Profileert zich
met Oedar als pro-Europese middenpartij, die oog heeft voor het gewone volk.

* Vervangende titel / Replacement title

LOAD-DATE: 3 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                               9 of 146 DOCUMENTS



                                NRC Handelsblad

                           30 november 2013 zaterdag

VW-busje met chauffeur;
466 km

SECTION: Lux

LENGTH: 114 woorden


's Werelds beroemdste vakantiebusje, de Volkswagen T1, wordt na 60 jaar uit de
productie gehaald. Het was eerst het vakantiebusje voor de gewone man, nog voor
de caravan in zwang kwam, toen werd het hét vervoermiddel van de hippies en
vervolgens de retrobus, geliefd bij klussende veertigers. Wie er nog een keertje
nostalgisch van wil genieten kan terecht bij het Brenners Park hotel in
Baden-Baden, dat op de valreep een exemplaar heeft aangeschaft. Gasten kunnen er
tochtjes mee maken. Met een chique picknickmand cum champagne aan boord en
gereden door een chauffeur. Zelf plaatsnemen achter het stuur mag niet. Kost 250
euro per ritje. Zo was de T1 nimmer bedoeld. (brenners.com)

LOAD-DATE: 30 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              10 of 146 DOCUMENTS



                                NRC Handelsblad

                           30 november 2013 zaterdag

Thee en koekjes, geen werk

SECTION: Economie

LENGTH: 987 woorden

SAMENVATTING

Reportage

Werkloosheid

Om de paar weken nodigt Lodewijk Asscher burgers uit om hun verhaal te horen.
,,Het is goed om de gezichten bij de verhalen te zien."

VOLLEDIGE TEKST:

Marianne den Hartog (62), ontslagen als manager bij een woningcorporatie, weet
dat het niet de bedoeling is, maar toch: samen met andere werklozen zit ze aan
tafel bij minister Lodewijk Asscher (Sociale Zaken, PvdA) die steeds maar knikt
en begripvol kijkt. Zo'n kans krijg je niet zomaar nog eens. Ze zegt: ,,Ik bied
me aan om op het ministerie mee te werken aan de herziening van de sociale
wetten. Ik ben ervaringsdeskundige. Ik hoef er eerst ook niet voor betaald te
krijgen."

De thee is dan al bijna op, de meeste zandkoekjes staan nog op tafel. Een voor
een hebben ze hun verhaal gedaan: metselaar Nico (52) die niet begrijpt waarom
zijn buitenlandse collega's nog wel op de steigers staan. Janny (63) die
honderden brieven per jaar schrijft maar geen werk vindt als secretaresse. Henk
(26) die al in 2011 is afgestudeerd in bos- en natuurbeheer. Laborant Esther
(22), Marianne. En Abhilash (27), die er eigenlijk niet meer bij hoort. Hij was
twee jaar werkloos en lag 's nachts huilend in bed, maar sinds kort is hij
beleidsadviseur bij een gemeente.

Ze schreven allemaal een brief aan het ministerie. Bij Nico was het een idee van
zijn vrouw. Esther schreef samen met haar vader. Henk had zijn frustraties op
papier gezet en dacht: ,,Laat ik het nu maar opsturen ook." Janny en Marianne
schreven twee keer.

Asscher nodigt, net als staatssecretaris Jetta Klijnsma van Sociale Zaken, om de
paar weken boze of verdrietige briefschrijvers uit. Het maakt hem ,,fanatieker",
zegt hij. En wat hij bij de thee hoort van al die 'gewone burgers', gebruikt hij
in debatten in de Tweede Kamer of bij optredens in het land. De metselaar van
deze middag noemt hij een paar dagen later  in de wekelijkse persconferentie die
hij als vicepremier houdt in Nieuwspoort.

Hij spreekt zijn gasten aan met 'jij'. Samen vertegenwoordigen ze volgens hem
,,heel veel mensen". En: ,,Het is goed om de gezichten bij de verhalen te zien."
Een voor een zijn het verhalen die vertellen waarom plannen of nieuwe
voorstellen van het ministerie niet werken - of nog niet. Komende week verdedigt
hij die in de Tweede Kamer bij de behandeling van zijn begroting.

,,Ik heb gebeld over die actie van u voor 55-plussers", zegt Janny van Veen, tot
2011 directiesecretaresse bij een installatiebedrijf. ,,Maar het UWV zegt dat ik
niet kan meedoen omdat mijn ww-uitkering in het voorjaar stopt."

Er zijn tienduizend extra 'leerbanen' beloofd door bedrijven. Maar heeft de
sector voor bos- en natuurbeheer al zo'n plan ingediend bij Sociale Zaken?
Asscher kijkt naar een ambtenaar aan tafel. Misschien is het wat voor Henk van
Duijvenbode, die steeds wordt afgewezen omdat hij geen ervaring heeft. De
ambtenaar zegt: ,,Bosbouw heb ik nog niet voorbij zien komen."

Bij Esther Leising begint Asscher over haar brief: ze had zich aangemeld voor
het project van Mirjam Sterk, 'ambassadeur voor de jeugdwerkloosheid', die met
uitzendbureau Randstad 10.000 jongeren aan een baan zou helpen. ,,Ik kreeg te
horen dat ik niet breed genoeg inzetbaar ben", zegt Esther. Ze kon niet meedoen.
,,Omdat ik een technische opleiding heb."

Asscher reageert geïrriteerd en zegt dat hij het zal navragen. ,,Ze zijn er niet
alleen zijn voor de makkelijke gevallen."

Metselaar Nico, die niet met zijn achternaam in de krant wil, zegt tegen
Asscher: ,,Ik weet niet of je zondagavond Het Journaal zag? Mensen worden
ontslagen en komen terug als invalkracht. Je hebt geen pensioenopbouw, geen
ziekte-uitkering, niks."

Marianne den Hartog werkte lang als zzp'er en kreeg vorig jaar na haar ontslag
uit vaste dienst maar drie maanden WW. Ze zegt dat ze de minister op televisie
heeft gezien bij een hulpactie voor de Filippijnen. ,,Ik wil mijn situatie niet
vergelijken met die op de Filippijnen, maar als je werkloos wordt, ben je ook
van de ene op de andere dag alles kwijt. Je collega's, je inkomen. En mijn huis
staat te koop."

Asscher knikt. ,,Je had je niet gerealiseerd dat je, toen je een tijdje niet in
loondienst werkte, het recht op WW verspeelde?" ,,Zzp'ers hebben geen enkele
bescherming", zegt Marianne den Hartog. ,,Ik heb in mijn leven 175.000 euro aan
premies betaald, maar val nu overal buiten."

Na anderhalf uur sluit Asscher af. Nico en Marianne krijgen nog uitleg over de
nieuwe wet die flexwerkers beter zou moeten beschermen: ,,Maar die gaat pas over
een jaar of twee in. Zo lang kunnen jullie niet wachten." Tegen Henk zegt hij
dat hij wil nagaan of er niet te veel mensen worden opgeleid in natuurbeheer.
,,En waar wij nog niet zo goed in zijn, zijn plannen voor tussensectoren, zoals
die van jou."

Bij het afscheid lijkt Nico te zijn vergeten bij wie hij op bezoek is. Hij zegt
tegen Asscher dat hij wel zwart werkt. ,,Dat is door de crisis ook minder
geworden, toch?", vraagt Asscher. Nee, zegt Nico. ,,Dat gaat steeds beter." Hij
vertelt over zijn stacaravan: als hij daar een officieel woonadres van maakt en
dus gescheiden leeft van zijn vrouw, die kraamverzorgster is, krijgt hij
bijstand. En hij noemt zijn buren:  criminelen die na hun vrijlating aan werk
werden geholpen. ,,Dan kom je op ideeën. Als ik iemand neersteek, krijg ik een
baan."

,,Ik hoop", zegt Asscher, ,,dat het niet zo ver hoeft te komen."

Ik denk dat we Asscher wakker hebben geschud

Janny van Veen

Misschien was dit wel meer voor hem dan voor mij

Henk van Duijvenbode

Hij droeg een pak. Zat ik daar in mijn gewone kleren

Esther Leising

Sociale Zaken Briefschrijvers

Vorig jaar kreeg het ministerie van Sociale Zaken zo'n 1.500 brieven en ruim
9.000 e-mails van burgers. Over dit jaar zijn er nog geen cijfers. Uit de
werklozen die schreven, koos het ministerie voor de bijeenkomst met Lodewijk
Asscher een 'mix': hoog- en laagopgeleiden, zzp'ers, jongeren en ouderen, lang-
en kortdurige werklozen.

LOAD-DATE: 30 November 2013

LANGUAGE: DUTCH; NEDERLANDS

GRAPHIC: Foto's Floren van Olden

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              11 of 146 DOCUMENTS



                                NRC Handelsblad

                           30 november 2013 zaterdag

Spekman wint, maar zijn partij en Merkies verliezen

SECTION: In het nieuws

LENGTH: 626 woorden

SAMENVATTING

Kort geding Pvda-voorzitter wint rechtszaak, partij loopt toch schade op

VOLLEDIGE TEKST:

Den Haag. De rechter heeft gesproken, de zaak is gesloten, maar de schade is
aanzienlijk - voor beide kampen.

Gisteren bepaalde de Amsterdamse rechtbank dat PvdA-voorzitter Hans Spekman
uitlatingen over Europarlementariër Judith Merkies niet hoeft te rectificeren.
Merkies vond dat Spekman haar integriteit in twijfel had getrokken door te
suggereren dat zij onzuiver zou zijn omgegaan met een gedragscode voor
dagvergoedingen in het Europees Parlement.

Eind vorige maand werd Merkies door haar partij uitgesloten van deelname aan de
verkiezing voor Europees lijsttrekker. Spekman gaf daarvoor twee redenen. Eén:
ze was medeverantwoordelijk voor een vete die de Brusselse PvdA-delegatie de
afgelopen jaren heeft lamgelegd. En twee: ze was ondeugdelijk omgegaan met de
gedragscode. Dat laatste had hij niet mogen doen, vond Merkies.

De rechter is het niet met haar eens. Politici, zo oordeelt zij, dienen een
,,dikkere huid" te hebben dan 'gewone' burgers. Merkies reageert  teleurgesteld.
,,Ik geloof nog steeds in de idealen van de PvdA, maar niet in de manier waarop
we met elkaar omgaan", schrijft ze op haar website.

De druiven zijn inderdaad zuur voor Merkies. Het was al duidelijk dat ze haar
carrière als Europarlementariër  volgend jaar tegen haar zin moet beëindigen. Nu
staat ze ook bekend als politicus waar 'iets' mee is. Niet alleen in Nederland,
maar ook, zo betoogde ze twee weken geleden tegenover de rechter, in Brusselse
kringen.

Spekman is blij dat ,,deze onverkwikkelijke zaak" nu gesloten is, zo laat hij
weten via zijn woordvoerder. Hij zal in het vonnis een bevestiging zien dat zijn
publieke strijd tegen sjoemelaars en grootverdieners in de partij de juiste is.

Maar ook voor hem is de oogst niet best. Wat blijft hangen, is dat zijn partij
worstelt met de integriteit van bestuurders en volksvertegenwoordigers. En dat
precies op het moment dat de PvdA een start probeert te maken met campagne voor
de Europese verkiezingen: twee dagen geleden werd oud-Kamerlid Paul Tang op het
schild gehesen als lijsttrekker.

Het was Merkies die tot aan de rechter besloot door te vechten, en daarmee de
schijnwerpers nog eens vol op zichzelf zette. Maar het was Spekman die van een
boekhoudkundig meningsverschil een echte politieke affaire maakte, zo blijkt uit
gesprekken met betrokkenen.

Hij besloot Merkies aan te spreken op haar financiële handel en wandel, nadat
hij had gehoord van een geschil tussen haar en de commissie die de
PvdA-gedragscode bewaakt. Daarmee verraste hij niet alleen de commissie, hij
ging ook voorbij aan het advies van Job Cohen, die voor de partij de Europese
kandidatenlijst samenstelt. Cohen vond ook dat Merkies weg moest, maar vond de
geldkwestie ,,niet overtuigend genoeg" als argument.

Komende zondag sluit de PvdA-kandidaatstelling voor het Europarlement. In
theorie kan Merkies zich nog altijd aanmelden. Maar die kans lijkt na dit vonnis
uitermate klein.

Correspondentie Ouwerkerk gepikeerd

PvdA-prominent Hans Ouwerkerk vindt het ,,niet prettig" dat partijvoorzitter
Spekman tijdens het kort geding tegen Europarlementariër Judith  Merkies interne
correspondentie openbaar maakte,  zo zegt hij tegen deze krant. Als voorzitter
van de commissie-Naleving Gedragscode speelde Ouwerkerk een rol in het conflict
tussen Merkies en de partij, dat draaide om het terugstorten van 84.000 euro aan
vergoedingen uit het Europees Parlement. De commissie oordeelde  dat Merkies
,,integer" had gehandeld, maar uitte in een vertrouwelijk  memo aan Spekman wel
stevige kritiek op haar.  Die kritiek kwam naar buiten tijdens de zitting. ,,Ik
kan me voorstellen dat Merkies daardoor verrast werd", aldus Ouwerkerk.

LOAD-DATE: 30 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              12 of 146 DOCUMENTS



                                NRC Handelsblad

                           30 november 2013 zaterdag

Willem III: bruut, tactloos en vaderfiguur

SECTION: Weekend

LENGTH: 842 woorden

SAMENVATTING

Wie hoopte dat de verhalen over Willem III verzinsels waren: helaas, de waarheid
is vaak nog navranter. Hij was een man die worstelde met de rol die hem was
opgedrongen.

VOLLEDIGE TEKST:

Bij de begrafenis van Willem III lieten de dragers de loodzware lijkkist met een
klap uit hun handen vallen. Het was de laatste keer dat de vorst zijn directe
omgeving de stuipen op het lijf joeg.  Even later omschreef hofpredikant Van
Koetsveld in de volle Nieuwe Kerk te Delft  het karaker van de ontslapene als
'opbruisend en hartstochtelijk', en stelde vast dat hij 'als mensch vaak het
zelfbedwang miste'.

Over Willem III gingen bij leven enorm veel geruchten. Over zijn
woede-uitbarstingen, drankgebruik, geldverspilling, wreedheid, naaktloperij,
buitenechtelijke verhoudingen en vlagen van totale gekte. Het leverde hem de
bijnaam Koning Gorilla op.

In Dik van der Meulens biografie van Willem III wordt de beestachtige anekdotiek
over deze vorst  tegen het licht gehouden.  Wie had gehoopt dat de verhalen na
jaren minutieus onderzoek kwaadaardige fabeltjes blijken, zal worden
teleurgesteld.  Het zijn soms wel degelijk verzinsels, maar de waarheid is vaak
nog navranter.

Veel komt samen in het hopeloze huwelijk met Sophie van Wurtemberg. We weten
daar al wat van sinds Hella Haasse Sophies brieven uitgaf en inmiddels ook een
deel van haar memoires is verschenen. ,,Ik praat niet graag over de
gewelddadigheden van mijn man", schreef ze daarin. Toch hebben we veel aan haar
mededeelzaamheid te danken.  Al na vier jaar huwelijk stuurt ze een noodkreet
uit naar haar schoonvader. Ze werd door haar man bedreigd, mishandeld en
gedwongen tot ,,schandalige handelingen die de zeden en de waardigheid kwetsen
van iedere vrouw".

Van der Meulen citeert rijkelijk uit de geschriften van Sophie. Ze zijn een
dankbare bron, want ze kon goed schrijven. Maar Sophie wordt ook heel
nadrukkelijk neergezet als een hysterisch aangelegde en boosaardige dame, die
,,niet de geringste moeite [heeft] gedaan om nader tot haar man te komen".  Dat
Sophie door haar geschriften bij latere generaties veel sympathie geniet, zou
volgens de biograaf komen doordat ,,Willems weerwoord ontbreekt".

Je kunt ook te veel relativeren. Bevestiging van Willems brute optreden komt uit
talloze bronnen. Zo tonen de onuitgegeven memoires van Eduard de Casembroot, de
gouverneur van Willems oudste zoon Wiwill, de tactloosheid van de koning
tegenover zijn kinderen. In bijzijn van zijn oudste zoon, tien jaar oud, zei hij
over diens moeder: ,,Ik zou het hoofd van die vrouw graag op het schavot zien
rollen." Toen de gouverneur subtiel  liet merken dat de opmerking wat ongepast
was, gooide Willem er nog een schep bovenop. Tussen vader en zoon kwam het niet
meer goed.

Uit de archieven rijst het beeld op van een man die worstelde met de rol die hem
was opgedrongen, die van constitutioneel vorst, hinderlijk gebonden aan de
grondwet van 1848, waar hij graag een echt regerend vorst had willen zijn, zoals
zijn vader en grootvader. Willem kon slechts met grote moeite worden overgehaald
om de troon te aanvaarden. Toen hij daar  zat, probeerde hij zijn macht alsnog
zo groot mogelijk te maken.

Willem kreeg aanvankelijk  tegenspel van minister Thorbecke, die goed begreep
dat het zaak was om de politieke omwenteling van 1848 zo snel mogelijk in wetten
te verankeren.  Willem III deed alles om de liberaal  in te tomen, als het moest
met grievende opmerkingen, maar hij was niet tegen hem opgewassen.  Wie bij de
koning iets wilde bereiken moest hem op een behendige manier tegenspreken. De
koning ontstak snel in woede, werd onvatbaar voor argumenten, maar de ministers
die met hem werkten, wisten dat de woede snel weer kon verdwijnen, en dat er dan
opvallend makkelijk  zaken gedaan konden worden.

Van der Meulens biografie is vooral waardevol vanwege deze inkijkjes in het
rommelige en onvoorspelbaar functionerende politieke bedrijf in een snel
moderniserend Nederland.  Willem groeide ondertussen langzaam in zijn rol van
hoeder van de natie. Door zijn vaderlijke optreden bij een aantal
watersnoodrampen werd hij bij het gewone volk zelfs zeer populair. De pers pakte
er breed mee uit.

De paleisschandaaltjes werden aan de buitenlandse bladen overgelaten. Tot de
koning in 1878 - Sophie was nog maar net bijgezet -  wilde trouwen met Emilie
Ambre, een Frans-Algerijnse diva met losbandige reputatie. Deze escapade van
Willem werd staatszaak.  In de binnenkamers werden alle zeilen  bijgezet.
Gecontroleerde paniek, die pas eindigde met de plotselinge aftocht van de diva
naar Parijs. Een paar maanden later maakte Emma haar entree en begon een nieuw
hoofdstuk Oranje-euforie. De paniek zou daarna, tot in onze dagen, op gezette
tijden blijven terugkeren.

Dik van der Meulen:  Koning Willem III, 1817-1890. Boom,  700 blz. EUR 39,90

In Dik van der Meulens waardevolle biografie wordt de beestachtige anekdotiek
van Willem III  tegen het licht gehouden. Hij ontstak snel in woede.

LOAD-DATE: 2 December 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              13 of 146 DOCUMENTS



                                NRC Handelsblad

                           16 november 2013 zaterdag

Partijgenoten die toeren  uithalen alsof het een sekte is;
Haagse Invloeden

SECTION: Weekend

LENGTH: 2079 woorden

SAMENVATTING

Op wie moet je letten om Den Haag te begrijpen? Deze week:Johan Driessen, de
oud-persoonlijk medewerker van Geert Wilders.

VOLLEDIGE TEKST:

Een half uurtje nadat Wilders en Le Pen woensdagmiddag hun zelfverklaarde
'historische' samenwerking bevestigden, nam ik de tram naar een buitenwijk van
Den Haag.  Ik ging naar Johan Driessen. Driessen (32) was jarenlang de
persoonlijk medewerker van Geert Wilders, daarna Tweede Kamerlid (2010-2012).
Hij reisde de wereld rond met de PVV-leider. In de optimistische jaren van de
partij woonde hij bijna al het interne overleg van de leider bij, en beheerde
hij de kas van de partij.

,,Kom binnen", zei Johan Driessen. Een onnadrukkelijke man met een opgeruimd
gemoed. Hij was ongeschoren en droeg een trui. Hij schonk cola. ,,Zo", zei hij,
,,de beslissing is gevallen."

Die middag, toen de cameraploegen zich klaarmaakten voor het grote moment van
Geert en Marine, was een persberichtje de wereld ingegaan. Pikant voor wie de
PVV kent: Driessen, stond er, ging werken voor Louis Bontes, de verstoten
oud-penningmeester van de fractie. De ene oud-vertrouweling van Wilders die
samengaat met de andere: daar moest iets aan de hand zijn.

Zijn keuze hing samen, vertelde Johan Driessen, met zijn conclusie dat de PVV
,,uiteindelijk alle kenmerken van een sekte vertoont". Een naar binnen gekeerde
wereld met een eigen logica, losgezongen van de realiteit. Hij wilde één keer
uitleggen hoe hij zichzelf in dit milieu kon verliezen. En hoe bevrijd hij zich
nu voelde.

Het voornaamste dat je van de PVV moet begrijpen, zei Driessen, is hoe
,,onvoorstelbaar knullig" het er toegaat. Wilders is een begenadigd bespeler van
het publieke debat, maar zijn omgeving ,,hangt van amateurisme aan elkaar".

Niet alleen staat er, zodra de PVV zelf een toespraak van Wilders organiseert,
altijd een vlag scheef of een medewerker in de weg. Ook ontbreekt het politici
met wie Wilders zich omringt aan de meest elementaire kennis. Ooit, vertelde
Driessen, versprak vicefractievoorzitter Fleur Agema zich: ze dacht, zei hij,
,,dat Wallonië een provincie van Vlaanderen is".

En Driessen keek zijn ogen uit toen hij Wilders in 2009 hielp bij de selectie
van kandidaat-Europarlementariërs. Ze vroegen de Limburgse Laurence Stassen of
ze zich had verdiept in Europa. Jawel, zei Stassen volgens Driessen, ze had
,,gelezen over de As van het Kwaad". Hûh? ,,Bleek ze de as Berlijn-Parijs te
bedoelen." Later klom Stassen op tot Europees delegatieleider van de PVV. ,,Zo'n
moment dat ik dacht: waar ben ik in godsnaam in verzeild geraakt?"

Terug kon hij allang niet meer. Driessen, een oud-JOVD'er, was in zijn
studiejaren (rechten in Nijmegen en Wenen) teleurgesteld geraakt in de VVD van
Hans Dijkstal. Hij adoreerde Bolkestein en Fortuyn. En Reagan en Thatcher.
Gezond rechts - het echte rechts, in zijn ogen. En Wilders had in een boekje,
Kies voor vrijheid (2005), conservatieve kritiek op de VVD geformuleerd die hij
van harte onderschreef.

Dus toen hij in 2007 zag dat de PVV een medewerker justitie en buitenlandse
zaken zocht, reageerde hij prompt. Werken bij Wilders, een man die zelf als
medewerker van Bolkestein was begonnen - een droom.

Hij gaf er een mooie baan voor op: Driessen werkte als advocaat, financieel
procesrecht, bij het vooraanstaande BarentsKrans. Hij was 25 en naïef, zei hij,
hij wilde iets groots doen. Tot zijn verrassing belde Wilders na het eerste
gesprek zelf: de PVV-leider wilde hem als zijn persoonlijk medewerker.
,,Later", zei hij schaterlachend, ,,begreep ik dat ik de enige sollicitant van
enig niveau was."

Hij deed werk dat hem enorm aantrok - en enorm afstootte. Het was allebei waar.
Hij moest 24 uur per dag klaarstaan voor de leider, en trok voortdurend met hem
op. Hij schreef veel van Wilders' teksten, vaak samen met Martin Bosma. Hij
leerde van Wilders hoe je media bespeelt, en waarom zoveel politici opbranden:
zij kunnen, zei Wilders, hun optredens niet doseren.

Maar hij merkte ook dat in de PVV-leider een bange man schuilt. ,,Als hij
politiek onder vuur ligt, gaat hij onder de tafel zitten." Een man die moeizaam
academici om zich heen duldt. Martin Bosma, zei Driessen,  vertrouwde hem ooit
toe dat Wilders op dit punt een minderwaardigheidscomplex heeft. Zelf maakte
Driessen mee dat Wilders een beleidsnotitie, die Driessen ondertekende met zijn
meestertitel, ongewijzigd doorstuurde naar de fractie. ,,Behalve dat hij 'mr.'
voor mijn naam schrapte."

Zijn opkomende twijfels verdwenen zodra Driessen, als zo vaak, met Wilders op
het vliegtuig stapte. Israël, de VS, de UK, Denemarken, weer de VS: zo ging dat
maar door. Netanyahu ontmoeten in de Knesset, naar het Congres in Washington,
lunchen in het House of Lords. ,,Als iemand internationaal zoveel aandacht
krijgt", zei Driessen, ,,ga je zijn zwaktes wegdenken."

Hoewel hij ook op die trips momenten van gêne kende. Bij voorbeeld toen Wilders
het meegereisde PVV-Kamerlid Sietse Fritsma een daverende schop onder tafel gaf,
toen Fritsma tegen Avigdor Lieberman, nu minister van Buitenlandse Zaken van
Israël, te enthousiast deed over een plan alle Palestijnen de Dode Zee in te
jagen. Of die keer dat Wilders' Amerikaanse anti-islamvriendin, Pamela Geller,
de PVV-delegatie vrolijk meenam naar de film in New York. ,,Zitten we in die
bioscoop, valt Geert na een kwartier in slaap."

Driessens vertrouwensrol was zo groot dat hij ook de bankrekening van de
Stichting Vrienden van de PVV beheerde. De rekening waarop Wilders politieke
giften ontving. Het ging volgens hem, in weerwil van de beeldvorming, vooral om
kruimelwerk. ,,Tientjes van particulieren."

Maar toen Wilders in 2009 werd vervolgd wegens haat zaaien, was er groot geld
nodig om Bram Moszkowicz te betalen.

Wilders haalde de helft op in de VS, zei Driessen. Ze gingen op bezoek bij
islamcriticus Daniel Pipes van denktank Middle East Forum. Een man die volhoudt
dat Obama opgroeide als moslim. Toen het gesprek met Pipes bij inzamelen
aanbelandde, zei Driessen, sommeerde Wilders hem ,,even buiten een colaatje te
gaan drinken". Nadien vertrouwde de leider hem toe dat Pipes voor Wilders aan
het werk ging. ,,Daar is ongeveer een ton op binnengekomen."

Gelijktijdig vroeg Wilders steun van Nederlandse particulieren. Ook zo  kwam
,,ongeveer een ton binnen", zei Driessen.

Het was alleen overbodig. Tijdens het strafproces herinnerde Wilders zich ineens
dat hij ooit een rechtsbijstandverzekering sloot, beaamde Driessen een eerder
bericht in Vrij Nederland. Die polis, in bezit van deze krant, bleek een groot
deel van Moszkowicz' factuurbedrag te dekken.

,,Dus dat ingezamelde geld is nooit aan de verdediging van Geert besteed", zei
Driessen. Hij zag dat ook Wilders dit moeilijk vond. ,,Geert wist dat dit niet
in de haak was: gewone burgers geld vragen voor jouw verdediging - en het niet
aan dat doel uitgeven." Maar terugstorten was praktisch ondoenlijk. En waar het
geld is gebleven? ,,Geen idee."

Intussen bleek het andere Nederland waarover Wilders zo vaak publiekelijk sprak,
de PVV-leider zelden bezig te houden. Peilingen en effectbejag - daar ging het
hem om. In de periode 2006-2010 had de partij negen zetels en groeide de SP in
de peilingen. Dus ging oud-VVD'er Wilders pleiten tegen bezuinigen op zorg en
uitkeringen. ,,Hij zei me letterlijk: 'Slaat natuurlijk nérgens op, maar ik moet
het zeggen'."

Bij de deze week beklonken coalitie met Le Pen is het niet anders, denkt
Driessen. Hij is volgens hem niet echt geïnteresseerd in haar. Of haar
programma. Hij wil, niet langer een Haagse machtsfactor, ,,gewoon weer de
aandacht op zich vestigen". Samenwerking met de Oostenrijkse FPÖ van Strache,
die openlijk flirt met antisemitische uitingen, kan dus ook. ,,Het gaat Geert
alleen om Geert."

Wilders stimuleerde Driessen in 2010 de Tweede Kamer in te gaan. Op
verkiezingsavond feliciteerde hij zijn medewerker met een tedere sms. ,,Iets
van: 'Ik weet dat ik je vader niet ben, maar zo voelt het wel vanavond'."

Meteen erna merkte Driessen dat Wilders hem als zijn dienaar bleef behandelen.
Op het internet waren onder zijn naam valselijk extreemrechtse uitingen gedaan.
Driessen wilde aangifte doen. ,,Ik ben nog jong", zei hij tegen Wilders. ,,Ik
moet langer mee, ik kan dit niet laten passeren."

Op dit moment zag Driessen terug wat hij eerder zo vaak zag: dat Wilders ,,in
essentie niets geeft om de mensen die zich voor hem uit de naad werken". Wilders
wilde geen aangifte: niet in het belang van de PVV, niet in belang van hem. Het
belang van Driessen kon daar nooit tegenop. ,,Ik had het kunnen weten", zei hij.
,,Geert zei vaak: 'Ik houd meer van katten dan van mensen'."

Het ging, achteraf, definitief mis toen Driessen in de formatie van Rutte I
intern tegen de gedoogrol bleef pleiten. De nieuwe fractie van 24 leden kon dit
nooit dragen, dacht Driessen. ,,Er zaten mensen tussen die Geert niet eens
kende." En er was geen partij. ,,Ik wist dat hij van mijn opstelling baalde. Ik
wist niet dat dit nooit zou overgaan."

Er kwam bij dat Driessen, met zijn vriend Joram van Klaveren, intern een
rechtsere koers bepleitte, vooral inzake uitkeringen en zorg. ,,Weg met die
SP-flauwekul." Ze kregen steun van vijf van de 24 fractieleden. ,,Maar het
gevoel werd breder gedragen." Nog steeds. ,,Bezuinigen op defensie en wel een
land van rollators subsidiëren: wie kan dat zijn rechtse vrienden uitleggen?"

Wilders wilde de vriendschap met Van Klaveren, ook oud-VVD'er, na de
verkiezingen van 2012  breken, denkt Driessen. Van Klaveren stond verkiesbaar,
Driessen belandde op plaats 22 (,,elf plaatsen onder staatsman Dion Graus") en
viel erbuiten.

,,Geert duldt  geen tegenmacht", zei Driessen. ,,Dus haalde hij Joram en mij uit
elkaar." Ook dit herkende hij uit de eerdere vertrouwelijke gesprekken. ,,Geert
vergelijkt zich graag met 'de intrigant' uit Asterix", zei Driessen. ,,Hij vindt
het fijn mensen uit elkaar te spelen."

Hij overwoog de laatste maanden zijn PVV-loopbaan te hervatten met een plaats op
de lijst voor het Europarlement. Geert had het hem aangeboden, hij voerde er
gesprekken over, maar gaandeweg dacht hij: ik trek dit niet meer. Zeker toen hij
zag hoe Bontes uit de partij werd gewerkt. De zoveelste loyale soldaat die werd
afgeserveerd.

Zijn conclusie: de PVV is er voor Wilders, maar Wilders is er niet voor de PVV.
Al het werk dat mensen in en voor die fractie verrichten, ,,staat alléén in
functie van de voortzetting van de loopbaan van Geert". That's it. ,,Een eigen
rol, een eigen mening, een eigen positie - Geert kan dat niet hebben."

Zeker vier mensen die in de fractie zitten, zei hij, zouden vandaag nog
opstappen mits ze een uitweg hadden. Hetzelfde geldt, zei Driessen, ,,voor
talrijke medewerkers".

Gevolg is dat de partij ,,nog steeds een boom zonder wortels" is. ,,Vroeg of
laat valt die neer." Het zegt eigenlijk alles, denkt hij, ,,dat Geert tien jaar
terug voor zichzelf is begonnen en nog steeds geen partij heeft weten te
vormen." Mensen met talent denken nu ,,wel tien keer na voordat ze met hem in
zee gaan".

Omdat steeds meer PVV'ers dit ontdekken, en weinig oud-PVV-Kamerleden een baan
op hun niveau vinden, verslechtert de sfeer zienderogen. Het voorlopige
dieptepunt, beaamde Driessen, was het oud-Kamerlid dat onlangs werd betrapt
omdat het onder valse naam roddels uit de partij aan Wilders mailde. Het
Kamerlid hoopt op een verkiesbare plaats voor het Europarlement, vandaar.
,,Toeren die mensen alleen uithalen in een sekteachtige omgeving", zei Driessen.

Dus toen hij deze week, Marine Le Pen was net in Den Haag gearriveerd, een
arbeidscontractje bij Louis Bontes tekende om hem als medewerker bij te staan,
gaf dat Johan Driessen een gevoel van enorme opluchting. Bevrijd uit de
PVV-gevangenis. Bontes heeft geen plannen voor een eigen partij, dat wist hij,
en dat vond hij prima. Als Bontes uit de Kamer verdwijnt, keert Driessen terug
naar de advocatuur.

,,Ik wil alleen nog iets afmaken", zei hij. Zes jaar werkte hij in de
beslotenheid van de PVV op het Binnenhof, en dwong Wilders hem overal afzijdig
van te blijven. ,,Ik kon niemand laten zien wat ik kan en wie ik ben."

En straks kijkt hij, grappig vond hij dat, vanuit zijn nieuwe werkplek uit op de
kamer van Wilders. ,,Ik denk dat ik hemelsbreed op tien meter afstand zit." De
dienaar van weleer komt nog even laten zien dat hij zich niet heeft laten
vermorzelen. ,,Ik ben er nog, Geert."

Die keer stuurde Wilders zijn trouwe dienaar een teder sms'je: 'Ik weet dat ik
je vader niet ben, maar zo voelt het wel vanavond'

LOAD-DATE: 15 November 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              14 of 146 DOCUMENTS



                                NRC Handelsblad

                           16 november 2013 zaterdag

Rookworsten  en testamenten - écht Hema

SECTION: Economie

LENGTH: 1392 woorden

SAMENVATTING

Portret

Hema

Cultuuricoon Hema staat onder druk. Maar is het dan verstandig om notariële
aktes of zorgverzekeringen te gaan verkopen?

VOLLEDIGE TEKST:

En jawel, weer is Hema uitgeroepen tot 'meest onmisbare merk' in Nederland. Al
sinds de verkiezing wordt gehouden, nu zes jaar, eindigt het warenhuis  op de
eerste plaats. Driekwart van de duizend gepeilde Nederlanders zegt niet zonder
de Hema te kunnen. Het warenhuis is een  ,,cultuuricoon", schrijft het European
Institute for Brand Management, dat het onderzoek deed. ,,Hema hoort bij
Nederland", zeggen ondervraagden. ,,Niets is zo Hollands als een rookworst van
de Hema."

De rode Hema-letters zijn een vanzelfsprekendheid in een winkelstraat. Net als
de producten die het warenhuis, in 1926 opgericht als de Hollandsche
Eenheidsprijzen Maatschappij Amsterdam, jaar in jaar uit trouw verkoopt.
Tompouces. Degelijk ondergoed. Jip en Janneke. En die rookworst. Echt Hema.

Maar cultuuricoon of niet, de resultaten staan onder druk. De winst halveerde
vorig jaar bijna en kwam uit op 6,4 miljoen euro. De omzet nam met 0,3 procent
toe tot 1,2 miljard euro, terwijl het aantal winkels met 37 groeide. Hema heeft
last van snel oprukkende concurrentie op internet, stuntwinkels als Action en
het slechte economische tij.

Tijd voor iets nieuws, redeneerde de top van het bedrijf. Of in ieder geval iets
erbíj.

Onverwachte producten verschenen afgelopen weken in de schappen, althans de
virtuele. Hema biedt online notariële aktes - ,,makkelijk te regelen" en ,,in
begrijpelijke taal" - en een zorgverzekering aan. Een Hema-testament of
-samenlevingscontract kost 125 euro per akte. Een Hema-basispremie met een
minimaal eigen risico is af te sluiten voor 89 euro per maand. Wie een hoog
eigen risico aandurft, betaalt maar 69 euro.

Daarnaast kijkt Hema  over de grens. Er zijn winkels in België  (96 winkels),
Frankrijk (25), Duitsland (10) en Luxemburg (4). En dat aantal moet verder
toenemen - Hema als wereldspeler.

Smakelijk lachen

Een doorslaand succes is de twee weken oude notarisservice nog niet te noemen.
Die wekte verontwaardiging in de beroepsgroep. Een notariskantoor in Leiderdorp
ging over tot de verkoop van rookworst. Een daad van protest - gretig door de
media verslagen. Een notariële akte is geen 'eenheidsworst', was de kluchtige
boodschap. Hema-bestuursvoorzitter Ronald van Zetten heeft er ,,smakelijk om
gelachen", vertelt hij aan de telefoon.

Minder onschuldig is de actie die de Koninklijke Notariële Beroepsorganisatie
(KNB) onderneemt. Die roept notarissen op niet met  Hema samen te werken, werd
donderdag bekend. En dat is niet alles: de KNB stapt naar de tuchtrechter. ,,We
betwijfelen of de Hema-notarissen wel aan de zorgplicht tegenover klanten kunnen
voldoen", verklaart een woordvoerder van de beroepsorganisatie. ,,Dat willen we
laten toetsen." Tot verbazing van Hema, laat een woordvoerder weten. ,,Wij
hébben de service al laten toetsen." Goede reclame is het in ieder geval niet.

De zorgverzekering is minder vernieuwend. Drogisterijketen Kruidvat bood die al
van 2006 tot en met 2011 aan, samen met verzekeraar Ohra.  Kruidvat stopte omdat
de verzekering ,,onvoldoende onderscheidend" was, zegt een woordvoerder.

Experts betwijfelen of de initiatieven aanslaan. ,,Hema is van zijn geloof
gevallen", zegt retaildeskundige Paul Moers van marketingbureau Strategic
Marketing Services. ,,Producten van Hema moeten altijd aan drie eisen voldoen:
goedkoop, hoge kwaliteit, uniek design. ,,Maar hun zorgverzekering is niet de
goedkoopste, de kwaliteit hebben ze  niet in de hand  omdat ze de dienst
uitbesteden aan externe notariskantoren en zorgverzekeraar Menzis. En uniek
design  - ik zie het niet."

Hoogleraar marketing Cor Molenaar van de Erasmus Universiteit Rotterdam vreest
dat het bedrijf zijn eigen merk ,,overschat" - klanten associëren Hema met
gebruiksartikelen, niet met notarissen, zegt hij. Hij begrijpt wel waarom het
aanbod van dergelijke 'virtuele' producten aantrekkelijk is voor het bedrijf:
,,geen extra inkoop en voorraden, wel extra omzet". Maar het kan ook fout gaan
met zo'n testament, waarschuwt hij. ,,En dan staat er ook Hema op."

Hema-topman Van Zetten vindt dat notarisdiensten en zorgverzekeringen wél bij
Hema passen. ,,We verkopen al tien jaar verzekeringen", relativeert hij. En de
zorgverzekering is helemaal Hema: door het afsluiten van een zorgverzekering
krijgt de klant 10 procent korting in de winkel. Past precies bij ,,het imago
van Hema als goedkope winkel". En de ,,eenvoud en eenheidsprijzen" van de
notariële aktes passen óók prima bij dat karakter.

Geen rookworst in Frankrijk

Hema is sinds 2007 in handen van de Britse investeringsmaatschappij Lion Capital
- net als de kroketten van Mora en de bergspullen van Bever Zwerfsport. Lion
kocht Hema voor naar verluidt 1,1 miljard euro van retailconcern Maxeda.  Na
drie jaar zette Lion Capital Hema alweer in de verkoop, voor 1,5 miljard euro.
Toen bleek dat niemand dat bedrag voor het bedrijf overhad, haalde de eigenaar
het warenhuis maar weer uit de etalage. Poging mislukt.

De afgelopen jaren heeft Lion Capital flink in Hema geïnvesteerd - met als doel
de waarde op te krikken. Onder het bewind van het private-equitybedrijf groeide
Hema naar  665 vestigingen, waarvan 530 in Nederland. Er werken zo'n 11.500
mensen, van wie veel parttimers.

De buitenlandse bazen zijn best flexibel: op buitenlandse investeringen ,,zit
geen rem", zegt Van Zetten. Zo groeide het aantal winkels in Frankrijk sinds
2009 van 1 naar 25. Eind volgend jaar moeten dat er 60 zijn. En Hema bekijkt in
welke andere landen - mogelijk niet alleen in Europa. ,,We kijken naar de hele
wereldbol", zegt Van Zetten.

Smaak is lokaal bepaald, zegt retaildeskundige Moers. ,,En dat heeft Hema goed
in de gaten. Gewoon eigenwijs de Nederlandse formule één op één  kopiëren, dat
doen ze niet." Zo loopt rookworst wel in Duitsland, maar in Frankrijk  niet. Jip
en Janneke slaat overal aan, ook al kennen de Fransen en Duitsers Annie M.G.
Schmidt niet.

Maar een hoop ,,managementsaandacht" vraagt die expansie naar het buitenland
wel, zegt hoogleraar Molenaar. ,,Dat kan een bedrijf zich eigenlijk alleen
permitteren als het zijn zaken in Nederland goed op orde heeft." En dat heeft
Hema nu niet, is zijn inschatting. In welk opzicht? ,,Internet", zegt Molenaar .
,,Hun website staat nog erg los van de winkels." Andere ketens zijn actiever
bezig  die twee te ,,integreren" - elektronicaketen Mediamarkt en het Britse
warenhuis Marks & Spencer bijvoorbeeld.  Dáár zou Hema tijd en middelen in
moeten investeren, vindt Molenaar.

Na de introductie van de notarisservice en de zorgverzekering zo kort na elkaar,
is het wachten op een volgende onverwachte sprong van het warenhuis. Vakanties,
een hondenuitlaatservice, uitvaarten -  binnenkort misschien ook wel Echt Hema.
Wat kunnen we nog meer verwachten? Van Zetten lacht. ,,De komende weken is het
even rustig", belooft hij. Maar hij houdt alle ,,speculatie" scherp in de gaten.
,,Wie weet doen we inspiratie op."

Winst halveerde in 2012, omzet steeg met 0,3 procent

Op 4 november 1926 opende in de Amsterdamse Kalverstraat de eerste  Hollandsche
Eenheidsprijzen Maatschappij Amsterdam,  H.E.M.A.. Een goedkope winkel met
gebruiksartikelen voor de gewone man. Alles tegen 'eenheidsprijzen': 10, 25 en
50 cent. De winkel werd gefinancierd door de chiquere Bijenkorf, die ook een
financieel minder bedeelde groep wilde bedienen.

Als eerste bedrijf zette Hema in Nederland in 1958 een franchisesysteem op,
waardoor zelfstandige ondernemers Hemawinkels konden openen. Vanaf dat moment
nam het aantal vestigingen rap toe.

Hema is jarenlang onderdeel van Koninklijke Bijenkorf Beheer (KBB). In 1998
wordt KBB overgenomen door concurrent Vendex International, onder meer eigenaar
van warenhuis Vroom & Dreesman, voor een bedrag van 1,7 miljard gulden. Het
concern heet vanaf dat moment Vendex-KBB. In 2006 wordt de naam gewijzigd naar
Maxeda.

In 2007 verkoopt Maxeda Hema aan de Britse investeringsmaatschappij Lion
Capital, voor een bedrag van naar verluidt 1,1 miljard euro. In 2010 wordt
bekend dat Lion Capital kijkt naar mogelijkheden om Hema alweer te verkopen. Dat
gaat toch niet door - Hema is nu nog steeds in Britse handen. Maar dat is, zoals
gebruikelijk bij private equitybedrijven, naar verwachting niet voor de
eeuwigheid.

LOAD-DATE: 15 November 2013

LANGUAGE: DUTCH; NEDERLANDS

GRAPHIC: Foto HH, bewerking fotodienst NRC

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              15 of 146 DOCUMENTS



                                NRC Handelsblad

                            9 november 2013 zaterdag

Ontrafelde mythes van het Kremlin

SECTION: Weekend

LENGTH: 1667 woorden

SAMENVATTING

Kremlin

In een fascinerende geschiedenis van het Kremlin laat Catherine Merridale zien
hoe al eeuwenlang wordt geprobeerd te verhullen wat er werkelijk binnen de muren
van dat geheimzinnige fort is gebeurd.

VOLLEDIGE TEKST:

President Poetin trakteerde het Nederlands koninklijk paar vrijdagavond op een
diner in een van de vergulde pronkzalen van het Grote Kremlinpaleis. De kans is
klein dat de koning en zijn gade, verdwaald in dat enorme complex, per ongeluk
een deur van een verzegelde ruimte hebben geopend, om ineens in een eeuwenoude
kerk te belanden.

Het had echter heel goed gekund, want het Grote Kremlinpaleis werd in 1837
gebouwd op de resten van verschillende vergeten kerken en kathedralen. Zo'n
'misstap' had het koninklijk paar een beter inzicht in de Russische geschiedenis
kunnen geven dan welke naaste adviseur ook.

De Britse historica Catherine Merridale trof  het beter. Tijdens haar onderzoek
naar de geschiedenis van het Kremlin gingen voor haar bij wijze van hoge
uitzondering veel verzegelde deuren in die eeuwenoude vesting open. Wat ze te
zien kreeg, was verbijsterend. Zo stuitte ze op een verborgen 17de-eeuwse kerk
met ikonen van meesterschilder Oesjakov. Een armoedig peertje verlichtte de
muren, die begin jaren twintig door Lenin gestript waren van hun zilverbeslag.
Zogenaamd om een hongersnood te ledigen, maar in werkelijkheid om het nieuwe
regime van geld te voorzien.

Ook kwam ze in de wintertuin waar Stalin zijn bioscoop had en werd ze meegenomen
naar de kelders van het paleis, waar zich de resten van een 14de-eeuwse kerk
bleken te bevinden. De nationale schatkamer annex presidentiële burcht bevatte
tal van dieper gelegen, onbekende schatkamers.

Van zulke smakelijke verhalen wemelt het in Merridale's nieuwste boek Het
Kremlin. Een politieke en culturele geschiedenis. Aan de hand van de
bouwgeschiedenis van die eeuwenoude vesting schetst ze een allegorie van de
Russische staatsmacht: telkens wordt het Kremlin door brand, vijandelijke
aanvallen of de komst van een nieuwe heerser vernield, en telkens wordt er weer
met veel moeite en vooral in chaos iets nieuws op de puinhopen gebouwd, dat de
eerdere bouwsels moet ontkennen. Op die manier vertelt Merridale ook een ander
verhaal: dat van het witwassen van het verleden door de achtereenvolgende
Russische heersers, van tsaar Ivan I tot Poetin, die mythes gebruikten om hun,
soms wankele, macht te legitimeren en met dat doel de geschiedenis
manipuleerden.

Merridale gaat letterlijk de diepte in bij het onthullen van de vele mysteries
van het Kremlin. Ze krijgt bijvoorbeeld van de tolk van president Gorbatsjov
bevestigd dat er onder Stalin in het Kremlin wel degelijk een ondergrondse
metrolijn naar de buitenwereld is gebouwd, iets waarnaar al decennia lang wordt
gegist. Terzijde vertelt ze ook hoe in 1991, toen conservatieve communisten
Gorbatsjov wilden afzetten, de coupplegers in een ondergrondse tram uit het
gebouw van het Centraal Comité konden ontsnappen, toen dat door woedende
betogers bestormd werd. Eerder had ik nog nooit van die tram gehoord, maar het
bevestigt weer eens hoeveel geheime gangen er nog onder het Moskouse centrum
lopen.

Beboste uithoek

Het Kremlin begint in het vroege Moskou, dat anders dan rijke handelssteden als
Tver en Novgorod in een dicht beboste uithoek lag en zijn leidende positie nog
moest veroveren. Volgens Merridale was in die stad in 1325 voor het eerst sprake
van een Kremlin, toen vorst Joeri van Moskou door de Mongolen werd vermoord en
zijn broer Ivan op de troon kwam. Als Ivan I zou hij zijn stad uitbouwen tot de
leidende macht van het land. Wat daarbij hielp was dat hij achttien maanden in
Saraj had gewoond, de hoofdstad van de Mongoolse Gouden Horde, die de baas was
in Rusland. Daar werd Ivan gevormd door de hoogstaande, kosmopolitische
beschaving van de Mongolen en bouwde hij een goede verhouding op met de khan.

Terug in Moskou, ontpopte Ivan zich als een fanatieke collaborateur, die trouw
tribuut voor de Mongolen inde - en een aanzienlijk deel daarvan in zijn eigen
zak stopte. Ook werd hij door de khan ingezet om lastige steden als Tver te
bedwingen. Dankzij zijn band met die khan wist hij in 1339 toestemming te
krijgen om de vervallen Kremlinmuren te herstellen, waardoor Moskou zich kon
verdedigen tegen iedere toekomstige vijand, zoals ook de Mongolen zouden
ervaren. Over die collaboratie valt in de kronieken echter niets te lezen.

Het vroege Kremlin was niet alleen een burcht, maar ook een kleine stad, waar
behalve de vorst en zijn edelen ook rijke kooplieden woonden. Daarnaast was het
een religieus centrum, met een belangrijk klooster, een kerk en een eigen
metropoliet, Peter, die als kerkleider verantwoordelijk was voor alle Russische
gebieden. In 1339 werd Peter heilig verklaard, waardoor Moskou zelf een heilig
fundament kreeg en een stichtingsmythe kon creëren als heilige stad.

Merridale beschrijft uitvoerig hoe de achtereenvolgende heersers van Moskou hun
militaire regime steeds meer, en soms met veel geweld, wisten te versterken.
Nieuwbouw binnen de Kremlinmuren leek die machtsuitbreiding te moeten
verbeelden. Italiaanse architecten, metselaars uit de Baltische landen, Duitse
ingenieurs stonden er in één grote bouwput. Renaissancepaleizen, kazernes,
kloosters, kerken, kathedralen verschenen en verdwenen, al naar de grillen van
de vorst, die door een nieuw kerkgebouw neer te zetten absolutie hoopte te
krijgen voor zijn wreedheden.

Ook laat ze zien hoe aan het einde van de vijftiende eeuw Rusland geleidelijk
ontdekt werd door het Westen, dat aangetrokken was door de overvloed aan
edelstenen, sabelbont en rendierhuiden, zoals dat nu gebeurt door olie en gas.
Tijdens de Dertigjarige Oorlog (1618-1648) was het Kremlin zelfs een geliefde
vluchtplaats voor talloze Duitse vaklieden. De citadel veranderde daardoor in
een internationaal centrum voor artistieke vernieuwing. In die jaren werd ook de
Verlosserstoren van het Kremlin gebouwd, door de Schotse ingenieur Christopher
Galloway. De toren kreeg al gauw een symbolische status, maar de naam van zijn
schepper werd vakkundig weggemoffeld uit de geschiedenisboekjes ten gunste van
een Rus.

Opvallend is dat de Russische heersers toen al een groot wantrouwen koesterden
jegens de 'machrabi' (arabieren), zoals westerlingen werden genoemd. En
tegelijkertijd was er die eeuwige onderdanigheid van de onderdanen voor hun
vorst, hoe wreed die ook is. Merridale citeert daarbij een jezuïtische gezant
over de wreedheden van Ivan IV: 'Zelfs als ze bijna worden doodgeslagen, zeggen
ze soms dat de vorst hun een gunst heeft bewezen door hen te kastijden.' Meteen
denk je bij zoiets aan Stalin.

Weinig veranderd

Aan het einde van Het Kremlin besef je dat er sinds Ivan I in Rusland weinig
veranderd is. De corruptie dateert al uit de vroegste tijden, evenals de
dronkenschap, de Aziatische wreedheid, de religieuze symboliek waarmee zowel het
tsarendom als het presidentschap van Poetin wordt omgeven, de slavernij
(tegenwoordig zijn het de Kirgizische, Oezbeekse en Tadzjiekse gastarbeiders die
het slavenwerk doen) en het benadrukken dat Rusland alleen met harde hand
efficiënt kan worden bestuurd.

Het hoogtepunt in dit knappe boek is de periode die aanbrak met de staatsgreep
van de bolsjewieken, op 7 november 1917. De nieuwe machthebbers wilden alles
binnen de Kremlinmuren slopen om plaats te maken voor moderne bouwwerken die hun
ideologie verkondigden. Alle kloosters moesten er aan geloven. Kostbare fresco's
werden verwoest. Moskouse arbeiders, die onder de tsaar nog ijverig zaten te
bidden, deden enthousiast aan die verwoesting mee. Een nieuwe tijd, een nieuw
geluid, dachten ze blijkbaar. Dat laatste is ook duidelijk in het Rusland van
Poetin, waar  het gewone volk tegenwoordig weer massaal naar de kerk gaat.

En ook dit keer sudderde de ontkenning van die massale verwoesting door de
communistische autoriteiten lang door: nog in 2007 durfden de Russische
autoriteiten te beweren dat er binnen het Kremlin nooit een klooster had
gestaan.

De aangrijpendste verwoesting was die van de kathedraal van Onze Verlosser in
het Woud, het oudste gebouw van Moskou, op 1 mei 1933. Het besluit hiertoe werd
door het politbureau genomen, de uitvoering verricht door de geheime politie. De
hele gebeurtenis werd in de doofpot gestopt, omdat het buitenland er niets van
mocht weten. Zelfs de fundamenten van de kerk zijn daardoor nooit teruggevonden,
alsof de kerk nooit bestaan had. Maar in 1955 publiceerde een Britse
kunsthistoricus een boek over het Kremlin met foto's van onder meer die
verwoeste kathedraal, die op papier ineens weer bestond. Maar zelfs dat leidde
niet tot openheid over wat er echt was gebeurd. Dat zwijgen duurt tot op de dag
van vandaag.

Merridale beschrijft ook hoe geliefd de honderden appartementen in het Kremlin
aanvankelijk bij de revolutionairen waren. Direct na 1917 stonden ze ervoor te
dringen, ook omdat het Kremlin voorzien was van eigen winkels waar voedsel te
krijgen was. Maar na de moord op de Leningradse partijleider Kirov nam ook
binnen het Kremlin de paranoia toe. In 1935 eist de beginnende Stalinterreur al
110 slachtoffers onder de Kremlinbewoners. De vesting werd volgestopt met
microfoons. Geheime dienstchef Beria liet zelfs een onderaardse gang graven om
Stalin af te kunnen luisteren. Die gang werd pas in 1994 ontdekt.

Russische heersers koesterden altijd al een groot wantrouwen jegens 'machrabi' -
westerlingen

Het Kremlin De mysteries van een machtscentrum   Catherine Merridale: Het
Kremlin. Een politieke en culturele geschiedenis. Vertaald door Henk Moerdijk en
Pieter de Smit. Nieuw Amsterdam, 528 blz. EUR 39,95

Engelse editie: Red Fortress.  The Secret Heart of Russia's History. Allen Lane,
505 blz.  EUR 37,50

De Britse historica Catherine Merridale schreef onder meer Night of Stone. Death
and memory in Russia  en Ivan's War (over mythevorming tijdens WOII). In haar
nieuwe boek ontrafelt ze de mythes over het eeuwenoude machtscentrum, het
Kremlin.

LOAD-DATE: 8 November 2013

LANGUAGE: DUTCH; NEDERLANDS

GRAPHIC: Het Terem Paleis in het Kremlin in Moskou.
Foto AFP
 hetkremlin

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              16 of 146 DOCUMENTS



                                NRC Handelsblad

                            8 november 2013 vrijdag

Asiel in het Tikibad;
In Nederland

SECTION: Binnenland

LENGTH: 554 woorden


Pretpark Duinrell in Wassenaar gaat deze winter asielzoekers huisvesten in
vakantiebungalows. Het park blijkt al sinds 1997 regelmatig woonruimte te
verhuren aan het Centraal Orgaan opvang Asielzoekers, het is een soort flexplek.
Dat wist ik nog niet.

Wow, zou je cynisch kunnen zeggen, we wonen kennelijk in een land waar
vluchtelingen een vakantiehuis krijgen, op een landgoed in lommerrijk Wassenaar,
met de koning als buurman, en het grootste zwembad van de Benelux.

De PVV reageerde geschokt en stelde Kamervragen. Want, meneer de
staatssecretaris, het was toch absurd dat gelukszoekers vakantiewoningen cadeau
krijgen, terwijl hardwerkende Nederlanders niet eens... - enzovoorts, een zieke
redenering, zij het wel weer consequent, want voor een PVV'er hoort een
vluchteling nu eenmaal niet in een pretpark thuis, maar in een kamp.

Zelf zou ik een andere Kamervraag willen stellen. Namelijk: mogen die Syriërs
straks ook in het Tikibad?

De burgemeester van Wassenaar zei op  Radio 1 eerst van wel. En volgens
http://Lindanieuws.nl, de nieuwssite van tijdschrift LINDA, mochten de
asielzoekers ,,eindeloos plonzen" in het golfslagbad: ,,Als ze daar niet van
opkikkeren..." Linda, altijd blij.

Ik sprak de woordvoerders van het COA en van Duinrell. Ze zeiden dat het
Tikibad, anders dan de rest van het park,  weliswaar gewoon open was in de
winter, maar niet voor de asielzoekers. Misschien zouden ze in groepjes, onder
begeleiding, wel mogen.  Eén van de redenen, aldus de woordvoerder van het COA,
was dat ze niet allemaal konden zwemmen.

Dat begreep ik wel. Het zou bitter zijn als je Aleppo overleeft, maar alsnog om
het leven komt in de Splash of de Blits & Flits. Dat krijg je thuis nooit
uitgelegd.

Maar toch jammer van het zwembad. Zit je daar, in een bungalowpark waar verder
vooral gescheiden vaders en eenzame expats verblijven, je hoort alleen het
knarsen van achtbanen, en vanuit de verte de vreugdekreten uit het subtropisch
zwemparadijs - maar daar mag jij niet in.

Mooi symbolisch: het beloofde land wel zien, maar niet binnen mogen.

Ik weet ook niet wat we met asielzoekers aanmoeten. Alle grenzen open werkt
niet, alle grenzen dicht ook niet. Over het algemeen lijkt het me een goede
ontwikkeling om asielzoekers te huisvesten op prominente locaties, om ze in elk
geval niet weg te moffelen.

Vorige week bezocht ik een gekraakt kantoorpand aan de Weteringschans in
Amsterdam, het Vluchtkantoor heet het, de krakers zijn ruim honderd
uitgeprocedeerde asielzoekers. Eerder zag ik ze in de Vluchtflat en daarvoor in
de Vluchtkerk. Nog eerder zaten ze in tentjes (kijk vanavond vooral ook de film
De Vluchtkerk van Human, om 23.15 uur op Nederland 2).

Dat Vluchtkantoor is een best leuk pand, met uitzicht op het Rijksmuseum. Maar
binnenkort moeten ze er weer uit. Waar kunnen ze heen?

De Efteling? Archeon? Het leegstaand zwembad Tropicana in Rotterdam? Die
gigantische replica van de Ark in Dordrecht? De Euromast (voor wat uitzicht)? De
Pier van Scheveningen (was voor een euro te koop)? Rottumerplaat? Het
Muiderslot? Een vleugel van het Rijksmuseum? De Oostvaardersplassen?

Denk mee.

Arjen van Veelen (a.v.veelen@nrc.nl)  schrijft op deze plek een wisselcolumn
met Margriet Oostveen (m.oostveen@nrc.nl).

Vanuit de verte de vreugdekreten uit het subtropisch zwemparadijs - maar daar
mag jij niet in

LOAD-DATE: 8 November 2013

LANGUAGE: DUTCH; NEDERLANDS

GRAPHIC: Veelen, Arjen van 7-2013 057

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              17 of 146 DOCUMENTS



                                NRC Handelsblad

                           7 november 2013 donderdag

Betrokken burgers stemmen niet meer, rampspoed!

SECTION: opinie

LENGTH: 333 woorden



        Democratie


Hevige consternatie over de revolutie die komiek Russell Brand uitriep in  het
politieke tijdschrift  New Statesman. Hij roept jongeren op vooral níet te
stemmen en krijgt repliek van Robert Webb, die oproept wél te stemmen en wél lid
te worden van een politieke partij. Beide oproepen zijn niet meer van deze tijd.

We kampen wereldwijd met grote problemen, niet alleen in Engeland, waar de
discussie is losgebarsten tussen twee politieke outcasts. Grote verontwaardiging
heerst over allerlei uitwassen die 'dankzij' de crisis zichtbaar zijn geworden:
waarom wordt bijvoorbeeld de financiële sector niet structureel aangepakt, waar
blijft de vervolging van corrupte bestuurders in de publieke sector, wat wordt
gedaan aan de groeiende groep werkende armen, aan het uitkleden van de zorg en
het onderwijs en welke stappen nemen we tegen de stijgende energielasten en
toenemende werkloosheid? Mensen zijn terecht boos en verontwaardigd, voelen een
gebrek aan daadkracht in Den Haag en voelen zich steeds minder vertegenwoordigd.
David van Reybrouck (o.a. 'Van Reybroucks gelijk: democratie kan anders' NRC, 29
okt.) constateert een zelfde trend: burger en politicus vertrouwen elkaar steeds
minder, burgers stemmen minder of radicaler en zijn niet meer geneigd lid te
worden van een politieke partij, terwijl de belangstelling voor politiek juist
toeneemt. Een recept voor rampspoed. Deze trends vragen om fundamentele
verandering van onze democratie en juist om vormen van participatie. Daar waar
Brand en Webb voor twee uitersten kiezen, komt Van Reybrouck  met een briljant
alternatief dat serieuze overweging verdient: het kiezen van gewone burgers tot
volksvertegenwoordigers middels loting. De implementatie van Van Reybroucks
betoog kan weleens de laatste  stap zijn in een almaar voortdurende politieke
emancipatiestrijd  en de verlossing betekenen van een systeem dat op haar
laatste benen loopt.


        Rolf Heynen
        Politicoloog en duurzaam ondernemer bij Good!

LOAD-DATE: 7 November 2013

LANGUAGE: DUTCH; NEDERLANDS

GRAPHIC: Illustratie Kap

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              18 of 146 DOCUMENTS



                                NRC Handelsblad

                            2 november 2013 zaterdag

Antipolitiek? ;
Column Column Column

SECTION: In het nieuws

LENGTH: 771 woorden


In het BBC-programma Newsnight interviewde Jeremy Paxman vorige week de
populaire komiek Russell Brand. Bekijk dat gesprek eens en vergelijk het dan met
het optreden van PvdA-leider Diederik Samsom afgelopen zondag in Buitenhof. Vrij
snel ben je, denk ik, bij de kern van het probleem.

Eerst de antipolitiek. Paxman vs Brand bleek een sensatie. Op YouTube alleen al
trok het interview zo'n negen miljoen kijkers. Aanleiding: Brand is deze maand
gastredacteur voor het politieke tijdschrift The New Statesman, waarin hij hard
van leer trekt tegen het Britse politieke establishment. Tijdens zijn gesprek
met Paxman is de smetvrees van de laatste bijna tastbaar. De interviewer zit
nadrukkelijk sceptisch te wezen tegenover een ijdele komiek die oproept tot
opstand en een heel politiek systeem afschrijft - terwijl hij toegeeft nog nooit
in zijn leven gestemd te hebben.

Je ziet het Paxman denken: hier hebben we de zoveelste outsider die zich uit
naam van zijn grootse ideeën tegen de huidige politiek keert, terwijl hij te
beroerd is zijn handen uit zijn mouwen te steken. Brand is links - dus laat de
huidige politiek het volgens hem afweten wanneer het gaat over de groeiende
kloof tussen arm en rijk, de roofbouw op onze planeet en de noden van de gewone
man. Wanneer Brand, stelt hij, een politicus in de ,,West-minster-stijl" over
politieke zaken hoort praten, voelt hij een ,,dull thud" in zijn maag. Zijn
litanie is verder bekend. Men is in de politiek meer met elkaar bezig dan met
grote kwesties. Men behartigt de belangen van weinigen en ten koste van die van
velen. Men is niet in staat de grote kwesties aan te pakken. Ten slotte: een
totaal gebrek aan visie.

In het mediatijdperk is bevlogenheid allang onderdeel van de celebritycultuur;
wat telt is het gebaar, niet wat je doet. Engagement als accessoire. Dat
verklaart de scepsis van Paxman, en die van de vele critici van Brand in de
sociale media. Wanneer je oproept tot radicale verandering zonder dat je zelfs
de moeite neemt je stem uit te brengen, doe je niets anders dan wat populistisch
rechts wordt verweten. Je exploiteert emotie.

De oproep van Brand tot verandering zal volgens sceptici dan ook geen enkele
verandering teweeg brengen. Het zal hoogstens de kaartverkoop stimuleren van
zijn show, toepasselijk The Messiah Complex geheten (komende week in Amsterdam).

Ideeën zonder praktische invulling - bij Buitenhof was precies het omgekeerde te
zien. De voormalige activist Samsom - veel van wat Brand vorige week zei, zei
Samsom een paar jaar geleden ook - beantwoordt nu vrijwel geheel aan het beeld
dat Brand van de huidige generatie politici schetst: volledig in beslag genomen
door het politieke spel, voortdurend bezig compromissen uit te leggen, doodsbang
voor uitglijders, altijd de peilingen in het achterhoofd, zijn boodschap op een
fatale manier aangetast door spin.

Nederland uit deze crisis halen, Nederland uit deze crisis halen. En niet te
vergeten, Nederland uit deze crisis halen.

Het werkt niet. Je ziet een manische politieke handigheid, maar je vraagt je af
welk resultaat ermee wordt beoogd. Als kijker voelde ik tijdens Buitenhof
dezelfde ,,dull thud" waar Brand het over heeft. Haalbaarheid is normaal gezien
het eindpunt van politieke bevlogenheid. Bij de politicus Samsom lijkt het
allang het uitgangspunt.

Je kunt dat verdedigen tegenover de celibrity agitprop van Brand. Hier is een
man die tenminste niet te beroerd is om verantwoordelijkheid te nemen, die zijn
vrijzwevend idealisme wel handen en voeten wil geven in een politieke
werkelijkheid van processen en procedures. De verschillende akkoorden worden
weliswaar steeds opnieuw aangepast, ze zijn maar wel mooi gesloten. Liever een
halve centimeter vooruit, dan eeuwig geëngageerd luchtfietsen.

Het probleem is alleen dat de procedure allang voor de passie gaat - en dat de
passie steeds meer gespeeld lijkt. Wat is het dat dit veroorzaakt? Wat maakt
zoveel politici tegenwoordig zo wezenloos? De politieke hartstocht die de fans
van een zijlijnroeper als Brand zo'n kick geeft, lijkt bij Samsom nu volledig
gedomesticeerd door het Haagse bedrijf - de Nederlandse equivalent van de
Westminster-stijl die door Brand zo verafschuwd wordt.

De groeiende afkeer van politiek wordt vaak gezien als een probleem van
representativiteit. Wanneer gewone burgers nu maar een aandeel hebben in het
politieke bedrijf, dan komt het wel goed. Eh, deels. Het voorbeeld van Brand en
Samsom laat zien dat het dieper zit - de kiezer mist in de politiek vooral
overtuiging. Daar heeft Russell Brand volkomen gelijk in.

Het probleem is dat de procedure  allang voor de passie gaat

LOAD-DATE: 2 November 2013

LANGUAGE: DUTCH; NEDERLANDS

GRAPHIC: Heijne, Bas 8-2013 073

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              19 of 146 DOCUMENTS



                                NRC Handelsblad

                            30 oktober 2013 woensdag

Privacy in het geding bij decentralisatie gemeenten

SECTION: In het nieuws

LENGTH: 513 woorden

SAMENVATTING

Interview Wilbert Tomesen College Bescherming Persoonsgegevens

VOLLEDIGE TEKST:

Den Haag.  Een enkele gemeenteambtenaar kan straks bij een simpele vraag van een
burger álle informatie over hem of haar inzien. Voor dat gevaar waarschuwt het
College bescherming persoonsgegevens (CBP).

Het kabinet hevelt allerlei taken naar de gemeenten over. Logisch gevolg  is dat
die gemeenten ook méér persoonsgegevens  te verwerken krijgen, op het gebied van
jeugdzorg, langdurige zorg, werk en inkomen. Alleen is bij die overheveling
onvoldoende aandacht voor de privacy,  zegt Wilbert Tomesen. Het CBP waarschuwt
daar vandaag voor  in een brief aan  minister Plasterk van Binnenlandse Zaken
(PvdA).

Wat is uw kritiek?

,,Er dreigt een onoverzichtelijke berg  gegevens van burgers bij de gemeenten te
ontstaan. Medische informatie over kinderen, strafrechtelijke gegevens,
informatie over het arbeidsverleden. Die informatie ligt nu nog apart bij
verschillende instanties  opgeslagen, maar komt in één klap bij de lokale
overheid. En de mensen wier informatie het betreft, zijn juist de  kwetsbaren
van de samenleving."

Wat zijn de concrete risico's?

,,Wij willen een principieel punt maken. We wijzen het kabinet erop dat   in het
licht van de privacy bij die drie grote decentralisaties  een schending van die
principes vrijwel onvermijdelijk is. De overheid mag persoonlijke gegevens
alleen voor een specifiek doel opslaan en gebruiken. Bovendien is bovenmatige
verzameling van gegevens verboden: je mag niet méér informatie opslaan dan
nodig. Het risico bestaat straks dat gegevens die voor het éne doel zijn
opgeslagen, voor het ándere gebruikt worden. En het gaat vooral om de samenhang
van die nieuwe gegevens. Kijk, als gemeenten alleen informatie over jeugdzorg
erbij krijgen, oké. Maar daar komt ook de informatie bij die nodig is om burgers
aan werk te helpen. Als  die gegevens ineens met elkaar kunnen worden
gecombineerd,  wordt het gevaarlijk."

Als burger krijg je hier een unheimisch gevoel van.

,,Het ís ook unheimisch. Het gebrek aan een overkoepelende visie geeft alle
reden tot zorg. We sturen deze brief niet voor niets. Ik moet als burger weten
welke gegevens van mij  liggen opgeslagen en wáár.  Het klinkt zwartgallig, maar
er is een risico dat de overheid de verzamelde informatie op een hoop gooit en
daar vervolgens  naar hartelust uit put zoals het uitkomt."

Wat moet minister Plasterk doen?

,,Het kabinet moet op centraal niveau die drie grote wetten opnieuw bezien, en
dan met de nadruk op de bescherming van de persoonsgegevens. Want zoals het er
nu ligt, komt óók de uitvoering van beleid door de gemeenten in gevaar. Zo'n
onoverzichtelijke berg informatie levert risico's op voor de gewone man. Terwijl
het  niet zal uitdraaien  op effectief beleid. Bij gebrek aan overzicht zullen
de gemeenten  minder goed functioneren."

Privacybeschermer

Wilbert Tomesen   houdt zich, als lid van het College bescherming
persoonsgegevens, vooral bezig met privacybescherming in de publieke sector.
Tomesen hoort tot  het College sinds december 2011.

LOAD-DATE: 30 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              20 of 146 DOCUMENTS



                                NRC Handelsblad

                            29 oktober 2013 dinsdag

Ja, maar  het land wordt daar niet beter van;
           Democratie Over van Reybroucks pleidooi tegen  verkiezingen voor
nieuwe vormen van democratie

BYLINE: Meindert Fennema

SECTION: opinie

LENGTH: 783 woorden

SAMENVATTING

Democratisch tekort kun je niet gelijkschakelen aan bestuurlijk tekort, meent
Meindert Fennema.

VOLLEDIGE TEKST:

Onlangs schreef de cultuurhistoricus David Van Reybrouck het pamflet Tegen
verkiezingen (De Bezige Bij). Verkiezingen zouden aristocratisch zijn omdat het
aanwijzen van besluitvormers door verkiezingen de besten, dat wil zeggen de
rijkste en hoogst opgeleide burgers, aan de macht brengen. De politieke invloed
van gewone burgers beperkt zich volgens hem tot eens in de vier jaar stemmen.
Liever ziet hij  volksvertegenwoordigers door het lot aangewezen, zoals de oude
Grieken dat deden. Een grotere mate van deliberatie zou de kwaliteit van de
besluitvorming ten goede komen.

Van Reybrouck proclameert het failliet van de vertegenwoordigende democratie
zonder een serieuze balans van het failliete bedrijf te overleggen. Hij laat het
bij drie bewijstukken. Ten eerste, zegt hij, duren kabinetsformaties steeds
langer. Maar dat geldt eigenlijk alleen voor België, van een algemene trend is
geen sprake.  Het heeft te maken met de tegenstellingen tussen Vlaanderen en
Wallonië, niet met het kiesstelsel. Hij noemt Italië en Griekenland, maar daar
hebben moeizame formaties meer te maken met de door de EU opgelegde hervormingen
en bezuinigingen. Rutte II kwam tot stand in ruim een maand. Hoezo,  langere
kabinetsformaties?

Ten tweede wordt  volgens Van Rey brouck straf op regeringsdeelname  zwaarder.
In de naoorlogse jaren tot de jaren zeventig verloren regeringspartijen
gemiddeld minder dan 2 procent, in de jaren tachtig 3,5 procent, in de jaren
negentig  6 procent en in het vorige decennium werd het 8 procent. ,,Wie wil nog
krachtdadig besturen in Europa als de prijs voor regeringsdeelname zo
onverbiddellijk hoog is?", vraagt  Van Reybrouck zich af. Hij negeert daarmee
belangrijke ontwikkelingen: inkomensongelijkheid en immigratie zijn fors
toegenomen, overal in Europa. Transnationale processen waarover partijen grote
woorden hadden, maar die in de praktijk moeilijk  beïnvloedbaar zijn. Hadden
door het lot aangewezen volksvertegenwoordigers deze  problemen wél het hoofd
kunnen  bieden?

Besturen gaat ook steeds trager, aldus David Van Reybrouck. ,,Grote
infrastructurele werken zoals de Amsterdamse Noord-Zuidlijn, het nieuwe station
van Frankfurt, de sluiting van de Antwerpse ring en de geplande internationale
luchthaven van Nantes raken niet of nauwelijks gerealiseerd. (,,Waren zulke
projecten vroeger een bron van prestige en kundigheid, tegenwoordig zijn ze op
hun best een bestuurlijke nachtmerrie. De fiere tijd van de Deltawerken, de
Afsluitdijk, het TGV-net en de Kanaaltunnel is voorbij."

De fiere tijd van de Kanaaltunnel? Weet hij dan niet dat het eerste geologische
onderzoek naar de mogelijkheden van een kanaaltunnel al in 1830 gedaan is? Dat
degene die opdracht gaf tot dat onderzoek pas 26 jaar later, in 1856, een
uitgewerkt voorstel kon doen aan Napoleon III?

Zou Van Reybrouck ook niet weten dat in 1880  wel begonnen werd met het graven
van de Kanaaltunnel, maar dat het project in 1882 werd stopgezet omdat de
Engelsen bang waren dat de tunnel hun defensie in gevaar zou brengen? Dat het
tunnelproject pas in 1955 (!) weer opgepakt werd en dat het daarna nog tot 1986
zou duren voordat ten tweede male met de bouw van de Kanaaltunnel werd begonnen?
Tussen plan en uitvoering lag dus 120 jaar. Die tunnel was in 1994 klaar, maar
het bedrijf dat de tunnel exploiteert, balanceerde jarenlang op de rand van het
faillissement. Over bestuurlijke nachtmerries gesproken.

En de Afsluitdijk? Het eerste plan tot gedeeltelijke drooglegging van een deel
van de Zuiderzee was van ir. W.F. Leemans en werd in 1877 bij de Tweede Kamer
ingediend, maar het zou tot 1918 duren voor de Zuiderzeewet in de Tweede Kamer
werd aangenomen. Toch zou pas in 1927 worden begonnen met de aanleg van de
Afsluitdijk. Er lag meer dan 50 jaar tussen plan en aanvang.

En waarom noemt Van Reybrouck wel de ringweg, maar niet het station van
Antwerpen dat in 20 jaar volledig gerestaureerd en omgebouwd werd van een
ouderwets kopstation tot één van de fraaiste hogesnelheidslijnstations ter
wereld, met drie spoorlagen?

Van Reybrouck schrijft: 'Als een tunnel of een brug bouwen al niet langer
haalbaar is, wat vermogen nationale overheden dan nog wel op eigen kracht?'

Dit is, met permissie, lariekoek. De suggestie dat loting een uitweg uit een
democratisch tekort is, berust op een verkeerde diagnose van dat tekort. Ook met
loting los je de tegenstelling over Europa niet op en de problemen die met
immigratie te maken hebben nog minder.

Meindert  Fennema is oud-hoogleraar politieke theorie. Hij schreef  een
biografie over Geert Wilders, Tovenaarsleerling.

LOAD-DATE: 30 October 2013

LANGUAGE: DUTCH; NEDERLANDS

GRAPHIC: opiauteur Fennema Meindert
* Vervangende titel / Replacement title

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              21 of 146 DOCUMENTS



                                NRC Handelsblad

                            29 oktober 2013 dinsdag

Van Reybroucks gelijk: democratie kan anders;
           Democratie Over van Reybroucks pleidooi tegen  verkiezingen voor
nieuwe vormen van democratie

BYLINE: Josien Pieterse; Yvette Jeuken

SECTION: opinie

LENGTH: 597 woorden

SAMENVATTING

Als burgers steeds meer zelf moeten doen, is er ook meer inspraak nodig, vinden
Josien Pieterse en Yvette Jeuken.

VOLLEDIGE TEKST:

Van een verzorgingsstaat verandert de staat naar een meer zelforganiserende
samenleving. Nu de legitimiteit van het politiek bestuur in twijfel wordt
getrokken, de opkomst bij verkiezingen daalt en het vertrouwen van burgers
afneemt, moet de relatie tussen burger en overheid opnieuw worden vormgegeven.
Een burger die vaker beleid ten uitvoer brengt, moet er ook over mee kunnen
denken. Een keer per vier jaar een kruisje zetten in het stemhokje voldoet dan
niet meer.

De overheid geeft besluitvorming niet graag uit handen en vindt het moeilijk om
openheid van zaken te geven. Zo groeit de argwaan tegen politici, daalt de
verkiezingsopkomst en neemt de natuurlijke autoriteit van traditionele
instituties af. Dit vereistnieuwe vormen van inspraak en van democratische
besluitvorming.

Van Brazilië tot Oeganda en België wordt geëxperimenteerd met nieuwe vormen om
burgers actief en direct te betrekken bij beleid. In Oeganda zet James Mwirima
zich in om politici sociale contracten te laten sluiten met groepen burgers
waarin zij zich committeren aan maatschappelijke thema's.

In België organiseerde David van Reybrouck de G1000, de grootste burgertop in
Europa. In zijn boek Tegen verkiezingen pleit hij voor een dubbel representatief
stelsel van gekozen volksvertegenwoordigers en van door loting aangewezen
burgers uit alle geledingen van de samenleving. De huidige
volksvertegenwoordigingen zijn eenzijdig samengesteld. De gekozen politici zijn
meestal hoogopgeleid. Het populisme richt zich tot lager opgeleide kiezers die
in dit stelsel minder goed wordt bediend. Door loting ontstaat een betere
afspiegeling van de bevolking.

In Nederland zet Netwerk Democratie zich in voor democratische innovatie,
bijvoorbeeld met het project http://Volgdewet.nl, een online community van
burgers die hun kennis en expertise inzetten om het wetgevingsproces te
ontsluiten. Het is van belang al tijdens het maakproces van de wet al invloed
uit te oefenen. De expertise die via http://Volgdewet.nl wordt gedeeld stelt
gewone burgers in staat als serieuze gesprekspartner op te treden naast de
bestaande lobbyclubs.

De Borders to Cross conferentie, die georganiseerd wordt door universiteiten,
ministeries en maatschappelijke organisaties, zoals Netwerk Democratie en de
G1000, is een internationale uitwisseling van ideeën en experimenten op het
gebied van democratie en medezeggenschap. Van 29 tot 31 oktober komen
initiatiefnemers van 40 projecten uit heel de wereld bij elkaar.

Democratie is niet vanzelfsprekend, zelfs niet in Nederland. De veranderingen in
de samenleving lijken nog niet voor grote maatschappelijke onrust te zorgen.
Voor een groot deel van onze bevolking zijn welvaart, politieke vrijheid, een
rechtsstaat en democratie nog net zo vanzelfsprekend als het weer. Maar er was
grote politieke onrust in IJsland na de val van Icesave. Griekenland is
instabiel geworden, en ook in Turkije en Spanje lopen de spanningen hoog op. In
tijden van crisis is de democratie kwetsbaar. En dan is innovatie hard nodig.

Josien Pieterse is directeur van Netwerk Democratie (democratische innovatie).
Drs. Yvette Jeuken  werkt als projectleider voor Netwerk Democratie.
Komende donderdag, 31 oktober is er om 8 uur in Pakhuis de Zwijger een debat
over democratische vernieuwing met David van Reybrouck en James Mwirima
(www.dezwijger.nl).

LOAD-DATE: 30 October 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              22 of 146 DOCUMENTS



                                NRC Handelsblad

                            26 oktober 2013 zaterdag

Geschonden vertrouwen in Amerika niet zomaar hersteld;
Commentaar

SECTION: Opinie & Debat

LENGTH: 725 woorden


Een van de gouden regels in de spionagebranche is van oudsher: voorkom dat je
betrapt wordt. Op dat punt heeft de Amerikaanse inlichtingendienst NSA de
afgelopen maanden spectaculair gefaald. Ooit  leidde deze dienst zo'n verborgen
bestaan dat Amerikanen  er weinig méér van wisten dan de grap dat de afkorting
zou staan voor No Such Agency. Wie nieuwsgierig was kon vanaf de jaren tachtig
veel te weten komen uit de boeken van onderzoeksjournalist James Bamford.  Maar
sinds  de eerste onthullingen van klokkenluider Edward Snowden, in juni van dit
jaar, is de NSA  in de hele wereld een symbool geworden voor de ongebreidelde
Amerikaanse verzameldrift van telefoon- en internetgegevens.

Door het nieuws dat de NSA een van de mobiele telefoons van bondskanselier
Merkel mogelijk jarenlang heeft afgeluisterd, is  het politieke gewicht van het
schandaal deze week aanzienlijk toegenomen.  In Duitsland is een storm van
verontwaardiging opgestoken. Merkel heeft zich bij  president  Obama beklaagd en
van hem de verzekering geëist dat er een eind wordt gemaakt aan deze praktijk,
die ze ,,volledig onacceptabel" noemde. De bondskanselier  zei dat de Amerikanen
hierdoor ,, een vertrouwensbreuk" hebben veroorzaakt -  een pijnlijk
vaststelling, die overigens niet alleen  van toepassing is op Duitsland, maar
ook op Brazilië en Mexico, waar eveneens regeringsleiders zijn  afgeluisterd. De
Franse president Hollande heeft bij Obama zijn beklag gedaan over de 70 miljoen
Franse telefoontjes die in een maand getapt blijken te zijn.

Dat landen elkaar bespioneren hoeft niemand te verbazen, zeker staatshoofden en
regeringsleiders niet. Zij zouden er allang rekening mee moeten houden dat hun
communicatie  kan worden afgeluisterd, door Amerikaanse, maar ook door andere
inlichtingendiensten. En de mogelijkheden die nieuwe technologieën bieden bij
het verzamelen van informatie, worden ook intensief benut door  landen die nu op
hun achterste benen staan. Sommige landen hebben de NSA de afgelopen jaren
stilletjes ruim baan gegeven.

Maar de Amerikanen zijn  duidelijk te ver gegaan.  Dat ,,een van de naaste
medewerkers van Angela Merkel", zoals een Duitse krant haar mobieltje treffend
omschreef, ,,nu ontmaskerd is als agent van Amerika" is een belediging en een
vernedering tegelijk. Hierdoor is grote schade toegebracht aan de
betrekkingen tussen Amerika en een van zijn belangrijkste bondgenoten in Europa.
Meer in het algemeen is de trans-Atlantische band door deze kwestie beschadigd,
zoals donderdag en vrijdag bleek op de Europese top in Brussel.

De Europese leiders hebben er goed aan gedaan niet het idee uit het Europees
Parlement over te nemen om de besprekingen over een trans-Atlantisch
handelsakkoord op te schorten. Het  is zowel een Europees als een Amerikaans
belang dat zo'n akkoord er komt. Maar problematisch is het wel, want hoe ga je
onderhandelingen in  als je moet vrezen dat de tegenpartij bij voorbaat al op de
hoogte is van de voorbesprekingen die je in eigen kring hebt gevoerd?

Het is van groot belang dat het  geschonden vertrouwen wordt hersteld. Maar
daarvoor zijn sussende woorden en beloftes van beterschap niet genoeg. Obama
moet laten zien dat hij grenzen stelt aan wat zijn inlichtingendiensten allemaal
uitvoeren  in naam van het voorkomen van terrorisme - een rechtvaardiging die
allang niet meer geloofwaardig is  voor veel van de spionageactiviteiten die
afgelopen weken aan het licht zijn gekomen.

En het gaat om veel meer dan de bescherming van de vertrouwelijkheid van
telefoon- en e-mailverkeer van politieke leiders. De gretigheid waarmee  de NSA
gegevens van gewone  burgers en bedrijven verzamelt en bewaart, is angstwekkend.
Obama heeft gesproken over de noodzaak een balans te vinden tussen veiligheid en
privacy. Maar voorlopig lijkt de NSA zich om privacy amper  te bekommeren.

De landen van de Europese Unie zouden er goed aan doen  bescherming van de
privacy gezamenlijk ter hand te nemen, en ook gezamenlijk  in Washington aan de
orde te stellen.  Helaas is op dat laatste nog weinig zicht.

Europese leiders spreken nu, met reden, over een vertrouwenscrisis met Amerika.
Maar de crisis is veel breder. Europese politici zouden zich ook zorgen moeten
maken over het  vertrouwen van burgers in hun eigen overheden en de gebrekkige
manier waarop die  hun persoonlijke gegevens beschermen.

LOAD-DATE: 25 October 2013

LANGUAGE: DUTCH; NEDERLANDS

GRAPHIC: logo_luxCommentaar
* Vervangende titel / Replacement title

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              23 of 146 DOCUMENTS



                                NRC Handelsblad

                            25 oktober 2013 vrijdag

Valse memoires van een nazi

SECTION: Boeken

LENGTH: 1360 woorden

SAMENVATTING

Vlakbij Auschwitz

Een Britse historica stuitte op een regel in een brief van haar Duitse peettante
die in een stadje bij Auschwitz woonde. Ze schreef een imposant boek over haar
onderzoek.

VOLLEDIGE TEKST:

Voor haar onderzoek naar ervaringen van verschillende generaties binnen
opeenvolgende Duitse dictaturen had de Britse historica Mary Fulbrook een mooie
bron ter beschikking: de brieven van haar Duitse peettante Alexandra Klausa, de
beste vriendin van haar moeder. Hierin waren de beslommeringen te lezen van een
vrouw uit de betere kringen, getrouwd met een charmante man en moeder van een
zoontje. Tijdens de Tweede Wereldoorlog ging het leven van Alexandra gewoon
door, zo bleek. Ze organiseerde etentjes voor collega's van haar man, ging graag
winkelen en klaagde over het gedrag van haar bedienden.

En ineens las Fulbrook de volgende zinnen: 'Vandaag zijn 15.000 Joden uit de
stad voor herhuisvesting afgevoerd. Het was zo vreselijk allemaal dat ik ook wel
had willen vertrekken.' Haar historische voelsprieten werden meteen geactiveerd;
het getal 15.000 was opmerkelijk nauwkeurig.  Bovendien wist ze dat zulke
grootschalige deportaties zelfs in de oorlog zeldzaam waren. Waar had dit drama
plaatsgevonden?

Ze googelde het stadje Bedzin waar Alexandra en haar man destijds woonden en was
geschokt. Ten eerste lag  het maar  40 kilometer ten noorden van Auschwitz.  Ten
tweede heette de jonge ambtenaar die in de oorlog verantwoordelijk was voor het
lokale bestuur, de Landrat, Udo Klausa,   de man van haar peettante.

Op dat moment waren Fulbrooks moeder,  Udo en Alexandra overleden. Het enige dat
Fulbrook wist over Udo Klausa's rol in de oorlog was dat hij  bij het lokale
bestuur had gewerkt, maar vanwege zijn onvrede  over  het nazibeleid in
militaire dienst was gegaan. Althans, dat vertelde hij in zijn memoires. Hij was
geen 'echte nazi'; na de oorlog  maakte hij een ambtelijke carrière in
West-Duitsland. Toen Fulbrook begreep dat Klausa tijdens de oorlog een niet
onbelangrijke functie  in een bijzonder gebied had vervuld - hij stond als
Landrat onder de Gauleiter, maar boven de burgemeester -, ging ze op onderzoek
uit. Voor een professioneel historica was dat een gewaagde keuze; het gevaar van
goedpraterij ligt op de loer als geschiedschrijvers dicht bij hun onderwerp
staan. Fulbrook is zich van dit risico terdege bewust. In het verslag van haar
onderzoek,  Een kleine stad bij Auschwitz, heeft ze het voortdurend over haar
worsteling met het opschrijven van de feiten over het oorlogsverleden van een
man die ze als familievriend beschouwde.

Maar ze had nog een reden om de oorlogsgeschiedenis van Klausa te achterhalen:
ze wil een lacune vullen. In de literatuur over de Tweede Wereldoorlog is veel
gediscussieerd over soorten daderschap. Aan de ene kant van het spectrum stonden
Hitler en zijn ideologisch bevlogen functionarissen,  aan wie vele biografieën
zijn gewijd. Aan de andere kant waren er de vaak laagopgeleide boerenjongens die
als kampbeulen en politiemannen in Oost-Europa honderdduizenden mensen
vermoordden.

Tussen deze uitersten bevonden zich de consciëntieuze nazifunctionarissen uit
het lagere en het middenkader. Na de oorlog maten zij zich de rol aan van
'onschuldige omstanders'. Maar zonder hen zou de Holocaust niet mogelijk zijn
geweest.

Het is deze 'faciliterende' groep die in de literatuur onderbelicht is en door
Fulbrook uitgebreid wordt onderzocht in de persoon van Udo Klausa. Hield hij
zich daadwerkelijk alleen bezig met 'civiel bestuur', zoals hij verklaarde, en
wat hield dat dan precies in? Was hij echt niet op de hoogte van het geweld dat
de SS en SD op de Joden botvierden? En wist hij inderdaad pas heel laat van de
vernietigingskampen?

Op basis van verschillende bronnen - ambtelijke stukken, brieven, interviews,
naoorlogse procesverslagen - reconstrueert Fulbrook minutieus Klausa's
opvattingen, keuzes en daden als Landrat tussen 1939 en de zomer van 1943, de
periode waarin het bloeiende Joodse centrum van de stad volledig ten gronde werd
gericht. Zo blijkt dat er veel feitelijke onjuistheden staan in Klausa's
memoires. Volgens Klausa bevond hij zich bijvoorbeeld aan het Oostfront ten
tijde van de grootste razzia's en deportaties in Bedzin, maar uit ambtelijke
stukken blijkt dat hij in deze cruciale periode gewoon als Landrat zijn werk
deed - naar grote tevredenheid van zijn meerderen zelfs, want die wilden hem
liever niet aan de Wehrmacht afstaan.

Fulbrook heeft ook een scherp oog voor de zaken die niet in Klausa's memoires
staan. Ze bewijst dat hij op de hoogte moet zijn geweest van de meest vreselijke
maatregelen die voorafgingen aan de massadeportaties naar Auschwitz. Hij moet
hebben geweten van het oppakken en terechtstellen van talloze Joden voor kleine
vergrijpen, van het invoeren van een op ondervoeding gericht distributiesysteem,
van het bijeendrijven van duizenden Joden in een weeshuis dat zich op weg van
zijn huis naar kantoor bevond, enzovoort.

In Klausa's memoires, die hetzelfde patroon volgen als die van vele andere
Duitse bestuurders, valt er niets over te lezen. Zijn voorstelling van zaken 'is
geloofwaardiger als de beschrijving van een droom dan als verslag van wat er
echt is gebeurd', constateert Fulbrook cynisch.

Een kleine stad nabij Auschwitz gaat niet alleen over Klausa. Fulbrook richt
zich ook op anderen die zich tussen 1939 en 1943 in Bedzin bevonden. Uitgebreid
volgt ze enkele Joodse families, die in korte tijd te maken kregen met steeds
vernederender maatregelen en gruwelijker geweld. Ze beschrijft hun verhalen wel
erg gedetailleerd, maar tegelijkertijd komen juist hierdoor de ontkenningen en
verdraaiingen in Klausa's memoires extra hard aan.

Ook de Joodse Raad krijgt een stem in de persoon van voorzitter Moshe Merin, die
zichzelf messianistische kwaliteiten toedacht en met de Duitsers collaboreerde
om een deel van zijn volk te kunnen redden. Daarnaast is er aandacht voor
Fulbrooks peettante, die de rol van 'omstander' vervult. Heel soms schrijft
Alexandra Klausa in haar brieven iets over de misstanden om haar heen, maar ze
vraagt zich niet af wat hun doel en noodzaak zijn - het bredere beeld ontgaat
haar. Hoogstens vindt ze het onprettig de razzia's achter haar huis te moeten
aanschouwen.

Door zowel de persoonlijke betrokkenheid van de auteur als de vele
perspectiefwisselingen tussen en binnen de verschillende groepen daders,
slachtoffers en omstanders, is Een kleine stad bij Auschwitz een gelaagd en
indrukwekkend boek.

Het heftigst en luguberst zijn de passages over de periode waarin de gaskamers
op volle kracht hun moorddadige functie vervulden. Als de wind verkeerd stond,
konden de inwoners van Bedzin de zoetige stank van brandend vlees ruiken en
moesten zij 's ochtends de roetdeeltjes van hun gordijnen kloppen. Fulbrook
toont overtuigend aan dat iedereen in de omgeving van Auschwitz al snel wist wat
er in het vernietigingskamp gebeurde.

Dit gegeven maakt het boek niet alleen belangrijk binnen de internationale
Holocaustliteratuur, maar ook in een discussie die in Nederland nu al een jaar
voortduurt. De historicus Bart van der Boom stelde in zijn boek Wij weten niets
van hun lot dat 'gewone' Nederlanders zich in de oorlog waarschijnlijk anders
zouden hebben gedragen als zij hadden geweten van de gaskamers. Door te laten
zien hoe ondanks een maximum aan kennis het verzet van de omstanders minimaal
bleef en de hele Joodse bevolking in het gebied rondom Auschwitz kon worden
uitgeroeid, toont Mary Fulbrook indirect aan hoe problematisch Van der Booms
stelling is. Onder de moeilijkst denkbare omstandigheden winnen moed en
medemenselijkheid het maar zelden van angst en eigenbelang.

Fulbrook toont aan dat iedereen in de omgeving van Auschwitz al snel wist wat er
in het kamp gebeurde

Mary Fulbrook: Een kleine stad bij Auschwitz.  Gewone nazi's en de Holocaust.
Vertaald door Pon Ruiter.  De Bezige Bij, 464 blz. EUR 29,90

Doorwrochte reconstructie op basis van brieven, interviews en verslagen van het
oorlogsverleden van een familievriend. De Britse historica schreef een
belangrijk en indrukwekkend boek over een Landrat die vlakbij Auschwitz woonde,
en alles wist.

LOAD-DATE: 25 October 2013

LANGUAGE: DUTCH; NEDERLANDS

GRAPHIC:  coverfulbrook
Auschwitz in 2012  Foto Peter Langer/Design Pics/Corbis
* Vervangende titel / Replacement title

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              24 of 146 DOCUMENTS



                                NRC Handelsblad

                            19 oktober 2013 zaterdag

De relevantie van een naam, seksuele voorkeur en kroost;
NRC Ombudsman Sjoerd de Jong

SECTION: Opinie & Debat

LENGTH: 1001 woorden


Wie weet er niet hoe Volkert verder heet? Er was veel te doen om het proefverlof
van  'Van der G.', zoals de krant hem blijft noemen. Reden: de krant beschermt
de privacy van verdachten, veroordeelden en hun familie, zolang het niet gaat om
mensen die al ,,algemeen bekend" waren toen ze verdachte werden (dat is de
'potsierlijkheidsregel').

Maar hoe zit het met gewone burgers die niet verdacht of veroordeeld  zijn?

In een stuk van verslaggever Andreas Kouwenhoven over bedreigingen aan het adres
van Van der G. (Oproepen tot wraak, 3 oktober) werden drie personen met naam
genoemd.  Eén twitteraar (,,Hulde voor wie Volkert van der G. een rechtvaardige
straf toebrengt") en twee reageerders  op internetfora (,,Ik zou hem dolgraag
zelf willen afschieten", plus een pleidooi voor een fonds voor wie ,,de adder
afknald").

Een lezer vindt het ,,krom" dat de krant een moordenaar beschermt, terwijl
,,personen die wellicht in een opwelling een boze reactie hebben gegeven" met
naam en toenaam in de kolommen (en op de site) belanden. Trouwens, die hele
regel is raar, vindt hij. ,,Of schrijven jullie ook over ene Balthasar G. die
Willem van Oranje heeft vermoord?"

Nou, dat laatste niet - een proefverlof voor die G. zit er al helemaal niet meer
in, en ik denk ook niet dat er nog nazaten van hem leven die zich zorgen moeten
maken om hun veiligheid als de krant zijn achternaam vermeldt.

Maar de lezer heeft wel een goed punt.  Moet je mensen die zich zo uiten, wie
weet opgefokt of dronken achter de laptop, in de krant noemen?

Tja. Voorop moet toch blijven staan: wie op Twitter of op zo'n forum
publiekelijk zijn mening ventileert, moet er rekening mee houden dat die wordt
opgepikt (en ook heel lang, mogelijk eindeloos, bewaard blijft). Welkom op op
het Web.

Maar een krant heeft ook een eigen verantwoordelijkheid. En dan moeten er twee
belangen worden afgewogen: controleerbaarheid en relevantie.  Het noemen van
namen maakt citaten controleerbaar, dat is één.  In de Amerikaanse serie The
Wire krijgt een verslaggever van de redactiechef op zijn kop omdat hij met
anonieme citaten terugkomt van een demonstratie. Hoe weet de lezer dat die niet
uit zijn duim gezogen zijn?

Dat de personen in kwestie niet bekend zijn maar gewone burgers, is dus op
zichzelf nog geen argument om hun namen niet in de krant te zetten.

Maar dan twee: relevantie. Hoe relevant is, bijvoorbeeld, de naam van één
demonstrant die in een actievergadering van duizend vuilnismannen roept 'Meer
loon voor vuilnismannen!'?  Ja, tenzij het Mark Rutte is, natuurlijk.

Nu gaat het in dit geval om extreme uitingen: doodswensen of bedreigingen. Dan
lijkt het me wel raadzaam je nog eens af te vragen of die naam erbij moet. Zeker
als het louter gaat om een voorbeeld, of om een staccato opsomming waar je
verder niets mee doet, zoals: de betrokkene om uitleg of toelichting vragen.
Trouwens, nagaan of de naam wel écht is, en niet gefingeerd, kan ook geen kwaad.

Ik vroeg die ene twitteraar (vijf volgers) wat hij er achteraf zelf van vond.

Hij bleek abonnee en had het al gezien. Niet in de juiste context geplaatst,
klaagde hij, want hij had alleen gesproken van ,,een rechtvaardige straf". Wat
die dan inhield, maakte hij mij niet duidelijk. In andere tweets vraagt hij
waarom Volkert ,,eigenlijk rechten heeft".

Kortom, die tweet stond wat mij betreft in de juiste context.

Maar het andere citaat, van dat ,,dolgraag" zelf afknallen, blijkt twee jaar
oud. Het stamt uit 2011, uit een eerdere ronde publieke opwinding. Inderdaad,
dat had er bij moeten staan, vindt ook de verslaggever, want nu wekt het stuk de
indruk alsof deze dame nog steeds dolgraag wil - en dat weten we niet.

Nóg meer (of minder) privacy: in een diplomatieke rel.

Woensdag meldde de krant, in een zinnetje op de voorpagina:  ,,Diplomaat
Elderenbosch is homoseksueel" (Conflict met Russen op scherp, 16 oktober). Dat
stond in het bericht over de mishandeling van de Nederlandse diplomaat in zijn
woning in Moskou. Op een spiegel werd een hart getekend en geschreven: LGBT
(lesbian, gay, bisexual, transgender).

Waarom meldde de krant zijn seksuele geaardheid? Is die niet privé? Veel andere
media lieten het achterwege.

Daar is op de redactie tevoren over gesproken en de keus was duidelijk: wél
vermelden, omdat het van belang is voor de zaak. Het kan immers, met die leus op
de spiegel, mede verklaren waarom juist Elderenbosch doelwit werd.

Bovendien, zegt oud-correspondent in Rusland Hubert Smeets die het bericht
maakte: de diplomaat heeft nooit een geheim gemaakt van zijn geaardheid, ook
niet in Rusland. Het gaat dus niet om een 'onthulling' of een outing.

Terecht om het dan, kort en feitelijk, te melden, vind ik. Het gaat er tenslotte
om lezers informatie te bieden die hen kan helpen nieuwsfeiten te begrijpen.
Bovendien, als je het niet noemt (of: 'verzwijgt', zoals het  tegenwoordig heet)
lijkt het net of er een enorm taboe rust op homoseksualiteit van politici of
topambtenaren - wat  we in Nederland toch niet graag van onszelf willen denken.

Nog iets: hoe privé zijn kinderen?

Een andere Buitenlandredacteur schreef een kort portret van Sigrid Kaag, leider
van de missie naar Syrië (VN-chef kiest Nederlandse Kaag om gifgasmissie Syrië
te leiden, 14 oktober). Hij had daarin ook vermeld dat zij vier kinderen heeft.

Maar in de krant waren de kinderen opeens verdwenen en was Kaag alleen
,,getrouwd met een Palestijnse man". De eindredacteur vond de informatie over de
kinderen in zo'n zakelijk stuk niet relevant. Wél in een uitvoerig, persoonlijk
portret. En waarom lees je zoiets over een topvrouw en zelden over een topman?

Goed punt - die kinderen waren wel iets van een hors d'oeuvre. Maar toch vond ik
ze hier wel passen: het stuk beoogde tenslotte een beeld te geven van een
persoon in het nieuws, en daar hoort biografische informatie bij - in tekst of
kader.

En wat de mannen betreft, zou ik zeggen: vermeld het bij hen gewoon óók.

Reacties: ombudsman@nrc.nl

Beschermt de krant een moordenaar, maar niet zijn bedreigers?

LOAD-DATE: 18 October 2013

LANGUAGE: DUTCH; NEDERLANDS

GRAPHIC: Jong, Sjoerd de 8 2013 018 geel

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              25 of 146 DOCUMENTS



                                NRC Handelsblad

                            15 oktober 2013 dinsdag

'Ik ben de enige straatjournalist van Nederland'

SECTION: Media

LENGTH: 1147 woorden

SAMENVATTING

Interview

Danny Ghosen

Hij is het ettertje van PowNews en sleept krakers, diplomaten en criminelen voor
de camera. Ghosen groeide op in Libanon. ,,Als iemand je sloeg, gaf je twee
klappen terug."

VOLLEDIGE TEKST:

Danny Ghosen buigt zich middenin een zin plotseling voorover. ,,Mag ik je iets
vragen?" zegt hij zacht. ,,Mijn Nederlands is op zich prima, maar eh, soms kom
ik niet helemaal op het juiste woord. Dus dat eh, daar moet je mij effe bij
helpen.... Oké?"

Op televisie is hij het ettertje van PowNews dat krakers en criminelen voor de
camera sleept. Maar als reporter Danny Ghosen met een stuk appelgebak aan tafel
zit in  café Dauphine in Amsterdam, is hij een beleefde, bescheiden jongen.
Vijfendertig jaar, 1,65 meter klein. Zijn zwarte haren netjes gekamd, strakke
blouse. Ghosen praat snel en plakt achter iedere zin  zijn vaste stopwoordje:
,,Weetjewel."

Danny Ghosen kwam op vijftienjarige leeftijd als Libanese vluchteling  naar
Nederland. Hij werkte zich op en werd twee jaar geleden verslaggever van omroep
PowNed. Daar maakte hij vrijwel alle items die nieuws opleverden: hij toonde aan
dat je kunt stemmen met andermans stempas, ontmaskerde koperdieven en maakte
jacht op de zogenoemde 'kopschoppers' die een Eindhovense jongen mishandelden.
Zijn nieuwste project: buitenlandse diplomaten die hun auto fout parkeren omdat
ze de boete toch niet hoeven te betalen.

Ghosen wordt zowel geprezen als gehekeld om zijn vasthoudende interviewstijl.
Vrij Nederland omschreef hem begin dit jaar als 'de nieuwe Peter R. de Vries'.
Criticasters zien in hem een treiterkop die boze reacties probeert uit te
lokken.

Waarom maakt u zo'n item over foutparkerende diplomaten?

,,Ik wil de samenleving dingen laten zien die elke dag gebeuren, maar eigenlijk
niet kunnen. Toen ik hoorde dat diplomaten lak hebben aan bekeuringen, ging  er
bij mij een belletje rinkelen: staan jullie boven de wet of zo? Ik dacht: we
gaan ze aanspreken.

,,Ik krijg er heel veel positieve reacties op. Mensen op straat komen naar mij
toe: pak ze, goed bezig! Niet alleen wij, hardwerkende Nederlanders, moeten
boetes betalen. Nee, óók diplomaten. Iedereen is gewoon gelijk, dat zetten wij
op de agenda."

Op tv klinkt u verontwaardigd als u mensen aanspreekt op hun wangedrag. Hoe
oprecht is die verontwaardiging?

,,Wat je ziet, is hoe ik ben. Als zo'n diplomaat tegen mij zegt 'wie ben jij om
te zeggen dat ik hier niet mag parkeren', dan denk ik: wacht even. Ik mag jou
gewoon aanspreken op je gedrag."

Als u weer eens wordt aangevallen tijdens een interview, denkt u dan ook op zo'n
moment: yes, dit is goeie tv?

,,Het is niet mijn doel om mensen boos te krijgen -  het is hooguit mooi
meegenomen.  Vaak heb ik pas achteraf door dat het geweldige televisie is."

Volgens uw collega's bij PowNews durft u meer dan anderen. U bent bijna nooit
bang.

,,Ik ben wel eens zenuwachtig voor een interview, hoor. Maar echt báng? Nee."

U bent opgegroeid op de straten van Beiroet in Libanon. Bent u daar uw vrees
kwijtgeraakt?

,,Ja, dat zou kunnen. In Libanon heb ik alles gezien. Ik weet wat het is om
tweedehands kleding  te dragen. Om een bombardement mee te maken. Om maandenlang
niet naar school te kunnen omdat het te gevaarlijk is.

,,Je moest in Libanon vechten voor je bestaan. Als iemand je sloeg, gaf je twee
klappen terug. Anders liep iedereen over je heen. Ik weet nog dat ik een keer
huilend thuiskwam, omdat ik was geslagen. Mijn vader stelde me voor de keuze: óf
ik ging terug en sloeg die jongen in elkaar, of mijn vader zou  mij een pak
slaag geven. Elke dag was overleven. Niks kwam zomaar aanwaaien."

Heeft u dat gevoel nog steeds: dat u moet vechten voor uw bestaan?

,,Iedere ochtend sta ik op met de gedachte: het is weer knokken voor wat ik
waard ben. Ik heb het nog lang niet gemaakt hier. Iedere dag is een nieuwe kans
om jezelf te bewijzen."

Uw gezin behoorde tot de christelijke minderheid in Libanon. In veel
PowNews-items zijn christenen mikpunt van spot. Hoe kijkt u daarnaar?

,,We leven in een vrij land, dus iedereen mag zijn mening hebben. Ik vind het
wel jammer. Als jij niet gelooft: prima. Maar laat andere mensen die wel
geloven, lekker geloven. Ik zou niet weten waarom PowNews zo tegen religie is.
Misschien omdat gelovigen een makkelijk doelwit zijn. Je weet dat je er mensen
mee op de kast krijgt."

U haalde een aantal maanden geleden het Belgische journaal met uw achtervolging
van een groep jongens die een Eindhovenaar hebben mishandeld. Alle verdachten
bracht u met hun volledige naam en gezicht in beeld, ook na hun aanhouding.
Waarom?

,,Die jongens hebben iets vreselijks gedaan door een jongen in elkaar te trappen
en voor dood achter te laten. Dus wat voor recht heb je dan nog? Ik vind dat je
dan gewoon je privacy kwijt bent."

U bent gelovig. Dan gelooft u toch ook in een tweede kans?

,,Ik vind dat iedereen een tweede kans verdient, ja."

U bemoeilijkt die tweede kans door de 'kopschoppers' herkenbaar in beeld te
brengen.

,,Hadden ze dat niet kunnen bedenken voordat ze iemand kapot schopten? Nou ja,
goed, tuurlijk verdienen zij ook een tweede kans. Maar ik ga niet over hun
verdere carrière. Wij hebben een uitzending gemaakt, klaar."

Voor de rechtszaal rukte u zelfs de capuchon af van het hoofd van een van de
verdachten.

,,Dat vond ik heel erg, dat ik dat gedaan heb. Waarom het gebeurde? Het was in
the heat of the moment. Dat krijg je, als je tegen de grens aan opereert. Dan ga
je er zo nu en dan overheen.

,,Je moet je ook voorstellen dat ik vol adrenaline zit op zo'n moment. Het is
verschrikkelijk moeilijk om te doen wat ik doe. Volgens mij ben ik de enige
straatjournalist in Nederland. Ik ga naar de moeilijkste plekken, zonder te
weten wie ik tegenover me krijg. Ik bedoel: ik zie het Ferry Mingelen nog niet
doen. Die zou daar  niks van bakken."

Peter R. de Vries is uw voorbeeld. Heeft u hem wel eens gebeld voor advies?

,,Dat durf ik dan weer niet. Dan denk ik: hij heeft het vast druk genoeg. Laat
ik hem maar niet lastigvallen. Erg hè? Maar ik kan toch niet zeggen: Hé Peter,
ik ben Danny van PowNed, ik heb dat en dat allemaal gedaan, en ik wil een
gesprek met je. Zo ben ik niet. Ik ben eigenlijk best bescheiden."

Wie is GHOSEN?

Danny Ghosen (35) is televisieverslaggever van omroep PowNed. Hij is geboren in
de Libanese hoofdstad Beiroet, waar destijds een burgeroorlog woedde. Het gezin
vluchtte  met hulp van smokkelaars naar Europa. Ghosen kwam in een Nederlands
asielzoekerscentrum terecht, dat bestond uit oude, kapotte bungalows. ,,In de
winter was het verschrikkelijk koud, we hadden één kacheltje om het hele huis te
verwarmen."

Hij bleef er 3,5 jaar, volgde een opleiding tot meubelmaker en een mbo-studie
sociaal cultureel werk. Op 28-jarige leeftijd begon hij aan een opleiding
journalistiek in Utrecht.

Hij viel op door een item voor Multiculturele Televisie Nederland en kwam in
2011 in dienst bij PowNed.

LOAD-DATE: 15 October 2013

LANGUAGE: DUTCH; NEDERLANDS

GRAPHIC: Danny Ghosen: ,,Peter R. de Vries durf ik niet te bellen."
Foto Lars van den Brink

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              26 of 146 DOCUMENTS



                                NRC Handelsblad

                            12 oktober 2013 zaterdag

Een klinisch wapen voor profs;
Autotest

SECTION: Lux

LENGTH: 885 woorden

SAMENVATTING

Wie de designer van de McLaren C12 kent, zegt Bas van Putten, snapt ook de auto.
Dit is geen diabolische praalwagen.

VOLLEDIGE TEKST:

Een liefhebber van handgemaakte messen liet zijn nieuwste troetel zien. Het was
een doodeng ding met een breed, blinkend lemmet en een tribaal gedecoreerd
houten heft. Een actieheld zou er een krokodil de strot mee afsnijden.

Zie hoe mooi het gemaakt is, zei de eigenaar, dwepend dat het bijna kunst was.
Dat 'bijna' stemde droevig. Ik probeerde zo geïnteresseerd mogelijk te kijken.
Vreemd, dacht ik. Een man die geen vlieg kwaad doet, koopt een moordwapen en
looft kunstnijverheid. En ik zit er straks mee, want het was mijn vader.

De man die een McLaren 12C Spider aanschaft - een vrouw doet zoiets niet -
treedt in mijn vaders voetsporen. Hij koopt iets waar hij niets aan heeft. Hier
zijn wetten die een topsnelheid van bijna 330 km per uur en een acceleratie van
0 tot 200 in negen seconden niet tolereren. Met een 625 pk sterke V8-motor en
een voor zo'n auto indrukwekkend laag gewicht van 1.474 kilo ben je krijger  in
vredestijd. Wat moet je er dan mee? Ernaar laten kijken door een ander die er
hopelijk meer in gelooft dan ik in het bestek van Crocodile Dundee.

De C12 is het geesteskind van Ron Dennis, baas van McLaren Automotive, een
onderdeel van het Formule 1-team dat heel soms productie-auto's baart die het
gewone volk naar adem laten happen. De driezits supercar F1 haalde begin jaren
negentig al 375. Zelf reed ik op het Top Gear-testcircuit de in samenwerking met
Mercedes-Benz ontworpen  SLR McLaren, een beest met horrorgrom en vleugeldeuren.
De Bucklerlul in mij stierf duizend doden.

Dennis is de perfectionist die als een absolute vorst zijn hoofdkwartier in het
Britse Woking leidt, een modern Versailles van de hand van Norman Foster. Toen
ik daar was hield Ron een toespraak voor de pers, die er op neerkwam dat alleen
geboren winnaars in zijn peloton geen doodschop krijgen. Hij  stond er groot en
dreigend bij, als een manshoge terracottasoldaat in een oud keizersgraf. Toen
begreep ik waarom het in de productiehallen van McLaren zo brandschoon is. De
schoonmakers vegen uit pure doodsangst, want Dennis lijdt aan smetvrees. Ik
genoot van het verhaal dat zijn vrouw of vriendin - ik vermoed vriendin, de
vrouw zal wel weg zijn - haar pumps moest uittrekken omdat haar hakken putten in
zijn vloer sloegen. Roddelversie twee is dat hij onmiddellijk de vloer liet
vervangen. Of die geruchten waar zijn, doet er nauwelijks toe; ze omlijnen zijn
aura.

Herrie

Het interessantste aan de C12 is wat hij zegt over zijn geestelijk vader.
Normale wegracers relativeren hun absurditeit  door hun theater op de spits te
drijven. Er is geen rationeel excuus voor de verschrikkelijke waarheid dat een
supercar zo debiel mogelijk moet zijn. Ferrari en Lamborghini weten dat hun
auto's in de eerste plaats veel herrie moeten maken. Wat klanten willen is een
verscheurende strot en een reptielachtige verschijning met schubben en kieuwen.
Diabolische praalwagens.

Voor Dennis is presteren een dienstopdracht. Ik sluit niet uit dat hij
exhibitionisten heeft willen afschrikken met een antiproletenstrategie. De C12
is een klinisch, glansloos wapen voor professionals. Ontwerp en rijgedrag
getuigen van een militaire discipline. Buiten is hij soft gestroomlijnd, binnen
sober, nergens een knipoog. Op de middenconsole tref je draaiknoppen voor de
onderstelafstemming waar je de bediening van de ventilatie verwacht, die op
functionele gronden naar de deurpanelen is verbannen, first things first. Op het
perfect geplaatste stuur is geen knop te vinden.

Als machine is de C12 van een werktuigbouwkundige bekwaamheid die ik nooit recht
zal kunnen doen, net als het gros van zijn kopers. Als een gamer jaag ik het
speeltuig met drie keer mijn gewone snelheid over een reeks rotondes. Laat
remmen, tikje naar rechts, tikje naar links en volgas naar de volgende. Dan ben
ik ook maar een kind, hoor. Daarna ga ik weer 105 rijden op de A2, dat kan hij
ook, mak als een lam.

Het was de klacht van de journalisten die als spreekbuizen van de doelgroep
optreden. De oude C12 zou missen wat de vakbroeders beleving noemen, de kick van
de oerschreeuw. Men wou namens de echte man een leeuw die luider brulde. Wel,
dat doet hij nu, Ron is niet helemaal van steen. Wie hem nog niet debiel genoeg
vindt, kan het elektrisch bedienbare achterruitje neerlaten, waarna het
V8-geluid uit volle borst de trommelvliezen foltert. Ik heb het geprobeerd, het
werkt. De jetset van Monaco haalt opgelucht adem. De show is gered.

McLaren C12 Spider


          Motor V8 biturbo, 3.799 cc


          Vermogen 625 pk bij 7.500 toeren


          Koppel 600 Nm bij 3.000-7.000 toeren


          Aandrijving achter


          Transmissie zeventraps automaat


          Topsnelheid 329 km/u


          Acceleratie 0-100 3,1 seconden


          Verbruik gemiddeld 11,7 l/ 100 km (fabrieksopgave)


          CO2-uitstoot 279 g/km


          Energielabel G


          Prijs 284.534 euro

Rectificaties / gerectificeerd           Correcties & aanvullingen           In
de autotest in Lux (12 okt., pag. 24) wordt de baas van McLaren opgevoerd als
designer. Dat is onjuist. Frank Stephenson, was de designer.

LOAD-DATE: 1 November 2013

LANGUAGE: DUTCH; NEDERLANDS

NOTES:                     Dit artikel bevat een correctie / aanvulling.

GRAPHIC: logoLUXxolumn_basvanputten
Foto Lars van den Brink

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              27 of 146 DOCUMENTS



                                NRC Handelsblad

                            5 oktober 2013 zaterdag

Een krijgsmacht met opgeblazen ambities is niet in ons belang

SECTION: Opinie & Debat

LENGTH: 1237 woorden

SAMENVATTING

Bezuinigingen op Defensie leiden tot veel gekrakeel. Maar Nederland heeft zo'n
alomvattende krijgsmacht helemaal niet nodig, stelt Stephan de Vries.

VOLLEDIGE TEKST:

Nu Defensie weer moet bezuinigingen, 348 miljoen euro, roeren de tegenstanders
van die kortingen zich. Niet geheel ten onrechte: onze krijgsmacht heeft de
afgelopen decennia al  flink moeten inkrimpen. Of dat onevenredig veel is
geweest, is echter geen vaststaand gegeven, maar afhankelijk van de ambities die
men heeft met de krijgsmacht.

Die ambities zijn na de Koude Oorlog verschoven richting een dynamische
krijgsmacht. Ter lucht, ter land en over zee moeten onze troepen altijd en
overal  kunnen worden ingezet. Die ambitie is volgens velen gerechtvaardigd,
omdat Nederland als zeventiende economie en zevende exportland van de wereld
sterk afhankelijk is van een stabiele wereld waarin zonder grote obstakels
handel wordt gedreven.

Die visie klinkt heel redelijk - en sommige aspecten zijn dat ook zeker. Een
land waarvan de welvaart zo afhankelijk is van internationale stabiliteit, moet
voorkomen een free rider te worden. Veel analisten, niet zelden  met een
verborgen agenda, pleiten daarom voor een einde aan de bezuinigingen op de
krijgsmacht. Er zou juist geld bij moeten.

Het probleem is echter dat vitale belangen door deze insteek al snel tot in het
oneindige worden opgerekt. Wie dat doet, loopt het risico alle problemen door
een militaire bril te gaan bekijken. Helemaal als men ook nog eens beschikt over
een grote(re) stok om mee te slaan. Ieder intern conflict met een mogelijke
destabiliserende werking, iedere bedreiging voor onbelemmerde wereldhandel,
iedere humanitaire wantoestand en niet te vergeten wereldwijde
terreurbestrijding; ze kunnen worden opgelost door er onze krijgsmacht op af te
sturen.

Verzuimen we regelmatig een bijdrage te leveren, dan komt dat ons  duur te
staan. Niet alleen omdat de wereld een  onveiligere plaats aan het worden is,
maar ook omdat we dan niet meer meedoen op het wereldtoneel. Zo heeft het niet
verlengen van de missie in Uruzgan ons volgens geschiedkundige Rob de Wijk onze
zetel in de G20 gekost. Ook het afdwingen van dergelijke posities is blijkbaar
een hoofdtaak van onze krijgsmacht geworden.

Nederland heeft onder andere vanuit dat oogpunt relatief grote bijdragen
geleverd aan de expeditionaire missies in Irak (SFIR, 1350 militairen, 2003),
maar vooral in Afghanistan (ISAF, ruim 1600 militairen, tussen 2005 en 2010).
Beide missies volgden op een inval van de Amerikanen en hadden respectievelijk
tot doel het regime van Saddam Hoessein in Irak omver te werpen en de Taliban te
verdrijven na de aanslagen van 9/11. De landen moesten daarnaast worden
getransformeerd in stabiele, bij voorkeur democratische oorden.

Door het stellen van dergelijke opgeblazen en veelal vage doelen veranderde
vooral Uruzgan voor de Nederlandse militairen in een moeilijk uitvoerbare,
gecombineerde gevecht- en wederopbouwmissie. De aanwezigheid daar sloeg grote
gaten in de defensiebegroting, waardoor er zelfs geen budget meer was voor
reserveonderdelen, munitie en persoonlijke uitrusting voor militairen.

Reden temeer voor de voorstanders van dergelijk optreden om te pleiten voor een
hoger defensiebudget. Zeker nu ingrijpen in de chaotische Arabische regio, de
Europese periferie, slechts een kwestie van tijd lijkt te zijn. Gaan de
Amerikanen alsnog  over tot een aanval in Syrië, dan moet Nederland, wil het
niet nog meer aan internationale invloed inleveren, immers op een mogelijk
verzoek reageren.

Bovendien zijn het veiligstellen van de toegang tot de fossiele brandstoffen
waaraan de regio rijk is en het indammen van terrorisme directe nationale
belangen. Nederland kan niet aan de zijlijn blijven staan, ook wij moeten in
zulke gevallen 'iets' doen.

Of het leveren van dure bijdragen aan - vooral langdurige - expeditionaire
operaties daadwerkelijk in het belang is van Nederland of Europa, is echter de
vraag. Wie naar Irak en Afghanistan kijkt, kan moeilijk beweren dat die landen
zijn opgeknapt van een decennium westerse militaire aanwezigheid. Irak  is
veranderd in een hopeloos chaotisch land, waarin maandelijks honderden doden
vallen bij aanslagen en sektarisch geweld. De Taliban is taai en veerkrachtig
gebleken en  opereert  in grote delen van het land  als een schaduwregering.
Beide landen zijn nog altijd vruchtbare voedingsbodems voor terrorisme.

Uiteindelijk kan men zelfs stellen dat de inzet van onze militairen in zowel
Irak als Afghanistan meer instabiliteit heeft opgeleverd en Nederland en Europa
per saldo onveiliger heeft gemaakt. De snelle terugtrekking uit beide landen
doet bovendien de vraag rijzen in hoeverre er achteraf daadwerkelijk kan worden
gesproken van vitale belangen die op het spel stonden.

Dit laat nog onverlet dat de steun voor dergelijke 'avonturen' onder de
bevolking vaak ver te zoeken is. In 2005 steunde slechts 30 procent van de
bevolking de missie in Uruzgan, zo bleek uit peilingen. Dat liep vervolgens iets
op, m aar het draagvlak slonk weer snel nadat Nederlandse militairen sneuvelden.
Het is echter verbazingwekkend hoe snel politici en beleidsmakers de mening van
de Nederlandse burger in dit soort kwesties overboord gooien.

Analisten maken wat dat betreft graag onderscheid tussen high en low politics.
Van high politics, waarbij het gaat om de nationale en internationale veiligheid
van een land, zou het electoraat per definitie weinig kaas hebben gegeten. De
gewone man  kan de complexiteit van bijvoorbeeld het nut van expeditionaire
missies niet overzien. Politici moeten daarom  hun oren niet teveel laten hangen
naar de algemene opinie. Merkwaardig genoeg blijkt men, als het gaat om
internationale veiligheidspolitiek, opeens weinig moeite te hebben met een
paternalistische overheid die bepaalt wat het beste voor de burger is.

Dit alles roept vraagtekens op bij  nut en noodzaak van een grote(re)
krijgsmacht die altijd en overal intensieve en langdurige expeditionaire taken
kan uitvoeren. De missies die Nederland het afgelopen decennium voor zijn
rekening heeft genomen, hebben nauwelijks bijgedragen aan het beschermen van
vitale belangen, hebben ons land mogelijk zelfs onveiliger gemaakt en genoten
nauwelijks steun van de bevolking. We moeten erkennen dat ook de internationale
context zeer beperkt maakbaar is. Daartoe dienen we af te rekenen met
overmoedige en opgeblazen ambities voor onze krijgsmacht.

Dat betekent niet dat Nederland onevenredig veel moet bezuinigen op Defensie of
niet moet investeren in een robuuste krijgsmacht. Daarbij moet echter wel veel
meer dan nu kritisch worden gekeken naar wat daadwerkelijk vitale belangen zijn.
Het beschermen van het eigen grondgebied en dat van EU-lidstaten en
NAVO-bondgenoten, en de zorg voor onbelemmerde handelsroutes vallen daar zeker
onder. Een bijdrage aan internationale missies moet ook mogelijk blijven, al
moet bij inzet kritischer op eigen gronden worden gekozen en zal de duur
beperkt zijn. Afrekenen met de mythe van intensieve, langdurige expeditionaire
missies is niet ambitieloos, maar juist in het belang van Nederland.

Nederland is afhankelijk van een stabiele wereld. Maar de missies in Irak en
Afghanistan maakten het eerder onveiliger


           Stephan de Vries is wetenschappelijk medewerker bij de
Teldersstichting, het wetenschappelijk bureau gelieerd aan de VVD. Hij schreef
dit artikel op persoonlijke titel.

LOAD-DATE: 7 October 2013

LANGUAGE: DUTCH; NEDERLANDS

GRAPHIC: opiauteur Vries Stephan de
Foto Evelyne Jacq
Foto Hollandse Hoogte/Ad van Denderen

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              28 of 146 DOCUMENTS



                                NRC Handelsblad

                            2 oktober 2013 woensdag

Over de haag

SECTION: Binnenland

LENGTH: 333 woorden


Roemer in de 1ste klas

De politieke markt voor de klassenstrijd is al enige tijd over zijn hoogtepunt
heen. Maar soms heb je een minipolitiek themaatje waarmee de herinnering aan de
oude glorie even  hersteld  kan worden.

Zo kwam de SP gisteren met het idee de eerste klas in de trein op te heffen. In
kleine stapjes, uiteraard: alleen voor nieuwe treinen.

,,Een verschil in klassen is niet meer van deze tijd", zei het Kamerlid Farshad
Bashir op de site van de partij. De gewone man is natuurlijk de dupe. ,,Nu is er
vaak nog zat ruimte in de eerste klas, terwijl de tweede klas uitpuilt."

Dit wil niet zeggen dat SP'ers zelf de eerste klas mijden. NS-reizigers van en
naar Den Haag treffen er in de trein geregeld een niet onbekend partijlid aan:
SP-leider Emile Roemer zelf.

Wendbaar midden

Waar is CDA-voorzitter Ruth Peetoom?  Partijleider Sybrand van Haersma Buma
heeft de partij nu stevig rechts van de VVD gepositioneerd,  nadat Peetoom het
CDA vorig jaar via een rapport liet kiezen voor ,,het radicale midden". In de
fractie op dinsdagmorgen laat zij niettemin telkens weten zeer tevreden te zijn
over Buma. Fractieleden nemen haar tournure gefascineerd waar. ,,Zij is
onnavolgbaar", zegt een CDA-Kamerlid.  ,,Ik kijk haar aan en denk: ik hoop dat
je het zelf nog snapt."

De boete

Intussen blijft Roemer verbazen met zijn terugblikken op de campagne van 2012.
Hij lijkt de klap nog niet te boven. En in sommige opzichten is de SP-leider
mogelijk onrecht aangedaan. Nadat hij had gezegd dat hij een Europese boete bij
een te hoog begrotingstekort niet zou voldoen (over my dead body), viel iedereen
over hem heen. Ook het kabinet schermt nog steeds met die boete. Wat een onzin,
schrijft VVD'er Joshua Livestro op de rechts-consvervatieve blog Dagelijkse
Standaard. Livestro werkte als persoonlijk assistent van eurocommissaris Frits
Bolkestein. Volgens hem staat nergens in het Europees verdrag ,,dat we de boete,
indien toegekend, ook moeten betalen". Dus: ,,Over my dead body indeed."

LOAD-DATE: 2 October 2013

LANGUAGE: DUTCH; NEDERLANDS

GRAPHIC: logo over de haag 3

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              29 of 146 DOCUMENTS



                                NRC Handelsblad

                            2 oktober 2013 woensdag

Hangplek Washington

SECTION: Het Grote Verhaal

LENGTH: 1028 woorden

SAMENVATTING

Shutdown Op de eerste dag van de overheidssluiting zoeken Amerikanen zich een
weg in een nieuwe werkelijkheid.

VOLLEDIGE TEKST:

De Amerikaanse 'shutdown' is één dag oud, en Washington lijkt al de reden van
haar bestaan te hebben verloren. Het centrum, waar mensen normaal  in strakke
pas doorlopen naar hun werk, is opeens een plek  waar mensen  rondhangen - soms
boos, soms verbaasd, soms berustend.

Vrijwel alle federale kantoren zijn gesloten, zoals de ministeries. Gebouwen die
door een federale instantie worden beheerd, zoals de vele musea en monumenten,
zijn ook dicht - inclusief door de VS beheerde plekken in het buitenland, zoals
de Amerikaanse militaire begraafplaats in het Limburgse Margraten.

Om alle beeldbepalende monumenten van Washington, zoals het Lincoln Memorial en
het Jefferson Memorial, is gele tape aangebracht. Het is het gevolg van de
politieke impasse tussen Democraten en Republikeinen in het Congres. Ze slaagden
er maandag niet op tijd in een compromis te bereiken over de federale begroting.
Omdat de deadline is overschreden, moeten federale geldstromen per direct
stoppen.

Drake, een jonge advocaat, gaat deze ochtend voor het eerst in zijn leven in
T-shirt naar zijn werk. Hij werkt voor de Federal Trade Commission (FTC), een
overheidsdienst die toezicht houdt op consumentenzaken. Hij is niet 'essentieel'
en moet dus zonder salaris thuis zitten. Hij mocht nog net zijn afspraken voor
die dag afzeggen (,,Ik werkte aan een jóékel van een zaak") en zijn spullen
pakken.

Na een uur staat hij weer buiten. Hij moet thuis wachten totdat het Congres
alsnog een compromis sluit over een federale begroting. ,,Ik hield hier al
langer rekening mee. Washington is politiek verlamd, en daardoor zijn we
kwetsbaar. Het nare is dat ik geen idee heb hoe lang ik thuis zit. Ik moet ook
mijn rekeningen betalen, en ik houd van mijn werk."

Alleen 'essentiële' ambtenaren mogen doorwerken, maar ook zij worden niet
betaald. Landelijk zitten nu zo'n 800.000 federale ambtenaren als Drake thuis,
maar dat aantal kan nog flink oplopen. Sommige overheidsinstanties hebben
noodpotjes, waarmee ze afdelingen nog een tijdje draaiende mogen houden. Als dat
geld op is, moeten ook zij naar huis. Drake mag volgens de wet niet eens
onbetaald doorwerken. Zelfs e-mails lezen op zijn smartphone is illegaal, zegt
hij. Voor de zekerheid is zijn account geblokkeerd.

Panda

Ook andere inwoners van Washington merken de gevolgen. Een overheidsprogramma
dat zwangere vrouwen en baby's van gezonde voeding voorziet, is gestopt.
Subsidies aan kleine ondernemingen drogen op. De webcam van de dierentuin, die
gericht stond op een pasgeboren panda, is gesloten.

Lesley Boyd, een oudere zorglobbyist uit North Carolina, is voor haar werk een
dag in Washington. Ze is kwaad. ,,De Republikeinen hebben dit op hun geweten. Ze
hebben over de hoofden van hun kiezers powerplay gespeeld. Als huilende kinderen
hebben ze zich aangesteld."

De sluiting heeft een wig gedreven in haar familie, zegt ze. Zij is Democraat,
haar man is partijloos, en hun zoon is Republikein. Etentjes ontaarden in ruzie.
,,Mijn zoon kijkt de hele dag Fox News. Hij zegt dat Ted Cruz het land heeft
gered. Ik wil aan tafel alleen nog over het weer praten."

Voor de stad Washington kan de sluiting nog grotere gevolgen krijgen. De
hoofdstad heeft een autonome status, en wordt met federaal geld betaald. Dat
betekent dat al het lokale overheidspersoneel - leraren, agenten, straatvegers -
mogelijk naar huis moet. Burgemeester Vincent Gray heeft, om dat te voorkomen,
alle overheidspersoneel 'essentieel' verklaard, zodat de betaling door kan
blijven gaan. Maar juristen zeggen dat dit illegaal is, en dat Gray hiermee
zelfs gevangenisstraf kan krijgen. Hij eigent de stad immers zomaar federaal
geld toe.

Het ziet er niet naar uit dat er een snelle oplossing komt. Waarschijnlijk zal
de sluiting pas worden opgeheven als er een compromis is bereikt over een
volgende kwestie: ophoging van het schuldenplafond op 17 oktober. Voordien
verwacht niemand beweging.

Het gevolg is dat er niet wordt onderhandeld. De partijen hebben het op de
eerste dag van de shutdown dan ook druk met andere zaken: de kwestie zo gunstig
mogelijk voor de eigen partij voor te stellen.

Obamacare

Voor de Democraten ligt dat het eenvoudigst. Zij wijzen erop dat het de
Republikeinen waren die de begroting weigerden goed te keuren, en met de eis
kwamen dat Obamacare een jaar zou worden uitgesteld. President Obama zei op een
persconferentie in het Witte Huis dat de Republikeinen het land in groot gevaar
hebben gebracht. ,,Ik zal specifieker zijn: één deel van één partij in één kamer
van het Congres zorgde voor de sluiting van grote delen van de overheid.
Allemaal omdat ze één wet niet zagen zitten." De president zegde gisteren een
reis naar Maleisië af die voor volgende week gepland stond.

Voor de Republikeinen dreigt een herhaling van 1995, toen de kiezer de schuld
van een toenmalige sluiting vrijwel alleen in  hun schoenen schoof. Daar hadden
ze nog jaren last van. De partij zit nu met het probleem dat de achterban een
radicale koers eist, terwijl de kiezer bij ze wegloopt.

De Tea Party krijgt op dinsdagmiddag een gouden kans om het imago op te poetsen.
In Washington gaat rond dat een groep oude veteranen op weg is naar de
hoofdstad, om het monument voor de Tweede Wereldoorlog te bezoeken. Ook dat is
dicht. De veteranen  staan morrend voor de hekken.

Dan verschijnt opeens Afgevaardigde Michele Bachmann, een Republikein van de
radicale vleugel. Ze heeft hardloopkleren aan, want ze kwam maar toevallig langs
rennen, zegt ze. ,,Ik heb een vader van 89, die kan ook niet lang in de zon
staan. Deze mensen moeten geholpen worden. Obama gunt deze veteranen niet eens
dat ze naar hun eigen monument mogen." Er verschijnen een stuk of vijf Tea
Party-leiders bij het monument, vrijwel zeker opgetrommeld. Ze sjorren de hekken
opzij, verscheuren de gele tape. De veteranen 'bestormen' hierop het monument.
Een publiciteitssuccesje voor de Tea Party-leden, die opeens van rol zijn
veranderd: naast de gewone man, samen machteloos lijdend onder de starheid van
president Obama.

LOAD-DATE: 2 October 2013

LANGUAGE: DUTCH; NEDERLANDS

GRAPHIC: Foto EPA
Foto Bloomberg
Het Washington Monument (uiterst links), Lincoln Memorial (boven), Martin Luther
King Memorial, bij het Capitool, bij het Lincoln Memorial (midden van links naar
rechts) en in het Capitool  (onder)
foto's AFP, AFP en Bloomberg

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              30 of 146 DOCUMENTS



                                NRC Handelsblad

                           23 september 2013 maandag

Over de haag

SECTION: Binnenland

LENGTH: 329 woorden


SP tegen de PvdA

Afgelopen zaterdag was protestzaterdag. Terwijl de PVV in Den Haag demonstreerde
tegen het kabinet en de bezuinigingen, trokken SP en 50Plus in Amsterdam ten
strijde tegen Rutte II. Een enigszins vreemde combinatie was het wel: de
geaffecteerd pratende seniorenvoorman Henk Krol en de Brabantse socialist Emile
Roemer gebroederlijk marcherend achter een spandoek met de tekst ,,Basta! Nu de
ommezwaai". Roemer greep de gelegenheid aan de PvdA op te roepen uit het kabinet
te stappen. ,,Het beleid van Rutte II is niet eerlijk en sociaal meer. Dan kun
je als PvdA maar één ding doen." En natuurlijk had de SP-leider op deze eerste
dag van het najaar een verwijzing naar het weerbericht: ,,Het wordt een heel
hete herfst, en die duurt wel tot Kerstmis!"

PvdA tegen de PvdA

Voor de liefhebbers van demonstreren: op 30 november kan het weer. Dan voert de
vakfederatie FNV actie tegen het kabinet. Als het aan de Jonge Socialisten ligt,
is de PvdA op die dag ook van de partij met spandoeken en megafoons. Afgelopen
zaterdag, op de politieke ledenraad in Zwolle, diende JS-voorzitter Toon Geenen
een motie in van die strekking. Maar demonstreren tegen de eigen ministers, dat
vonden zelfs de immer kritische PvdA-leden iets te ver gaan. De motie werd met
ruime meerderheid verworpen.

PVVoorlichting

De Partij Voor de Vrijheid staat er onder Haagse journalisten om bekend dat ze
niet aan voorlichting doet. Een bericht van Geert Wilders op Twitter is
doorgaans de enige manier om kennis te nemen van de opvattingen van de
PVV-leider en zijn volksvertegenwoordigers. De telefoon van de Kamerfractie
wordt meestal met grote tegenzin opgenomen - als dat al gebeurt. Maar zie -
mogelijk is er verandering in aantocht. De partij is, zo blijkt uit een vacature
op haar website, op zoek naar een 'medewerker voorlichting'. Henk en Ingrid
hoeven overigens niet naar de functie te solliciteren. Tot de minimale
functievereisten behoort een 'afgeronde HBO-opleiding'.

LOAD-DATE: 23 September 2013

LANGUAGE: DUTCH; NEDERLANDS

GRAPHIC: logo over de haag 3

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              31 of 146 DOCUMENTS



                                NRC Handelsblad

                          19 september 2013 donderdag

Zo worden hardwerkenden een nieuwe onderklasse

SECTION: opinie

LENGTH: 199 woorden



        Prinsjesdag

Hoezo, de hardwerkende Nederlander gaat er niet op achteruit, zoals gesteld in
de analyse van de CPB-cijfers op 16 september in deze krant?

In de cultuursector gaan juist heel veel zeer hardwerkende mensen er wel 25
procent op achteruit. Ik zal daartoe een aantal voorbeelden geven.

Bij het Residentie Orkest worden musici voor een kwart ontslagen. RBO Sinfonia,
25 procent gagevermindering. Muziekdocenten van het voormalige kunstcentrum
Koorenhuis verliezen vaste aanstellingen, pensioenen en doorbetaling tijdens de
zomervakanties. Soortgelijke taferelen spelen bij muziekscholen in Vlaardingen,
Den Bosch en Schiedam.

Veel ontslagen zangers, musici en acteurs komen nu niet in de
werkloosheidscijfers voor, omdat ze voor een fractie van hun normale inkomen hun
werk als zzp'er - zonder zekerheden - proberen voort te zetten. Dankzij
bezuinigingen gaat een grote groep hoogopgeleide en hardwerkende mensen
binnenkort een nieuwe onderklasse vormen.

Niet alleen zullen hun verdiensten drastisch slinken, zij hebben vaak geen
enkele sociale zekerheid meer - geen vaste inkomsten, geen doorbetaling bij
ziekte, geen WAO, geen pensioenopbouw.


        Maria Lewanski
        Den Haag

LOAD-DATE: 19 September 2013

LANGUAGE: DUTCH; NEDERLANDS

GRAPHIC: Illustratie Pavel Constantin

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              32 of 146 DOCUMENTS



                                NRC Handelsblad

                           17 september 2013 dinsdag

Help de overheid de crisis door, stort eens wat extra belasting

SECTION: opinie

LENGTH: 858 woorden

SAMENVATTING

De overheid heeft het financieel zwaar, leert de Troonrede. Om de algemene pot
weer te vullen, zet de regering in op bezuinigen en lasten verzwaren. Burgers
die willen doneren krijgen echter nul op rekest, ontdekte Roelf Jan Duin.

VOLLEDIGE TEKST:

Leuker kunnen we het niet maken, wel makkelijker. De verontschuldigende slogan
van de Belastingsdienst geeft perfect weer hoe  we hier in Nederland tegen
belasting betalen aankijken. We haten het. En als het dan toch moet, dan het
liefst  zo min mogelijk gedoe.

Niet alleen bij de Belastingdienst, maar ook in de politiek is die gedachte
leidend. Beleid wordt afgestemd op de calculerende burger met een gezonde afkeer
van belasting betalen.

Als het kabinet het gebruik van milieuvriendelijke auto's wil stimuleren, wordt
hiervoor een gunstige fiscale regeling opgetuigd. Goedkoop rijden en ook nog
eens minder belasting betalen: wie wil dit nu niet? Moeten mensen weer huizen
gaan kopen? Verlaag de overdrachtsbelasting en massaal rennen ze naar de
makelaar. Staat te veel geld te slapen op bankrekeningen van ouders? Geef ze de
kans om belastingvrij te schenken aan hun kinderen en ze schrijven spontaan een
cheque uit. Want iedereen loopt warm voor een voordeeltje.

Maar zijn er geen mensen die in deze crisistijden juist meer willen bijdragen?
Uit recent onderzoek van het Centrum voor Onderzoek van de Economie van de Lage
Overheden (Rijksuniversiteit Groningen) blijkt dat 79 procent van de huishoudens
bereid zegt te zijn meer belasting te betalen om te voorkomen dat er wordt
bezuinigd op thuiszorg. Meer dan zestig procent zegt dit te willen doen als dit
ten goede komt aan schoolgebouwen, jeugdzorg of sociale werkvoorziening.

Wat weerhoudt hen eigenlijk om zelf het goede voorbeeld te geven en een gulle
donatie te doen in de pot van de bv Nederland?

Een hoop, zo blijkt.

Ik schrijf het gesprek dat ik had  even voor u uit:

,,Goedendag, spreek ik met de Belastingdienst?"

,,Daar spreekt u mee."

,,Ik vroeg me af of ik  wat extra  kan betalen."

,,U wilt uw voorlopige aanslag verhogen?"

,,Nee, ik wil graag een extra bijdrage leveren. Geen enorm bedrag, zo'n
vijfhonderd euro."

,,Waarom zou u dat willen, als ik vragen mag?"

,,Omdat de overheid met een tekort kampt waardoor er op allerlei belangrijke
zaken bezuinigd wordt. En ik kan dit bedrag best missen."

,,Ik weet niet of dit mogelijk is. Ik maak een notitie en laat u terugbellen.
Dag meneer Duin."

Twee dagen later word ik teruggebeld. Op licht spottende toon wordt mij verteld
dat mijn verzoek 'zeer uitzonderlijk' is.

,,Als u geld aan goede doelen wilt geven staat u dat vrij."

,,Maar ik wil een bijdrage leveren aan de algemene middelen. Dat is namelijk het
beste doel dat ik kan bedenken."

,,Het spijt mij, donaties aan de Belastingdienst zijn niet mogelijk."

Dezelfde behandeling valt mij ten deel als ik naar de gemeente Amsterdam bel:

,,Als u meer betaalt dan op uw aanslag staat dan krijgt u dit automatisch
teruggestort."

,,Dus ik kan geen extra bijdrage leveren aan mijn stad?"

,,Misschien kunt u projecten ondersteunen. Het Damrak gaat binnenkort op de
schop. Of de Noord-Zuidlijn ofzo."

,,Daar word ik wat minder enthousiast van. Maar goed, hoe zou ik dat dan moeten
doen?"

,,Dat weet ik eigenlijk niet. "

Deze weg loopt dood: ik kan geen extra belasting betalen. Wat wel kan is het
stopzetten van allerlei toeslagen. Ik kan een brief sturen naar de Sociale
Verzekeringsbank als ik niet langer kinderbijslag of AOW wil. Op beiden had ik
echter  al geen recht. Ik kan, net als een paar duizend andere
hypergereformeerden, aangeven dat ik gemoedsbezwaard ben en dat ik niet
verzekerd wil zijn omdat God over mij waakt. Dan gaat mijn inkomstenbelasting
omhoog, maar draag ik ook geen premies meer af. Vestzak-broekzak, en een
behoorlijk radicaal idee bovendien. Het enige wat ik kan doen om meer te betalen
is sjoemelen met mijn aangifte, maar dat stuit mij als gezagsgetrouwe burger ook
tegen de borst.

Het systeem blijkt totaal niet te zijn ingericht op mensen die wat extra willen
bijdragen. Terwijl het toch niet zo'n absurde gedachte is. Genoeg partijen,
vooral linkse, pleiten voor hogere belastingtarieven. Ze hebben het over
solidariteit en over de zwaarste lasten voor de sterkste schouders. Waarom
kunnen breedgeschouderde mensen met een filantropische inborst dan niet zelf een
klein steentje bijdragen? Vind maar eens een ander goed doel dat zorgt voor
wegen, scholen, verzorgingstehuizen en waar je ook nog terecht kan als het je
eens tegenzit.

Zolang belasting betalen wordt gepresenteerd als noodzakelijk kwaad waar de
fiscus zich al bij voorbaat voor excuseert, zolang beleidsmakers het als een
gegeven beschouwen dat burgers ieder belastingvoordeeltje met beide handen
aangrijpen en zolang het onmogelijk blijft om wat extra te betalen, wordt het
nooit wat met de belastingmoraal. Terwijl het best leuker kan: crowdfundend het
begrotingstekort wegwerken is toch een stuk aantrekkelijker dan keer op keer
weer gepakt worden als hardwerkende Nederlander? Want leuk of niet: uiteindelijk
draait de belastingbetaler toch op voor de crisis.


          Roelf Jan Duin is politicoloog  en parlementair verslaggever bij
Novum Nieuws

LOAD-DATE: 17 September 2013

LANGUAGE: DUTCH; NEDERLANDS

GRAPHIC:  Duin Roelf Jan  AUTEUR

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              33 of 146 DOCUMENTS



                                NRC Handelsblad

                           10 september 2013 dinsdag

De crisis: van hoboïst tot schoenhersteller;
Zap

BYLINE: Hans Beerekamp

SECTION: Media

LENGTH: 326 woorden


Door Hans Beerekamp

Dit seizoen is de VPRO opgehouden met De slag om Nederland, maar er is nog
steeds, misschien wel meer dan ooit,  behoefte aan rebelse achtergrondreportages
uit eigen land. Op hetzelfde tijdstip (maandag Nederland 2 vóór Tegenlicht)
voorziet Gideon Levy, een oud-VPRO'er, namens  de AVRO in de vacature.

Levy: Iedereen gaat het voelen is een reeks verkenningen van consequenties van
de crisis voor de gewone burger. In deel 1 werd vorige week duidelijk dat de
verschuiving van verantwoordelijkheid voor de geestelijke gezondheidszorg naar
gemeenten betekent dat nu wethouders meer te zeggen hebben over de behandeling
van patiënten dan psychiaters. Gisteren zagen we hoe de gedwongen fusie van twee
symfonieorkesten in de praktijk uitpakte voor de musici.

Levy wordt de laatste jaren steeds beter, ook inhoudelijk. Het is een vondst om
een tijdje mee te lopen met Het Brabants Orkest (sinds 1949) en het Limburgs
Symfonie Orkest (vanaf 1875) voordat ze opgingen in Philharmonie Zuidnederland,
het grootste Nederlandse orkest, met standplaats Eindhoven en Maastricht.

De presentatie van de nieuwe naam, ook aan de orkestleden, in een winkelcentrum,
heeft iets diep treurigs.  Het grootste probleem is niet eens dat er mensen
moeten afvloeien, maar dat ze  niet meer serieus genomen worden door een
interim-directeur met commerciële ambities.

Maar het mooiste verhaal vond Levy toch in een ontslagtragedie. De 47-jarige
Raymond Crutzen was 17 jaar hoboïst bij de Koninklijke Militaire Kapel, toen hij
daar telefonisch werd gedumpt. Bij het LSO kon hij weinig anciënniteit meer
opbouwen. Hij moest zich ziek melden met hartkloppingen en zijn aanstelling
overleefde de fusie niet. Maar hij had de bui zien hangen en   tijdig
maatregelen getroffen: ,,Ik heb het grote geluk gehad dat ik een opleiding kon
volgen tot schoenhersteller." Op het bankje voor de hakkenbar waar hij stage
loopt, in gesprek met Levy, breekt hij. Mooie en nuttige televisie.

LOAD-DATE: 10 September 2013

LANGUAGE: DUTCH; NEDERLANDS

GRAPHIC: Raymond Crutzen in Levy: Iedereen gaat het voelen

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              34 of 146 DOCUMENTS



                                NRC Handelsblad

                           10 september 2013 dinsdag

Feestaardvarken;
In Nederland

BYLINE: Margriet Oostveen

SECTION: Binnenland

LENGTH: 562 woorden


De buurman van het Feestaardvarken in Arnhem, 'het grootste kunstwerk van
Nederland', is een betonarbeider die na een ernstig ongeluk in de ziektewet en
een depressie belandde. Burgers' Zoo deed Feestaardvarken cadeau aan Arnhem om
100 jaar dierentuin te vieren en nu lag het gevaarte voor me, op witte heigrond
in een krap plantsoen, aandoenlijk op zijn rug, met schuldeloos gekromde poten.
Achterop zijn kop waren mensen van uitvoerder Job Art net een gouden feestmuts
aan het afmonteren.

Ik belde aan bij het huisje op de hoek, omdat sommige huizen zelf op
kunstcommentaar lijken: het lag maar enkele meters verwijderd van het
Feestaardvarken, aan het uiteinde van een rijtje sociale woningbouw. Het zag er,
met een hoog hek opzij, een bewakingscamera aan de gevel en een zwarte pitbull
op het balkon, bijzonder onfeestelijk uit.

Ronny de Bruin deed open en wees naar boven: ,,Dat is Troy. Een Amerikaanse
stafford, geen pitbull." Ik mocht op zijn witte bankstel plaatsnemen, Ronny bood
tevergeefs (wegens Troy) koffie aan en zat daarna wat verlegen aan zijn van
onder tot boven getatoeëerde armen te pulken.

Tja.

,,Jan Modaal is ontzettend positief", zou later Marlies Leupen zeggen, want zij
was door Burgers' Zoo als projectleider Feestaardvarken ingehuurd. In Amsterdam
was net een ontdekte Van Gogh gepresenteerd, die de schilder zelf mislukt
noemde. Iets wat je kunstenaars - of de mensen om hen heen - ook niet vaak meer
hoort zeggen.

Ronny de Bruin zei weifelend dat hij het wel leuk vond, ,,op zichzelf", een
Feestaardvarken. Maar hij had toch liever een hondenuitlaatplek.

Waar de beveiligingscamera voor was, vroeg ik nog. ,,Zelf opgehangen", zei
Ronny, tegen dronken types die tegen zijn deur kwamen pissen, gek werd je.

Projectleider Marlies Leupen zag ook dat anders: ,,Dit is voortaan een plek die
geclaimd zal worden door blíje mensen."  Deze plek kreeg ,,een boost".

Florentijn Hofman maakt graag enorme dieren, zoals de wereldberoemde Badeend,
die nu al jaren, vijftien meter hoog, van Brazilië tot Taiwan over de wereld
dobbert. Vooral het laatste jaar is het gele gevaarte een hype, vertelde Hofman
laatst in deze krant: aanvragen uit 300 steden, van Azerbajdzjan tot Pittsburgh.
Hofman verklaart het succes met een kennelijk wereldwijde behoefte aan onschuld:
zijn dieren laten mensen weer ,,als kinderen" kijken en spelen.

Kinderlijk moet het ook in Arnhem worden, bleek uit de borden die rond het
Feestaardvarken waren opgesteld (,,Kom je op do. 12 sept ook op mijn feestje? Om
16 uur word ik feestelijk onthuld."). Het zou een feest worden ,,met ranja,
spekjes en worstjes" , zei projectleider Marlies. Voor volwassenen, ja.

In Ronny's woonkamer hingen twee abstracte schilderijen, zoals je wel op
hotelkamers ziet. De roze was gesigneerd door ene ,,Zaza". ,,Dát vind ik mooi",
zei Ronny. ,,Wat hiernaast gebeurt begrijp ik niet zo goed. Alsof de koningín
wordt ingehuldigd."

Hij bevond zich in goed gezelschap. Gerrit Komrij schreef vier jaar geleden met
dodelijke ironie in deze krant: ,,Kunstenaars als Florentijn Hofman kan men niet
genoeg prijzen. Ze houden de kunstmanagers in leven."

Citymarketing als onschuld verkopen: het bleef knap.

Margriet Oostveen (m.oostveen@nrc.nl) schrijft op deze plek een wisselcolumn met
Arjen van Veelen (a.v.veelen@nrc.nl)

Dit is voortaan een plek die geclaimd gaat worden door blíje mensen, zei de
projectleider

LOAD-DATE: 10 September 2013

LANGUAGE: DUTCH; NEDERLANDS

GRAPHIC: Oostveen, Margriet 8 2013 003

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              35 of 146 DOCUMENTS



                                NRC Handelsblad

                           7 september 2013 zaterdag

Het vernietigende werk van de salonpopulist

BYLINE: Pieter van Os.

SECTION: Opinie & Debat

LENGTH: 2263 woorden

SAMENVATTING

Van wie heeft de politiek het meeste te vrezen? Van de populist op de flanken
van het politieke spectrum? Eerder van de elite, die even hard is mee gaan
schelden op het politieke bestel, meent Pieter van Os.

VOLLEDIGE TEKST:

Het is al weer meer dan zeven jaar geleden dat de politicus Alexander Pechtold
ophef veroorzaakte met een kwalificatie die hij van zijn nieuwe werkplek gaf.
Het politieke bedrijf, zei de kersverse minister van Bestuurlijke vernieuwing,
is ,,vuil en vunzig".

De ophef was, bij nader inzien, opmerkelijker dan de uitspraak. Want wat een
onschuldige woorden bezigde Pechtold eigenlijk; hij was zijn tijd gewoon iets
vooruit. Tegenwoordig zijn veel hardere woorden over politici en  het politieke
bestel volstrekt normaal. Ik hoor het onder vrienden en ik lees het in  columns,
analyses en commentaren, zeker ook in deze krant. Wat ooit een a-politieke
houding was, is omgeslagen in een anti-politieke attitude, met bijbehorende
anti-democratische reflexen. Ze is bon ton in gevestigde kringen en onder hoog
opgeleide Nederlanders. De teneur: politici zijn opportunistisch en dom, richten
zich op onnozele kwesties, zijn mediageil en weten niet waar ze over praten.
Hitsig, hetzerig en hyperig.

Toen ik niet lang na de woorden van Pechtold als verslaggever van deze krant
zelf op het Binnenhof belandde, vond ik het met die vunzigheid  nogal meevallen.
Ja, politiek is in de aard een modderig bedrijf, net als journalistiek.
Geslaagde politiek komt tot stand door hardwerkende mensen die hun principes
opportunistisch inzetten, in een spel van wendingen, beloften, compromissen en
handige aanwending van procedures. Daar komt wel eens een vreemd geurtje bij
vrij, maar dat rechtvaardigt allerminst de categorische afwijzingen waarop
columnisten, essayisten en  vrienden op verjaarsfeestjes me regelmatig
trakteren.

Opvallend is dat de aanvallen niet van de minste schrijvers en denkers komen. De
beste schrijver van het land, Arnon Grunberg, noemde de politiek in Nederland in
zijn hoekje op de voorpagina van de Volkskrant ,,een hobby voor kneusjes". Hij
schreef ook: ,,Het Kamerdebat: kleinkunst. De volksvertegenwoordiger: weet niets
en kan niets. De Tweede Kamer: banenproject voor werklozen." Dichter Gerrit
Komrij concludeerde kort voor zijn dood: ,,We zitten nu met één partij. De
halers (politici) versus de betalers (stemvee)." Classicus Ilja Leonard
Pfeijffer noemde de democratie zonder aarzelen ,,een verliezend concept": te
,,traag" en ,,weinig slagvaardig". Marc Chavannes, commentator van deze krant,
noemde de Nederlandse politiek ,,bewegend behang", en: ,,een soap met
aantrekkelijke carrièremogelijkheden waar het alleen over bijzaken gaat." In een
artikel met de titel Niemand regeert oordeelde hij: ,,Het politieke bestel in
Nederland kan geen aangrijpender vergezichten schetsen dan de licht belerende
accijnsmix die we uit de Ridderzaal gewend zijn."

Dit soort teksten zijn retorisch sterke varianten van lompe aanvallen die, zo
dacht ik, vooral de kolommen van De Telegraaf vullen. Maar daarmee schatte ik De
Telegraaf verkeerd in. Op zoek naar sneren die het hele politieke bedrijf
betreffen, belandde ik in het archief van die krant voortdurend in de
brievenrubiek. Redactionele artikelen zijn vaak openlijk partijdig - vooral de
PvdA krijgt het hard te verduren - maar partijdigheid is ongeveer het
tegenovergestelde van de wasknijper op de neus. Mannen als Rob Hoogland en de
auteurs  van 'in het kort' hebben niet het totale politieke bedrijf in het
vizier. Ze schrijven niet ,,circus Rutte" als ze het over het kabinet hebben
(Marc Chavannes), ze beweren niet dat in Den Haag ,,het onvermogen overheerst"
(essayist Paul Scheffer) of dat de Tweede Kamer ,,de deurmat van de democratie"
is geworden (Bas Heijne). Ze noemen politiek niet ,,vies en vunzig". De
ministers die het rekeningrijden willen invoeren, ja, die zijn een gevaar voor
het land. Subtekst: politiek doet er toe.

In mijn tijd op het Binnenhof kreeg ik in de gaten wat er aan de hand was: het
'gewone' populisme, dat met de komst van enkele nieuwe politieke partijen vaste
voet had gekregen in het parlement, had een sjieke variant gekregen: het
salonpopulisme. Het manifesteerde zich vooral in allerhande commentaren, bij
voorkeur ver weg van het Binnenhof geschreven. Maar het kreeg ook een vertaling
in het parlement, vooral door, hoe kon het anders: Alexander Pechtold. Zijn
geklaag over stilstand, over Haagse onmacht, gebrek aan moed, aan
'nikserigheid'; het kwam in de buurt van het eindeloze, richtingloze gezanik
over politiek Den Haag dat je doorgaans in de taxi hoort, of in gesprekken met
PVV-stemmers en andere politiek teleurgestelden. Goed, 'klassiek' populisme was
dit niet: Pechtold pakte niet een elite aan die geen weet heeft van wat de
gewone man bezighoudt. Hij sprak niet over zakkenvullerij of de ondergang van
een nostalgisch, nationaal zelfbeeld.  Hij mobiliseerde wel een anti-Haags
sentiment, maar onder een andere bevolkingsgroep dan Verdonk, Marijnissen,
Roemer of Wilders.

Een van de basisingrediënten van het salonpopulisme is de gedachte dat Den Haag
er niet meer toe doet. De werkelijke beslissingen worden elders genomen. Maar
vertel maar eens aan ouders wier kind speciaal onderwijs geniet dat Den Haag er
niet toe doet, noch de bezuinigingen. Vertel het aan de medewerker van de
publieke omroep, nu nog met drie netten. En bepaalt Den Haag niet of plastische
chirurgie in het basispakket zit, hoeveel rijkssubsidie er naar orkesten zal
blijven gaan, of de zorgpremie inkomensafhankelijk zal worden gemaakt?

De salonpopulist wil zich verre van politiek houden, maar helaas, in een
democratie gaat de politiek ook over hem. Wie niets met het bestuur van de eigen
gemeenschap te maken wil hebben, kan niet voorkomen dat dit bestuur beslissingen
neemt die zijn leven ingrijpend beïnvloeden. In haar tijd als Kamerlid voor
GroenLinks hoorde Femke Halsema eens van een bekend acteur, die streed tegen
bezuinigingen op de podiumkunsten: ,,Wij bemoeien ons niet met jullie.  Dan
kunnen jullie toch tenminste het fatsoen opbrengen om je niet met ons te
bemoeien?"

En dan is er de gedachte dat het parlement machteloos is. Aanwijzingen hiervoor
zijn het verruwde taalgebruik, het gebrekkige niveau van Kamerleden,
kinderachtige toneelacts in het parlement, het misbruik van parlementaire wapens
als Kamervraag en spoeddebat, en de onnozele onderwerpen die Kamerleden
agenderen. In het bestek van dit artikel voert het te ver te laten zien hoe
onzinnig het is deze aanwijzingen als tekenen van een diepe gezagscrisis van het
landsbestuur te duiden, daarvoor is het boek waaruit dit artikel is
gedestilleerd. Maar toch even, omdat het voor de salonpopulist zulke
onbetwistbare kennis lijkt te zijn.

De voorbeelden van 'verruwd taalgebruik' uit de afgelopen twintig jaar, in
honderden uren debat, zijn op één pagina te tellen. Een collega die acht jaar
weg was geweest van het Binnenhof, viel na terugkomst juist op hoe de taal van
het parlement volstrekt hetzelfde was gebleven, al waren alle sprekers nieuw. En
het idee dat Kamerleden dom zijn, is vakkundig weerlegd door onderzoekers Mark
Bovens en Anchrit Wille. Het gemiddelde opleidingsniveau van Kamerleden is
sneller gestegen dan het gemiddelde opleidingsniveau in de samenleving. Wie
opleiding een indicatie van intelligentie vindt, moet concluderen dat
Kamerleden, hoewel zeker niet allemaal intellectueel geïnteresseerd, toch zeker
slim zijn.

Maar wijst het verlangen om over onnozele onderwerpen te praten dan niet op
domheid? Nee, niet echt. Zelf draai ik ook niet warm voor debatten over de
invallende vorst, een lokale lampionnenoptocht of een Kangaroo langs de A27,
maar niet ik, of een andere hoog opgeleide analist van de politiek maakt uit wat
'slim' is om over te praten. Politici doen dat, tijdelijke vertegenwoordigers
van de vermeende belangen van hun kiezers die telkens weer verkiezingen moeten
zien te winnen.

In de afgelopen jaren deden de toneelspelers dat beter dan de beleidsmakers.
Relatief nieuwe partijen, als PVV, SP en De Partij voor de Dieren, blijken het
belang van het parlement als podium beter te begrijpen dan de traditionele
middenpartijen. PVV-Kamerlid Martin Bosma beschreef eens de
sollicitatieprocedure die hij en Wilders in 2006 hadden uitgedacht voor
kandidaten op hun lijst. In een hotel op de Veluwe moest een sollicitant
optreden achter een nagebouwd spreekgestoelte, klok op vijf minuten. Hij en
Wilders zaten als een Idols-jury achter een tafel te luisteren. Tijdens de
optredens interrumpeerde Wilders af en toe fel. Misschien was dat wel meer
tegenstand dan de PVV'ers later in de Kamer ooit zouden krijgen van politici van
het oude beleidsmodel. Want het slechtste theater kwam de laatste jaren van de
middenpartijen. Het beeld naar buiten was wel eens anders. De YouTube filmpjes
van schutterende PVV'ers haalden duizenden hits. Maar wie op het Binnenhof de
debatten werkelijk volgde, zag hoe juist PvdA'ers, VVD'ers, CDA'ers en ook
D66'ers strompelend en dikwijls slecht voorbereid door debatten waggelden.
CDA'ers en PvdA'ers leken regelmatig niet eens de tegenwerpingen van hun
collega's te horen, zo slecht reageerden ze. De stekker van Sap kent iedereen.

De ergernis over toneelspel en ogenschijnlijk onbenullige Kamervragen laat
(vooral) zien hoe salonpopulisten hun politieke partijdigheid verhullen in een
mantel van koele, superieure analyse. Politici dansen naar de pijpen van de
kiezer, is het verwijt. Ze moeten zich meer gedragen als bestuurders,
verantwoordelijke mensen die na rijp beraad iets voor elkaar krijgen, liefst
achter gesloten deuren. Maar dat is niet toevallig ook precies wat politici van
de traditionele middenpartijen zeggen. Die klagen ook steen en been over de
onderwerpen die de partijen op de flanken agenderen, en over de massa's
ogenschijnlijk futiele Kamervragen. Boris van der Ham (D66) verliet eens
demonstratief de vergaderzaal toen Marianne Thieme (Partij voor de Dieren) de
zoveelste door haar ingediende Kamermotie voorlas.

Wie het niet eens is met onderwerpen en politieke stijl die
volksvertegenwoordigers kiezen, moet op andere volksvertegenwoordigers stemmen.
En wie op dit punt met teleurstelling kennis neemt van de  verkiezingsuitslagen,
kan beter eerlijk zijn over die teleurstelling dan jeremiëren over ,,een
uitholling van het gezag van het parlement".

Want dat is een andere sleutelovertuiging van de salonpopulist: de macht van het
parlement kalft af. Deze opiniebijlage drukte een stevig artikel van Marcia
Luyten af (kop: 'Stop het rotten van onze democratie') waarin 'de neergang van
het parlement' diep werd beklaagd. De timing was geweldig: juist in die week
bleek een handjevol Kamerleden, zonder ambtelijke ondersteuning, het
Lenteakkoord in elkaar te hebben getimmerd, met verregaande gevolgen voor land
en samenleving. Het zal de salonpopulist worst wezen, net als de gewone
populist. Met feiten moet je ze niet lastigvallen.

Het getuigt sowieso van weinig historisch besef om het parlement machtsverlies
toe te dichten. De jaren zeventig waren politieke tijden, zeker, maar
parlementaire debatten speelden nauwelijks een rol. Nu wel. Bovendien halen
tv-omroepen er goede kijkcijfers mee; een totaal nieuwe ontwikkeling. Het gevolg
daarvan is ook, en het verklaart een deel van de salonpopulistische klachten,
dat de middelmatigheid, de blunders en het opportunisme die politici natuurlijk
niet vreemd zijn, uitgebreider dan ooit in beeld komen. Omdat Nederlanders wel
zin hebben in hun portie politieke soap, echtscheidingen niet uitgesloten,
hebben politici en journalisten elkaar nog nooit zo makkelijk en frequent
gevonden; over van alles keuvelen ze met elkaar, het liefst voor een camera. Wie
CDA'er Henk Bleker twaalf keer voor zijn tv-programma uitnodigt, heeft de kans
gemaximeerd dat de man eens uitglijdt,  precies zoals hij deed op 'de avond van
het briefje'. Een heerlijk fragment, door tv-kijkers uitgeroepen tot 'politieke
moment van het jaar'. Het bevestigde de gedachte die ze toch al hadden:
stumperds.

Die gedachte leeft bij alle populisten, van de salon of van de straat. Verschil
zit 'm in de macht. Die van de salonpopulist is groter, omdat hij zijn
anti-politieke houding combineert met een maatschappelijk belangrijke positie.
En dat is ook het kwalijke aan zijn vorm van populisme. Door afstand te nemen
van de hele politiek, dreigt hij een self-fulfilling prophecy te creëren.  Wie
Nederlanders overtuigt dat politici onbetrouwbare domoren zijn en het bestel
slechts leidt tot visieloze 'accijnsmixen', vergroot de aantrekkelijkheid van
deze werkplek niet. Op zijn zachtst gezegd. Het effect moge duidelijk zijn: de
schreeuwlelijken en de machtsmanipulatoren zijn de enigen die zich aangesproken
voelen de belangen van kiezers te behartigen. Dat is precies wat de
salonpopulist zegt te verafschuwen.

Wat te doen? Om dicht bij huis te blijven: het zou al heel wat zijn als wij
journalisten, analisten, commentatoren en columnisten onszelf de regel opleggen
eerst enige echte interesse te tonen in een kwestie, en in de verschillende
belangen die politici dienen af te wegen, alvorens we onze mooi geformuleerde
afkeer uitspreken. Eerst even goed kijken in die poel van ijdelheid en vermeende
talentloosheid, voor we de donder  laten neerdalen.

Het zal de salonpopulist worst wezen, net als de gewone populist. Met feiten
moet je ze niet lastigvallen.


          Pieter van Os is redacteur van deze krant, politicoloog  en auteur van
het boek 'We begrijpen elkaar uitstekend', over de omgang tussen pers en
politiek dat komende week verschijnt.

LOAD-DATE: 9 September 2013

LANGUAGE: DUTCH; NEDERLANDS

GRAPHIC:  salonpopulist binnen 3
Illustratie: Hajo
 salonpopulist binnen 2
 Illustraties Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              36 of 146 DOCUMENTS



                                NRC Handelsblad

                            6 september 2013 vrijdag

Uitgesproken

SECTION: Media

LENGTH: 25 woorden


Ik ben er stil van

Koning Willem-Alexander, bij het in ontvangst nemen van het Droomboek, een boek
met dromen voor de koning van 300 gewone Nederlanders.

LOAD-DATE: 6 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              37 of 146 DOCUMENTS



                                NRC Handelsblad

                            6 september 2013 vrijdag

BRIEVEN

BYLINE: Elisabeth Thole ; W.J. Angenent ; Lau Kanen

SECTION: opinie

LENGTH: 441 woorden



        Jagen

       Kijk naar Oostenrijk voor beheer  van de wildstand

Zo nu en dan laait de discussie over de jacht weer op. Maarten Huygen   legt de
vinger op de zere plek (NRC, 2 sept.). Principes als 'terug naar de natuur' zijn
een luxe die wij ons in ons gecultiveerde land niet meer kunnen veroorloven.
Welke dierenvriend ziet graag uitgehongerde herten in de winter? En wie heeft er
vreugde bij het aanschouwen van vossen of wolven die een hertenjong doden?We
lopen hopeloos achter als het om een thema zoals de jacht gaat. De discussie
hierover wordt dan ook sterk vertroebeld door ideeën over elitaire
trofeeënjachten.

Nederland doet er goed  eens een kijkje over de grens te nemen. In Oostenrijk
wordt de wildstand beheerd in goed overleg tussen de landeigenaren,
jagersverenigingen, toeristenverbanden en de overheid, passend bij de
natuurlijke omgeving waarin wij leven.


        Bankierseed

       Man waarborgt de eed

Bij mijn beëdiging als reserveofficier hield mijn regimentscommandant ons vrij
naar (de Griekse tragediedichter) Aeschylus voor: de man is de waarborg van de
eed, niet andersom.

Briefschrijver Hans Ludo van Mierlo dicht teveel magische krachten toe aan de
bankierseed (NRC, 2 september): die is en doet niets als de persoon die hem
aflegt niets is en doet.


        Speech Rutte

       Zelfredzaamheid   voorop, zo is dat  bij de liberalen

Geen moment liet Rutte tijdens zijn speech zien dat hij de zorgen van de gewone
Nederlanders begrijpt, schrijven Lars Duursma en Victor Vlam (NRC, 4 sept.).Zij
en vele anderen hadden dat kennelijk wel verwacht. Mijns inzien ten onrechte.

Begrip voor anderen is namelijk geen onderdeel van de wereldbeschouwing die
liberalen aanhangen.

De basis van hun maatschappijvisie is individualisme en concurrentie, kortweg
individuele wedijver.

Daarin past wel het streven naar begrip ván anderen, namelijk als mededingers of
eventueel als vijanden, maar niet vóór anderen als behoeftigen.

Het leidende beginsel van het (economisch) liberalisme is de zelfredzaamheid. De
overheid mag in deze visie burgers  alleen bijspringen als hun zelfredzaamheid
tekortschiet. En zij doet dat dan niet uit sociale bewogenheid, uit medeleven,
uit begrip voor andermans noden, maar omdat de rampspoed van de niet-redzamen de
welvaart van de wel-redzamen kan aantasten; dus om pragmatische,
opportunistische redenen.

Rutte heeft zich dan ook voor alles ten doel gesteld de zelfredzaamheid van de
Nederlanders te versterken. We moeten volgens hem niet vragend naar de regering
kijken, maar zelf werkend ons uiterste best doen.

Heel goed natuurlijk, maar wel eenzijdig en ontoereikend.

LOAD-DATE: 6 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              38 of 146 DOCUMENTS



                                NRC Handelsblad

                           4 september 2013 woensdag

Samenlevinkjes zonder wetten of regels

BYLINE: Esther Wittenberg

SECTION: In het nieuws

LENGTH: 1012 woorden

SAMENVATTING

Analyse

Overheidsbeleid

Onderschat de overheid weer de toestroom van migranten?

VOLLEDIGE TEKST:


Tilburg. Campings, bungalowparken en flats vol Midden- en Oost-Europeanen
dreigen de woonwagenkampen van de 21ste eeuw te worden, vrezen deskundigen. ,,Er
vormen zich mini-samenlevinkjes met eigen regels en wetten", zegt de Tilburgse
hoogleraar straf- en vreemdelingenrecht  Anton van Kalmthout. Directeur van het
Leger des Heils Hans-Martin Don zegt: ,,Draai je hoofd weg en je kunt wachten op
de rekening."

Naar schatting 300.000 Midden- en Oost-Europeanen wonen in Nederland. Ze werken
en wonen vooral in land- en tuinbouwgebieden in Noord-Brabant, Noord-Holland,
Zuid-Holland en Flevoland. Vanaf januari 2014 komen er naar verwachting nog
meer, want dan mogen ook Roemenen en Bulgaren hier vrijelijk werken.

Toch heeft de overheid geen coherent beleid om de immigranten wegwijs te maken
en hun dezelfde rechten en plichten te geven als andere burgers in Nederland. In
plaats daarvan wordt er weggekeken. En dat is gevaarlijk, leert de geschiedenis
van woonwagenbewoners, zegt Sjaak Khonraad, lector Integrale Veiligheid aan de
Avans Hogeschool. Hij is gepromoveerd op het Nederlandse woonwagenbeleid,
waarbij de overheid woonwagenbewoners lange tijd wegstopte op grote regionale
kampen. Een aantal woonwagenkampen is toen verworden tot vrijplaatsen waar
politie en gemeente alleen maar met veel mankracht durven optreden. Khonraad:
,,Getto's waar niet gehandhaafd wordt, zijn ideale plekken voor mensen met
minder goede bedoelingen. Voor je het weet zijn het uitvalsbases voor gedonder."
En dan is de groep Midden- en Oost-Europeanen volgens hem groter én explosiever
dan de groep woonwagenbewoners. ,,Ze komen uit landen waar 't vanzelfsprekend is
de eigen weg te zoeken en de overheid te wantrouwen."

Er zijn al vrijplaatsen vol Midden- en Oost-Europeanen ontstaan, zoals camping
Fort Oranje in Zundert. Die plekken zijn aantrekkelijk voor mensen met minder
goede bedoelingen, zoals ronselaars voor criminele praktijken. Het 'gedonder'
kondigt zich dan ook aan: denk aan de bendes Roemenen die deze zomer mobieltjes
stalen op Gay Pride en bij festivals.

Nederland heeft de immigranten de komende, vergrijzende decennia hard nodig om
de welvaart op peil te houden. Dus zullen we ons op de komst van
arbeidsmigranten moeten instellen, zegt Van Kalmthout: ,,Doen we dat niet dan is
dat funest voor de harmonie in onze samenleving."

De eerste generatie nieuwkomers vindt het tot daar aan toe om in een stacaravan
te wonen en twaalf uur per dag voor een hongerloontje te werken, omdat ze weet
dat het thuis nog slechter was. De tweede generatie kijkt met Nederlandse ogen
en raakt ontevreden, vreest Khonraad. ,,Die denkt: 'Oh, jullie laten het ons
zelf uitzoeken? Nou, dan doen we dat ook'."

In 2004 traden tien nieuwe landen toe tot de Europese Unie, drie jaar later
mochten mensen uit deze landen vrij in Nederland werken. Tussen 2004 en 2006
ontstonden zeker 5.000 uitzendbureaus die goedkope handen uit de nieuwe
EU-landen illegaal aan het werk hielpen, blijkt uit het onderzoek Nieuwe
grenzen, oude praktijken van onderzoeksbureau Research voor Beleid (2008). Die
illegalen waren hard nodig in de agrarische sector, de bouw, de industrie.

Na de de openstelling van de grenzen in 2007 verlegden malafide uitzendbureaus
volgens Research voor Beleid hun praktijken. Ze vroegen veel te hoge bedragen
voor vervoer en  woonruimte, overtraden de arbeidstijdenwet en betaalden niet
conform de cao. In die tijd besloot Nederland om de grenzen voor Roemenen en
Bulgaren niet open te stellen in 2009, maar in 2014. Zo kon Nederland zich beter
voorbereiden.

Daar is weinig van terechtgekomen, leert het vernietigende onderzoeksrapport:
Lessen uit recente arbeidsmigratie,  dat een Kamercommissie  in 2011 schreef.
Nederland heeft volgens dit rapport de toestroom van arbeidsmigranten
onderschat. ,,Nederland is niet in staat geweest de toestroom van
arbeidsmigranten uit Midden- en Oost-Europa in goede banen te leiden", luidde de
conclusie.

De Kamercommissie maande tot actie met het oog op de komst van Roemenen en
Bulgaren in 2014, met enkele initiatieven als gevolg.In het Westland legden
gemeenten bedrijven die met arbeidsmigranten werkten toeristenbelasting op als
hun arbeiders zich niet bij de gemeente inschreven. Het aantal inschrijvingen
nam drastisch toe. De minister van Sociale Zaken richtte vorig jaar een
interventieteam Malafide Uitzendbureaus op, dat inmiddels al 85 uitzendbureaus
heeft aangepakt. Maar van een duidelijk beleid is nog altijd geen sprake.

Hoe komt dat? Werkgevers zijn blij met de immigranten want die doen veelal werk
waar Nederlanders niet voor zijn te porren, zelfs al zijn ze werkloos, bleek uit
een Brabantse pilot van het UVW. Arbeidsmigranten klagen niet omdat het al snel
beter is dan thuis. Begrijpelijk dat gemeenten, politie, welzijnswerk, vakbonden
en arbeidsinspecteurs niet direct de urgentie voelen, zegt Khonraad. In het
onderzoek Gevangen in Onmacht concludeerde hij: ,,Er is sprake van
georganiseerde onverantwoordelijkheid: een spel van gedogen, noodoplossingen en
naar elkaar wijzen."

Na 1900

De eerste kleine minderhedengroep waar Nederland begin vorige eeuw mee te maken
kreeg, waren geen migranten, maar de woonwagenbewoners. Na de Tweede
Wereldoorlog dwong de overheid hen  bij elkaar te klitten op grote, regionale
woonwagencentra. Dit beleid leidde tot massawerkeloosheid en criminaliteit,
verpaupering. Er ontstonden getto's. Pas in 1999  kregen zij  dezelfde rechten
en plichten als gewone burgers.

Jaren 60

In de jaren 60 kwam de eerste grote migrantengroep: gastarbeiders uit Spanje,
Italië, Marokko en Turkije.  Er waren extra arbeidskrachten nodig om het land op
te bouwen. De overheid ging er van uit dat zij  na verloop van tijd  naar hun
land zouden terugkeren. Ze voerde geen ontvangstbeleid en regelde niks. Pas in
1983 verscheen de eerste minderhedennota. Eindelijk drong door dat de groep hier
blijvend was. Tegen die tijd was een deel van de gastarbeiders aan de rafelrand
van de samenleving beland.

LOAD-DATE: 4 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              39 of 146 DOCUMENTS



                                NRC Handelsblad

                           4 september 2013 woensdag

Bevlogen speech, Rutte, maar wat nu?

SECTION: Opinie

LENGTH: 578 woorden

SAMENVATTING

Geen moment liet Rutte tijdens zijn speech zien dat hij de zorgen van de gewone
Nederlander begrijpt, aldus Lars Duursma en Victor Vlam.

VOLLEDIGE TEKST:

Een visie met perspectief voor alle Nederlanders beloofde premier Rutte aan het
begin van zijn H.J. Schoo-lezing. Uiteindelijk hadden de luisteraars vooral
onthouden hoe knap het was dat hij alles  uit het hoofd uitsprak. Aan
enthousiasme geen gebrek, aan leiderschap des te meer. Goed  was het
toeschrijven van positieve eigenschappen aan Nederlanders. Enthousiast vertelde
de historicus hoe het Nederlandse volk sinds de Tweede Wereldoorlog elke keer
tegenslagen heeft overwonnen: ,,Nederland slaagt er steeds weer in om de bakens
te verzetten." Dit is voor leiders een effectieve manier om het gedrag van
anderen te veranderen. Wie wil nou niet hoge verwachtingen waarmaken?

Het effect van de  vleierij ging echter verloren omdat Rutte op drie onderdelen
de mist in ging. Om te beginnen bleef de visie te vaag. Rutte benadrukte vooral
dat we met z'n allen de realiteit onder ogen moeten zien en ons flexibel moeten
opstellen om sterker uit de crisis te komen. Geen moment werd de luisteraar
betrokken bij de keuzes die hij maakt en de overwegingen die daaraan ten
grondslag liggen. Als je continu geconfronteerd wordt met tegenslag, dan wil je
naar jezelf en anderen kunnen rechtvaardigen waar je het allemaal voor doet.
Rutte verzuimde zijn publiek daarbij te helpen.

Daarnaast toonde hij weinig begrip voor de situatie waarin veel Nederlanders
verkeren. Hij probeerde het wel. Maar zijn voorbeelden waren  ongelukkig: ,,Ik
weet ook uit mijn eigen omgeving hoe ingrijpend het voor ondernemers is om
mensen te moeten ontslaan met wie je jarenlang gewerkt hebt." De meeste mensen
zullen echter niet in een positie zijn dat ze medewerkers kunnen ontslaan, ze
raken juist zélf hun baan kwijt. De Amerikaanse wetenschapper Drew Westen heeft
onderzocht op basis waarvan kiezers hun politici beoordelen. Je zou denken dat
vooral hun opinies en vaardigheden tellen, maar niets bleek minder waar. Het
allerbelangrijkste  is of hij jou begrijpt.

Rutte gaf er geen moment blijk van dat hij de zorgen van de gewone Nederlander
begrijpt. Ten slotte ontbrak een  call to action. Als leider wil je niet alleen
een visie schetsen, maar ook aangeven wat anderen daartoe kunnen bijdragen. Dán
voelen mensen zich betrokken bij de oplossing. Zoals JFK ooit sprak: ,,Ask not
what your country can do for you - ask what you can do for your country."

Als je luisteraars een complexe visie voorschotelt zonder deze te vertalen naar
behapbare handelingen, dan is het effect eerder dat je je gehoor moedeloos
maakt. Misschien was Rutte hier wat terughoudend mee na zijn eerdere onbeholpen
oproep om een nieuwe auto of een nieuw huis te kopen (,,dan kunnen we met elkaar
het CPB verslaan!").

Maar nu was het toch een beetje alsof een directeur met veel bombarie een nieuwe
missiestatement presenteert. Geboeid luisteren de medewerkers naar alle cijfers
en enthousiaste verhalen. Maar na het applaus kijken ze elkaar vertwijfeld aan:
wat nu? Ze lopen terug naar hun computer, openen hun mailprogramma en laten
alles bij wat het was.

Wat een ongelukkig voorbeeld. De meeste burgers ontslaan niet, maar worden eens
in de zoveel tijd zelf ontslagen

Victor Vlam is speech- en presentatiecoach. In 2008 en 2012 voerde hij campagne
voor Barack Obama.

Lars Duursma is directeur van Debatrix. Hij coacht leiders in politiek en
bedrijfsleven.

LOAD-DATE: 4 September 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              40 of 146 DOCUMENTS



                                NRC Handelsblad

                            19 augustus 2013 maandag

De Bijenkorf kiest voor klant met geld

BYLINE: Jan Meeus; Barbara Rijlaarsdam

SECTION: In het nieuws

LENGTH: 1073 woorden

SAMENVATTING

Nieuwsanalyse

Het luxewarenhuis de Bijenkorf sluit vijf winkels. In de slag om de global
shopper worden de filialen die overblijven nóg luxer en duurder.

VOLLEDIGE TEKST:

Het is crisis in Nederland en de consument weigert geld uit te geven aan
luxegoederen zoals kleding, schoenen en meubels. Maar warenhuis de Bijenkorf
kondigde zaterdag doodleuk aan dat het vijf van de twaalf filialen gaat sluiten
om de andere zeven nog luxer en exclusiever te kunnen maken. De komende vijf
jaar investeert de Bijenkorf 200 miljoen euro in de winkels in Amsterdam,
Amstelveen, Den Haag, Eindhoven, Maastricht, Rotterdam en Utrecht.

Waarom investeert het warenhuis in nog meer luxe terwijl de gemiddelde
Nederlandse consument onzeker is over de oplopende werkloosheid, de dalende
huizenprijzen en weer een ronde bezuinigingen en daarom geen geld uitgeeft?

Het antwoord op die vraag: de global shopper. Bestuursvoorzitter Giovanni
Colauto kondigde dit voorjaar in deze krant aan dat de Bijenkorf zich steeds
meer zal richten op toeristen  met een meer dan gemiddeld gevulde portemonnee.
Het warenhuis, dat jaarlijks zo'n 30 miljoen bezoekers trekt, moet het hebben
van de busladingen toeristen die vooral in Rotterdam en Den Haag dagelijks voor
de Bijenkorf-winkels worden gedropt.

Om die doelgroep te bereiken adverteert de Bijenkorf veelvuldig in magazines die
in vliegtuigen en op hotelkamers liggen.

Alles om de vermogende toeristen, onder wie veel Russen en Chinezen, te lokken.
In de Amsterdamse Bijenkorf is de bewegwijzering zelfs in het Chinees en
Russisch. Via de luidsprekers worden de toeristen er in hun eigen taal op
geattendeerd dat zij belastingvrij kunnen winkelen - waardoor die Louis
Vuitton-tas of Jimmy Choo-pumps nog nét iets voordeliger in de koffer mee naar
huis kunnen.

Maar de Bijenkorf is er niet alleen voor de niet-Nederlander. Want crisis of
niet, de kapitaalkrachtige Nederlander blijft toch wel winkelen. Rijk of net
iets minder rijk, dat maakt weinig verschil. Het warenhuis zet in op de
'wow-factor'. De klant moet verliefd worden. Betoverd.

En dan blijkt ook de consument  die niet zoveel geld heeft ineens een paar
honderd euro over te hebben voor een tas, een kledingstuk of een paar schoenen.
Desnoods spaart hij ervoor.

De Bijenkorf, in 2011 overgenomen door het Britse warenhuisconcern Selfridges,
gaat deze strategie verder uitbouwen. Naast de investering van 200 miljoen euro,
die de komende vijf jaar 500 banen moet opleveren, wordt er gesneden. De
filialen in Arnhem en Enschede gaan eind van dit jaar dicht. En in 2016 worden
de winkels in Breda, Groningen en Den Bosch gesloten. Deze winkels vindt het
bedrijf te klein. En ze zijn niet goed gelegen.

Het nieuws dat de Bijenkorf deze filialen sluit, komt niet geheel onverwacht.
Geruchten over de sluiting van precies deze vijf winkels klonken al langer. De
winkels passen niet in de strategie van de Bijenkorf om een ultraluxe warenhuis
te zijn. In de strijd om de global shopper concurreert de Bijenkorf niet meer
met de Hema of V&D, maar met warenhuizen van internationale allure, zoals
Harrods, Galeries Lafayette, KaDeWe en Saks Fifth Avenue.

De focus op dure en luxe merken - premium experience noemen ze dat bij de
Bijenkorf - betaalt zich uit. De omzet van het Amsterdamse moederfiliaal, dat
zich al langer richt op de rijke toerist, is de afgelopen jaren drie keer zo
hard gegroeid als die van de overige winkels.

En binnen het Amsterdamse filiaal is het luxe segment (met merken als Louis
Vuitton en Gucci) vier keer zo hard gegroeid als de rest, zo meldde topman
Colauto gisteren in een toelichting. ,,Onze klanten zoeken merken, service en
een winkelbeleving van internationale allure", aldus Colauto. ,,Wat we de
afgelopen jaren in Amsterdam hebben neergezet, is zeer succesvol gebleken."

Colauto wil het Amsterdamse model zo snel mogelijk gaan toepassen bij de andere
filialen. ,,We hebben analyses gedaan en daaruit blijkt dat we deze strategie in
zeven steden succesvol kunnen neerzetten", zei hij. De 200 miljoen euro die
daarin geïnvesteerd worden zijn, zegt hij, ,,onze grootste investering ooit".

Een ,,fiks" deel van het bedrag steekt de Bijenkorf in de verbinding tussen de
fysieke winkels en de webshop. Colauto: ,,Dat is fantastisch. Maar ik heb een
dubbel gevoel, want in andere steden moeten we afscheid nemen van filialen en
collega's."

De vijf filialen die worden gesloten, voldoen niet aan de ,,magische combinatie"
van criteria. Op de vraag of de Bijenkorf elders in het land alsnog nieuwe
filialen wil openen, wilde topman Colauto niet ingaan. ,,We focussen op deze
zeven steden. Dat is het dan ook."

Rijk of net iets minder rijk, dat maakt weinig verschil

Dit is een afweging van een groot concern, wij staan aan de zijlijn. Michiel van
Wessem, wethouder Economische Zaken in Arnhem

Onze klanten zoeken merken, service en een winkelbeleving van internationale
allure. Giovanni Colauto, bestuursvoorzitter de Bijenkorf.

Eindelijk een bedrijf met ballen, dat in deze tijd pijnlijke en harde
beslissingen durft  te nemen.

Paul Moers, retaildeskundige

De Bijenkorf telt twaalf filialen in Nederland en een webshop met de omvang van
één filiaal. Het warenhuis werd opgericht in 1870, als een kleine
fourniturenwinkel in Amsterdam.

Voor de Tweede Wereldoorlog werden filialen geopend in Den Haag (1926) en in
Rotterdam (1930). In diezelfde periode werd de Hema opgericht, een warenhuis
voor de gewone man. Het aantal Hemawinkels groeide veel sneller dan het aantal
Bijenkorffilialen, dat beperkt bleef tot twaalf.

Naast Amsterdam, Den Haag en Rotterdam opende de Bijenkorf warenhuizen in
Eindhoven (1969), Arnhem (1975), Utrecht (1987), Amstelveen (1998), Breda, Den
Bosch en Groningen (alle in 2001), Enschede (2002) en Maastricht (2003). In 1999
fuseerde de in 1966 opgerichte KBB (Koninklijke Bijenkorf Beheer), waar ook de
Hema onder viel, met Vendex, het moederbedrijf van dat andere Nederlandse
warenhuis: Vroom & Dreesmann. Vijf jaar later werd Vendex KBB overgenomen door
drie investeringsmaatschappijen die het bedrijf voortzetten onder de naam
Maxeda. De nieuwe eigenaren verkochten de Hema in 2007 en V&D in 2010.

In 2011 werd de Bijenkorf verkocht aan de Britse Selfridges Group, en werd
daarmee onderdeel van het imperium van Galen Weston, een succesvolle Canadese
uitbater van winkelketens. Na de overname van de Bijenkorf door Selfridges in
2011 worden geen omzetcijfers meer gepubliceerd. Bij de Bijenkorf werken ruim
5.000 mensen.

LOAD-DATE: 19 August 2013

LANGUAGE: DUTCH; NEDERLANDS

GRAPHIC: bijenkorfORANJEtest
Het beeld van Naum Gabo voor het filiaal in Rotterdam.
Foto Cas Oorthuys/Nederlands Fotoarchief Rotterdam
De Bijenkorf in Rotterdam.
Foto: Cas Oorthuys/Nederlands Fotoarchief Rotterdam
De Bijenkorf staat bekend om zijn aantrekkelijke etalages.
Foto de Bijenkorf

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              41 of 146 DOCUMENTS



                                NRC Handelsblad

                           15 augustus 2013 donderdag

Brieven

SECTION: Opinie

LENGTH: 427 woorden


Bezuinigen onder het mom van 'verduurzamen'

De overheid  ziet  een 'energieke samenleving' die gaat  zorgen  voor 'groene
groei'. Ze leunt daarbij op een rapport van het Planbureau voor de Leefomgeving
(2011). De vraag is of de actieve samenleving die zich inzet voor duurzaamheid
wel bestaat.

Aan praktijkvoorbeelden geen gebrek. Zo prijkte in de NRC Lux (3 augustus) een
foto van stadslandbouwers in Rotterdam. Een goede inventarisatie ontbrak echter:
hoeveel ideeën  worden verwezenlijkt, hoe lang houden initiatieven stand en wat
leveren ze op?

Bovendien is de tijd en energie om in duurzame initiatieven te  steken schaars;
de dagen van  Nederlanders zijn overvol en hectisch. Om nog maar te zwijgen van
de oproep tot mantelzorg en  de verschuiving van de pensioenleeftijd.
Tegelijkertijd blijft het  autobezit en vliegreizental stijgen.

De 'energieke samenleving' lijkt vooral wishful thinking. De  wens komt voort
uit de huidige politieke en financieel-economische situatie. Bezuinigingen,
minder ambtenaren en afkeer van  nieuwe regels geven  de  energieke samenleving
de charme van  een e-bike: met tegenwind lekker vooruit komen zonder hard te
hoeven trappen. Liberale politici voorzien een overheid die zich  tot het
hoognodige beperkt. Socialisten  zien de erkenning van de  kracht van het volk.
Confessionelen koesteren de gezamenlijke  inspanning voor het hogere doel.
Groene politici ervaren het als  een pleister op de wond  van een weinig
ambitieuze milieuagenda. En de populist stelt tevreden vast dat Jan met de Pet
het eigenlijk beter weet en doet dan Den Haag.

Kortom: de energieke samenleving bestaat niet, maar biedt voor elk  wat wils.
Dat is een wankele basis voor effectief  duurzaamheidbeleid.

Peter de Leeuw

Leiden

Liever een manager dan een docent minder

Vanuit het onderwijs weerklinkt protest tegen bezuinigingen. Maar ook de
besteding van de overheidsgelden door de scholen is discutabel.

Zodra er vier of vijf scholen in een organisatie of bestuur zitten, hebben ze
naast de bijna volledig ambulante directeuren  ook een duur bovenschools
management, vaak met één of twee  dure krachten, een eigen bureau met
secretaresse, enz. Geeft de overheid zoveel administratief werk dat zulke dure
bovenschoolse managers noodzakelijk zijn? Of zijn die managers weg te bezuinigen
zodat dat geld naar de basis kan, ten gunste van kleinere klassen en minder
ontslag onder leerkrachten?

Snij liever in het management dan te bezuinigen op een conciërge of de klassen
bomvol te stoppen.

Wim Groenewegen

Leidinggevende in het  voortgezet onderwijs, Rijssen

LOAD-DATE: 15 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              42 of 146 DOCUMENTS



                                NRC Handelsblad

                            13 augustus 2013 dinsdag

Amerikanen pakken bitcoins aan

SECTION: Economie

LENGTH: 513 woorden


De populaire virtuele munteenheid bitcoin ligt onder vuur. De financiële
toezichthouder van de staat New York is deze week begonnen  met een omvangrijk
onderzoek en heeft verschillende bedrijven die in bitcoins handelen
dagvaardingen overhandigd. Tegelijkertijd zette het Amerikaanse Congres andere
toezichthouders in Amerikaanse staten onder druk om Bitcoin en andere virtuele
munteenheden in de gaten te houden.

Bitcoin is een anoniem betalingssysteem waar geen overheid of bank controle over
heeft. Op websites als MT.Gox kan men met regulier geld in bitcoins handelen.
Vervolgens kunnen ze via programma's worden overgemaakt aan anderen - van
winkels tot vrienden. De computer van een eigenaar dient als bankrekening.

Het grote verschil met transacties via internetbankieren  is dat er bij bitcoins
geen bank tussenzit. Die vinden (net zoals bij cash) direct tussen gebruikers
plaats. Het maakt transacties volledig anoniem en dat baart overheden vanwege
het gebrek aan controle zorgen.

Benjamin Lawsky, toezichthouder van de staat New York, schrijft dat bitcoins
gebruikt worden ,,om gevaarlijke criminelen activiteiten te ondersteunen zoals
drugssmokkel, witwassen, wapenhandel en kinderporno". Hij pleit voor het
inbouwen van  bepaalde veiligheidsvoorzieningen. Niet alleen omdat bitcoins door
criminelen worden gebruikt, maar juist omdat ze populair onder het gewone volk
zijn geworden. ,,Consumenten en onze nationale veiligheid moeten beschermd
worden."

Bitcoins werden in 2008 bedacht door  de Japanse programmeur Satoshi Nakamoto
(een pseudoniem). Aanvankelijk waren ze   populair onder  internetnerds. Begin
dit jaar, rond de crisis in Cyprus, beleefde de munt haar mainstream doorbaak en
werd ze ook door investeerders omarmd. De koers maakte een stormachtige
ontwikkeling door en steeg in april naar zo'n 190 euro om vervolgens te crashen.
Inmiddels schommelt de bitcoin rond de  80 euro. Met de  11 miljoen bitcoins in
omloop is dat  goed voor zo'n 880 miljoen euro.

Door de populariteit stortten ook gevestigde  ondernemers zich op de munt. Neem
de broers Winklevoss, bekend van hun vete met   Facebook-oprichter Zuckerberg
die het idee voor het sociale netwerk van hen gestolen zou hebben.   Ook de
broers werden gedagvaard om openheid te geven over hun bitcoinbusiness.

Bitcoins kunnen online bij verschillende winkels worden gebruikt. De virtuele
munt wordt door Amerikaanse  autoriteiten dan ook steeds meer als echt geld
behandeld. Vorig week oordeelde een rechter in Texas dat de munt wel degelijk
als geld telt toen een verdachte van oplichting onschuldig pleitte, met als
argument dat een bitcoin geen geld is.

De Nederlandse overheid lijkt bitcoins beduidend anders te benaderen dan de
Amerikanen.  In antwoord op Kamervragen antwoordde minister Jeroen Dijsselbloem
(Financiën, PvdA) onlangs nog   bitcoins niet als geld te beschouwen. Gevaren
van het gebruik zag hij ook niet. ,,Van risico's voor de financiële stabiliteit
is vooralsnog geen sprake  vanwege de beperkte omvang, de lage acceptatiegraad
en de beperkte relatie van Bitcoin tot de reële economie."

LOAD-DATE: 13 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              43 of 146 DOCUMENTS



                                NRC Handelsblad

                            9 augustus 2013 vrijdag

Big Brother wordt  een kleine zelfstandige

SECTION: Opinie

LENGTH: 938 woorden

SAMENVATTING

Wij kunnen straks zijn waar we willen, alleen nooit meer op onszelf. Overal
worden we in de gaten gehouden, meent Michael Bruyn.

VOLLEDIGE TEKST:

Vorige maand overleed Doug Engelbart, informaticapionier en bedenker van de
computermuis. Eind vorige eeuw zat ik een keer bij hem aan tafel, in Silicon
Valley. Hij deelde toen een visie met ons. In de toekomst, zei hij, zou het
mogelijk zijn om alle data van het wereldwijde informatieverkeer op te slaan in
een object niet groter dan een voetbal. Dit was de zomer van '99: geen cloud
computing, en met mobieltjes kon je alleen telefoneren. Inmiddels is de voetbal
geslonken tot een smartphone. Engelbart heeft gelijk gekregen.

Schatplichtig aan Engelbart had ik de afgelopen week zelf een visioen.  In de
toekomst zal het mogelijk zijn om met je PC, tablet of mobieltje zelf virtueel
iedere plek op aarde te bezoeken, per drone of satelliet. Niet alleen vanaf
grotere hoogte zoals nu nog met Google Earth, maar ook met beide benen op de
grond. Niet op basis van statische foto's, maar bewegend in het hier en nu.

Driedimensionale camera- en projectietechnieken zullen de virtuele beleving
steeds dichter bij de realiteit brengen. Iedere plek op aarde één klik
verwijderd met de muis van Doug, zo realistisch alsof je ter plaatse aan het
filmen bent. Je mobieltje kan het nog niet, Google Glass evenmin. Maar het komt
er aan. Even de sfeer proeven op Fifth Avenue. Door naar het Tahrirplein. Of
toch liever naar de Seychellen? De mooiste, gevaarlijkste, meest onherbergzame
plekken op aarde zijn straks voor iedereen levensecht toegankelijk in realtime.

Vergezocht? Het observeren vanuit de ruimte wordt steeds eenvoudiger en beter
betaalbaar. Ben Hammersley voorspelt in zijn recente boek 64 Things You Need to
Know Now for Then de komst van de satelliet voor de gewone man: goedkoper én
krachtiger. En een behoorlijke drone schijn je inmiddels ook al te hebben voor
rond de duizend euro. Gebrek aan computerkracht lijkt evenmin het probleem. De
Financial Times van 10 juli voorspelt dat wij in 2020 exascale computing zullen
kennen: duizend keer de huidige processnelheid. Net zo slecht te bevatten als de
opties van de iPhone 5 dat ooit waren voor de Motorola gebruiker uit '99.

De gevolgen voor politieke machtsverhoudingen laten zich raden. Als Stalin
ergens heen moest, liet hij naast zijn eigen auto altijd twee andere, identieke
wagens vertrekken. Alle drie een andere richting op, zodat je nooit zeker wist
in welke auto Stalin zat en waar hij naartoe ging. Handig tegen mensen met
plannen voor een aanslag. Maar met de technologie van de toekomst kan iedere
amateur drie van zulke auto's gemakkelijk separaat volgen.

Schurkenstaten kunnen straks niet meer ongezien misdaden begaan. Omgekeerd
houden zij ons ook beter dan ooit in de gaten. En dat is niet iets om blij van
te worden. In een soort staccato kat-en-muisspel zullen we een eindeloze reeks
van korte, elkaar opvolgende Blitzkrieg-acties en reacties krijgen.

Ook de nieuwsmedia die over dit alles berichten zullen ingrijpend veranderen.
Reportages over plaatselijke brandhaarden hebben geen toegevoegde waarde meer,
tenzij er sprake is van exclusieve interviews of intelligente analyses. We staan
straks immers zelf in Aleppo of op het Tahrirplein, een kogelvrij vest zal dan
overbodig zijn.

Ook in het bedrijfsleven zal het modebegrip transparantie nieuwe vormen
aannemen. De zakenbank UBS gebruikte in 2010 al satellietfoto's om de
parkeerdruk bij vestigingen van Walmart in kaart te brengen en zo de
kwartaalomzet te projecteren, een legale vorm van voorkennis.

Maar dat was nog maar kinderspel. Met actueel, bewegend beeld kan UBS straks de
omzetten per uur benaderen. En Walmart zelf kijkt natuurlijk naar het
parkeerterrein van de concurrent. Wat voor klanten komen daar? Jong? Oud?
Welvarend? Food stamps? Wat ligt er in hun boodschappenwagentjes? Coke of Pepsi?
Kleine blikjes of big gulps? Stromen van goederen en mensen zullen continu
worden gevolgd en vastgelegd, met mogelijkheid tot inzoomen op niveau van het
individu. Zonder dat ditzelfde individu daar erg in heeft.

Dat brengt ons bij het perspectief van mensen zoals u en ik. Wij betalen een
hoge prijs voor ons alziend, over de wereld spiedend oog: If the enemy is in
range, so are you. Als wij maar interessant genoeg worden bevonden, worden ook
al onze bewegingen straks geobserveerd en opgeslagen. Met name publieke figuren
krijgen een hondenleven; iedereen is straks paparazzo en stalken wordt een
peulenschil. Hoe zal onze geest veranderen in dit nieuwe glazen huis? Wat
betekent het voor ons sociale verkeer dat elke stap die je buiten de deur zet
door iedere willekeurige voyeur op afstand gevolgd kan worden?

Misschien gaan wij ons wel meer verschansen achter gesloten deuren. Als we
online onze boodschappen bestellen, kan in ieder geval niemand ons (of ons
boodschappenwagentje) meer filmen. Bovendien is er vanuit de eigen luie stoel
meer dan ooit te bekijken. De grot van Plato heeft er immers een
kelderverdieping bij gekregen: van volmaakte gestalte naar feilbare aardse vorm,
en nu dan naar een bedrieglijk echte afdruk dáár weer van.

Voor wie zo'n derdehands bestaan te duister is, is er natuurlijk altijd nog de
tegenovergestelde strategie: gewoon de deur uit, het zonlicht in. En
onverschillig blijven voor het alziend oog van overheid, werkgever, buurman,
vriend en vijand, onder het motto: je mag alles van me weten. Die keuzevrijheid
is alles wat we straks hebben. Het worden mooie tijden voor wie niets te
verbergen heeft.

Michael Bruyn is zelfstandig management adviseur.

Met name publieke figuren zullen een hondenleven krijgen

LOAD-DATE: 9 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              44 of 146 DOCUMENTS



                                NRC Handelsblad

                            2 augustus 2013 vrijdag

In zeeën van vergoten tranen

BYLINE: Michel Krielaars

SECTION: Boeken

LENGTH: 1299 woorden

SAMENVATTING

Het scheelde niet veel of Maxim Gorki (1868-1936) was ook zelf aan het harde
Russische leven ten onder gegaan. Lees de nieuwe soepele vertaling van zijn
Jeugdherinneringen, vol geweld, verdriet en de alledaagse waanzin in de
Wolgasteden waar hij woonde.

VOLLEDIGE TEKST:

'Nergens raken mensen zo zinloos en snel versleten als hier bij ons, in
Rusland...' Met dat ene zinnetje uit zijn Jeugdherinneringen vat Maxim Gorki het
wezen van de Russische samenleving met een pennenstreek samen. Want of het nu
gaat over het Rusland van de tsaren of dat van Vladimir Poetin, die snelle
slijtage van de menselijke soort lijkt een waarheid te zijn in dat door
lijfeigenschap, armoede, alcoholisme, hongersnood, wrede heersers, oorlogen,
revoluties en vooral wantrouwen getekende land. Alsof je er meer dan elders
moeite moet doen om je waardigheid te behouden en niet naar de wodkafles te
grijpen. Of, simpeler gezegd, om  iets voor elkaar te krijgen zonder
steekpenningen te betalen en permanent bang te  zijn voor de willekeur van de
autoriteiten, die je zo alles kunnen afpakken.

Voor dat 'Russische lot' heeft Gorki, gesterkt door het lezen van westerse
romans, vele bladzijden eerder al een verklaring gevonden: 'Je kunt eenvoudigweg
zeggen dat in andere landen heel het leven, zoals dat in de boeken beschreven
staat, beter is, makkelijker en waardevoller dan zoals ik het hier ken. In
andere landen wordt er niet zo vaak en zo beestachtig op los geslagen, worden de
mensen niet zo pijnlijk vernederd zoals de soldaat uit Vjatka, wordt er niet met
zoveel rauwe hartstocht tot God gebeden, zoals de oude vrouw dat doet.'

Scherp oog

Trek zijn beschouwingen over de zinloze wreedheid en de 'zucht tot totale
vernedering van de ander' door naar het lot van de jurist Sergej Magnitski, die
in 2009 in zijn cel werd dood gemarteld nadat hij een miljoenenfraude door de
politie had ontdekt, en je hebt een belangrijke constante in de Russische
geschiedenis te pakken.

Opmerkelijk daarbij is dat Gorki onder Stalin de goelagkampen heeft verdedigd,
alsof de onmenselijkheid die hij eerder had afgewezen in naam van het socialisme
ineens wel gerechtvaardigd was. Een toelichtend nawoord in de door Peter Charles
voortreffelijk en in soepel Nederlands vertaalde Jeugdherinneringen  was hier
dan ook op zijn plaats geweest. Deze omissie doet er evenwel niets aan af dat
Jeugdherinneringen een actueel en belangrijk boek is.  Iedere westerse politicus
zou het moeten lezen, alvorens hij zaken doet met de  het Kremlin, al was het
maar om te weten met welke meedogenloze menstypes hij te maken heeft.

Maxim Gorki (pseudoniem van Aleksej Pesjkov, 1868-1936) dankte zijn scherpe oog
voor de alledaagse waanzin van Rusland aan zijn veelbewogen jeugd in Wolgasteden
als Nizjni Novgorod en Kazan. Daar kreeg hij de armoede, het geweld en de
hebzucht van zijn medemensen als dagelijkse kost opgediend. Een indringender
beeld van het leven onder het gewone volk in het negentiende-eeuwse Rusland is
dan ook niet denkbaar. Waar schrijvers als Anton Tsjechov en Fjodor Sologoeb dat
met een knipoog beschrijven, doet Gorki dat op een rauwe manier, vergezeld  van
een voor de Russische literatuur ongekende gruwelijkheid. Niet voor niets
betekent het pseudoniem Gorki 'de Bittere'.

Jeugdherinneringen  ontleent zijn kracht echter ook aan het feit dat de
gevoelige schrijver in zijn jonge jaren bijna zelf aan het harde Russische leven
ten onder is gegaan en op een gegeven moment heeft overwogen een einde aan zijn
leven te maken. Hij lijkt daarmee het lot te willen delen van al die andere
kwetsbare, jonge mannen die hij op zijn ontwikkelingsreis is tegengekomen en die
niet tegen het Russische leven zijn opgewassen.

De tegenslag begint met de dood van zijn vader, als hij zelf nog maar een klein
kind is. Kort daarop neemt zijn moeder de benen, om pas jaren later weer op te
duiken met een nieuwe man en vervolgens ook vroegtijdig te sterven. De jonge
halfwees wordt opgevoed door zijn grootouders van moederszijde, twee sterke
persoonlijkheden. Zijn agressieve grootvader, een verarmde ondernemer, blijkt
een tiran. Zijn grootmoeder, een vrouw met een sterke verbeeldingskracht, houdt
zielsveel van haar kleinzoon en wordt zijn enige vertrouweling.

Wodka

Die grootvader wordt door Gorki aan het begin van Kinderjaren, het eerste deel
van Jeugdherinneringen, ijzersterk neergezet als hij hem laat vertellen over
zijn tijd als Wolgasleper: 'De aak door het water en ik langs de oever,
barrevoets, over scherpe kiezels, door neergevallen gesteente, en dat vanaf
zonsopgang tot in de nacht! De zon brandt op je achterhoofd, je hoofd kookt als
een ijzeren pot en jij, diep gebogen, neus op je schoenen, met krakende
beenderen... je loopt en loopt, je kunt de weg niet zien, je ogen heb je
gesloten tegen het prikkende zweet dat van je af druipt, je ziel weent, je
tranen stromen, - ach, Oljosja, praat me er niet van.' Het is een pregnanter
beeld dan Ilja Repin met zijn beroemde schilderij van deze beroepsgroep oproept.

De jonge Pesjkov groeit op in een harde wereld, waar niemand een ander iets
gunt, iedereen elkaar streken levert en besteelt, en  wreedheid bijna elk
greintje menselijkheid heeft verdrongen. Geweld, meestal aangemoedigd en
ontketend door de wodka, is in het hele boek op een vaak beklemmende manier
aanwezig. Zoons en vaders, die elkaar met stokken en knuppels bevechten, een
heidens Godsgeloof dat mensen overlevert aan de grillen van primitieve
priesters, besmettelijke ziektes, ze leiden tot zeeën aan vergoten tranen. Het
aardige aan Gorki is dat hij over die tranen vervolgens weer relativerend
schrijft: 'Veel later begreep ik dat de Russische mens door zijn armoede en
karige leven ervan geniet zijn ongeluk aan te dikken, ermee koketteert als een
kind en zich zelden voor zijn ongeluk schaamt.'

Een mooie scène is ook die waar Pesjkovs grootvader bij zijn vrouw wegloopt, na
jaren van ruziemaken: 'Nou moeder, ik heb je onderhouden, te eten gegeven, maar
nu is het uit! Zorg verder maar voor jezelf', zegt de oude man op zekere dag.
Zijn vrouw blijft rustig, pakt haar snuifdoos, 'vulde de gaten van haar
sponsachtige neus en zei: ''Nou, dat is wat! Maar... het is, zoals het is..." '

Omdat Pesjkov al vroeg beseft dat hij schrijver wil worden, begeeft hij zich ter
inspiratie onder de gewone mensen, om naar hun geklets te luisteren. Of het nu
om een groepje wasvrouwen gaat of om een brigade bouwvakkers, altijd zit er wel
een rasechte vertelster tussen.

In het tweede deel van Jeugdherinneringen, Onder de mensen, monstert de puber
Pesjkov als bordenwasser aan op een Wolgaschip. Het sleept een aak achter zich
aan, die op het dek een kooi heeft staan waarin gevangenen naar Siberië worden
vervoerd. De beschrijvingen van het leven op de boot en de Wolga zijn ronduit
schitterend. Enerzijds schildert Gorki het idyllische Rusland, zoals je dat het
liefste ziet, maar tegelijkertijd verliest hij nergens de bittere werkelijkheid
uit het oog. Aan boord sluit hij vriendschap met de wijze kok Smoery, die hem
opdraagt romans voor te lezen. Luisterend naar Gogols kozakkenroman Taras
Boelba, levert Smoery het ontroerende commentaar: 'Is het al afgelopen? Wat een
verdomde toestand! Dát waren mensen, die Taras en zo, hè? Já, dat zijn
mensen...'

Vergelijkbare woorden wil je tijdens het lezen van Gorki's prachtige
herinneringen voortdurend zelf uitroepen: 'Dát waren mensen, já, dat zijn
mensen.'

Niet voor niets betekent het pseudoniem Gorki 'de Bittere'

Maxim Gorki: Jeugdherinneringen. Vertaald door Peter Charles. De Arbeiderspers,
879 blz. EUR 45,-

Nieuwe, voortreffelijke vertaling van de trilogie waarin Maxim Gorki (1868-1936)
de eerste twintig jaar van zijn leven optekent in de vorm van een fascinerend
verhaal over de rauwe wereld van eenvoudige mensen in de Russische provincie van
vóór 1917.

LOAD-DATE: 2 August 2013

LANGUAGE: DUTCH; NEDERLANDS

GRAPHIC: Markt aan de Wolga, ca. 1900
Foto William T. Ellis / National Geographic Creative

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              45 of 146 DOCUMENTS



                                NRC Handelsblad

                              30 juli 2013 dinsdag

Politieonderzoek als één grote oefening in misleiding

BYLINE: Bas Blokker

SECTION: Binnenland

LENGTH: 1692 woorden

SAMENVATTING

Recherchewerk vermomd als een 'toevallige' verkeerscontrole, op plekken als het
Stadionplein. Deze aanpak in Amsterdam is succesvol.

VOLLEDIGE TEKST:

,,We mogen vaak meer dan we veronderstellen." Met die woorden sluiten twee
Amsterdamse rechercheurs een lezing over de zogenoemde dynamische
verkeerscontrole af. Ze houden hun collega's daarin voor dat ze onder het mom
van verkeerscontroles recherchewerk doen. Of, in hun eigen woorden:
,,Verkeerscontroles worden uitgevoerd met een opsporingsbril op."

Het is een effectieve recherchestrategie, zeggen ze. Er zijn vuurwapens, drugs
en grote hoeveelheden cash mee onderschept. Er zijn criminelen mee aangehouden
en er is veel informatie over hen verzameld. En de strategie is - na
,,vraagtekens" bij de recherche, en  ,,enige verwondering" bij het Openbaar
Ministerie - houdbaar gebleken voor de rechter.

De rechercheurs stellen op grond van jurisprudentie vast dat, zolang de agenten
in kwestie maar beginnen met vragen naar rijbewijs en autopapieren, de rechter
in de regel de informatie die daarna is verzameld als bewijs accepteert. Immers:
vragen staat vrij - een sleutelzin in de brochure die van de lezing is gemaakt.

De brochure dateert uit 2012 en is opgesteld door twee rechercheurs van het
bureau zware criminaliteit van het Amsterdamse korps. Daar hebben ze de methode
sinds 2004 ontwikkeld en haar vervolgens in de rest van de organisatie
uitgedragen. De Nationale Recherche heeft les gekregen in de dynamische
verkeerscontrole, net als de korpsen Noord-Holland Noord, Rotterdam-Rijnmond,
Twente en Hollands-Midden - dat was de stand in 2012, toen de politiekorpsen nog
niet waren omgesmeed tot één nationale politie.

Een woordvoerder van de nationale politie zegt desgevraagd dat de brochure nog
altijd beschikbaar is via het politiekennisnet en dat de nationale politie in
beginsel de beproefde methoden van de korpsen heeft overgenomen. Wel zegt hij
dat de nationale politie nu expliciet aan het Openbaar Ministerie heeft gevraagd
of de methode nog altijd houdbaar is. Het parket-generaal laat daarover weten
dat ,,per casus" wordt getoetst of ,,een zogenoemde 'dynamische
verkeerscontrole' binnen de wettelijke regels valt".

De methode houdt in dat de politie een verkeerscontrole organiseert die geen
verkeerscontrole is, maar een als ,,toevallige verkeerscontrole" vermomd,
gericht rechercheonderzoek. Essentieel daarbij is dat de bestuurder en andere
inzittenden vrijwillig toestemming geven voor fouillering van henzelf en
doorzoeking van de auto.

De instructie is één grote oefening in misleiding. De setting is die van een
verkeerscontrole, maar de rechercheurs raden in hun brochure aan de bestanden
die doorgaans worden gebruikt bij 'echte' verkeerscontroles vooral niet mee te
laten draaien bij deze acties, ,,omdat dergelijke bestanden hits opleveren die
niet binnen onze doelstelling passen".

,,Het vorderen van rij- en kentekenbewijs is de enige juiste manier om een
dynamische verkeerscontrole aan te vangen", schrijven de rechercheurs. ,,Iedere
andere manier, bijvoorbeeld het vragen naar een identiteitsbewijs, zal door de
rechtbank worden beoordeeld als détournement de pouvoir." Letterlijk betekent
het machtsverdraaiing, het wil zeggen: een verbod voor bestuursorganen om
bestuursbevoegdheden te gebruiken voor een ander doel dan waarvoor ze gegeven
zijn. Een agent die een auto staande houdt met het doel voertuig en bestuurder
te controleren op grond van de Wegenverkeerswet (WVW), moet ook daadwerkelijk
een verkeerscontrole uitvoeren. ,,Een kapotte richtingaanwijzer of een
geconstateerde verkeersovertreding is een goede aanleiding voor een
verkeerscontrole."

De criminelen wordt zo een rad voor ogen gedraaid. Ze denken dat ze toevallig in
de gebruikelijke, oppervlakkige verkeerscontrole verzeild zijn geraakt, wanen
zich veilig en gaan joviaal in op de vragen die de politie nu eenmaal vrij
staan.

Grofweg 80 procent van alle gecontroleerde personen geeft direct toestemming
voor fouillering en doorzoeking, het overgrote deel doet dat na een tweede
uitleg en enig aandringen alsnog. Ervaring leert dat ,,wanneer je op een
ontspannen toon uitlegt dat je deze grondige controle doet om Amsterdam veiliger
te maken, ook voor de bestuurder en inzittenden van de auto, je over het
algemeen welwillend tegemoet wordt getreden".

En dan kan zelfs gebeuren wat de rechercheurs niet helemaal kunnen duiden: ook
mensen die wel degelijk drugs of wapens of grote hoeveelheden cash bij zich
hebben, geven toch toestemming voor een doorzoeking. Misschien zijn ze
,,overdonderd".

Was dat ook het geval bij de verdachte Albanees die vanmiddag voor de rechtbank
van Amsterdam moet verschijnen? Hij werd op 13 april aangehouden in de wijk
Osdorp, in een gehuurde Toyota. In het proces-verbaal schrijven de agenten een
zin die ze rechtstreeks uit de instructie hadden kunnen halen: ,,Het is ons
verbalisanten, mede op basis van eigen bevindingen en/of interne informatie
ambtshalve bekend dat criminelen veelvuldig gebruik maken van
huurauto's/leaseauto's."

Op de vraag of hij drugs of wapens bij zich had, schudde de bestuurder van nee
en hij wees daarbij volgens de verbaliserende rechercheurs op zijn lichaam alsof
hij wilde zeggen: fouilleer me maar. Bij doorzoeking van de auto troffen ze een
kilo cocaïne aan.

De crimineel, schrijven de rechercheurs in de instructie, is ook maar ,,een
gewone ondernemer", al houdt hij zich niet aan de wet. Ook de criminele
ondernemer moet zijn netwerk onderhouden. En terwijl de gewone ondernemer zich
via telefoon en mails kan verstaan met zijn netwerk, is de beroepscrimineel, uit
angst voor afluisteren, aangewezen op persoonlijke ontmoetingen.

Daarom zijn beroepscriminelen vaak te vinden bij openbare parkeerplaatsen rond
de ringwegen, bij wegrestaurants en tankstations, kantoren van
woningbemiddelaars, autoverhuurbedrijven, vechtsportgala's, spyshops en
growshops. Rechercheurs in onopvallende auto's signaleren hen daar en seinen
collega's in die voor de gelegenheid een uniform hebben aangetrokken en een
opvallende politieauto hebben geleend van de verkeerspolitie.

Op grond van hun ervaring hebben de rechercheurs een rijtje kenmerken opgesteld
hoe de crimineel te herkennen valt. Voor en tijdens de controle hebben ze
contact met een backoffice, waar collega's bestanden vergelijken met de
antwoorden die de inzittenden geven.

De politie, zeggen ze met nadruk, mag 'gewoon' deze vragen stellen. ,,Wanneer de
betrokkenen instemmen en toestemming geven, is de daaropvolgende fouillering en
doorzoeking van de auto volledig rechtmatig [...]. Dit gaat zelfs op voor de
gevallen waarin later bleek dat de basisbevoegdheid op grond waarvan toestemming
was gevraagd, onterecht was toegepast. Toestemming is toestemming."

De verkeerscontroles 'met de opsporingsbril' zijn niet onomstreden. De
wettelijke basis voor de methode ligt in een combinatie van de Wegenverkeerswet
en de Wet op de identificatieplicht. Advocaat Maarten Pijnenburg, die vanmiddag
de Albanees bijstaat, vindt ,,dat de wegenverkeerswet wordt misbruikt voor
opsporing. Die wet is voor een kapot achterlicht, niet voor een drugscontrole."

In de brochure schrijven de rechercheurs dat ,,sommige zaken die voortkomen uit
de dynamische controle tegen de grens van het juridisch toelaatbare aanzitten".
Zij raden hun collega's aan ,,een officier van justitie te zoeken die het
inzicht en de durf heeft die grenzen te verkennen".

Advocaat Maarten Pijnenburg, die vanmiddag de Albanees bijstaat, zal proberen
aan te tonen dat de rechercheurs zijn cliënt eerst en vooral verdacht vonden
omdat hij ,,een Slavisch danwel Albanees uiterlijk had", zoals de eerste
observatie van de politieman in het proces-verbaal luidt. Daar is een van de
grenzen van het juridisch toelaatbare. Bij de jurisprudentie die de rechercheurs
in hun brochure aanhalen, zit een vonnis uit 2009. Daarin had de politieman in
zijn proces-verbaal als reden voor de aanhouding opgegeven ,,dat de bijrijder
aan de uiterlijke kenmerken voldoet van een Antilliaan". En de politie weet,
schrijven de instructeurs, weet ,,dat deze veelvuldig actief zijn in de
criminaliteit". Voor de rechtbank was het reden de verdachte strafvermindering
te geven.

De circuits van politie en criminelen overlappen elkaar voor een belangrijk deel
op straat

Wij, de politie maken het (beroeps)criminelen te gemakkelijk op de momenten dat
wij contact hebben

Deze manier van controleren gaat heel ver en is niet bedoeld om gewone burgers
aan te onderwerpen

Herken de crimineel - een checklist

Als een gewone burger parkeert op een openbare parkeerplaats, mag je verwachten
dat hij snel daarna uit zijn auto stapt. Blijft de bestuurder daar zitten, dan
is dat verdacht. Dat leggen de Amsterdamse rechercheurs uit in de paragraaf
'herken de crimineel'.

Andere kenmerken die ze opsommen:

,,Uiterst assertief verkeersgedrag": rechts inhalen of asociaal parkeren.

Criminelen vertonen ,,vaak redelijk joviaal gedrag" tegenover de controlerende
agenten. Normale burgers zijn meestal enigszins gespannen bij controle. De
criminelen zijn totaal niet onder de indruk. ,,De politie past in hun
natuurlijke biotoop."

Een niet-normale combinatie van auto en bestuurder. Een jonge jongen in een
Renault Twingo is verdachter dan diezelfde jongen in een oude BMW - omdat het
,,imagotechnisch" logischer is dat hij met zijn eerste spaargeld zo'n BMW koopt
en er spoilers onder zet. ,,Vier van tatoeages voorziene, kaalgeschoren en
overmatig gespierde mannen samen in een Suzuki Alto gepropt", dat is ook
verdacht.

Huurauto's, zeker auto's gehuurd bij als malafide bekend staande
verhuurbedrijven, zijn een teken om op te letten.

Liggen er ,,vijf, zes of acht telefoons" in de auto, dan mag de recherche ,,er
vanuit gaan dat de bestuurder/gebruiker een (beroeps)crimineel is".

Datzelfde geldt voor de aanwezigheid van jammers, apparaten die gsm- en
gps-signalen in de omgeving verstoren en die soms, klein als een
sigarettenpakje, worden opgeladen in de auto-aansteker. Die apparatuur is op
zichzelf al verboden.

Een andere aanwijzing kan uit de computerbestanden komen waarover de politie
beschikt: een bestuurder met zogeheten antecedenten is verdacht.

LOAD-DATE: 30 July 2013

LANGUAGE: DUTCH; NEDERLANDS

GRAPHIC: De openbare parkeerplaats op het Stadionplein in Amsterdam is volgens
de recherche een van de ontmoetingsplaatsen voor beroepscriminelen.
Foto Maurice Boyer

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              46 of 146 DOCUMENTS



                                NRC Handelsblad

                              29 juli 2013 maandag

Op spreekuur bij de minister van Milieu

BYLINE: Titia Ketelaar

SECTION: De Wereld

LENGTH: 1511 woorden

SAMENVATTING

Iedere vrijdag gaan Britse parlementariërs naar hun kiesdistrict. ,,Hier krijg
ik een idee wat er echt speelt", zegt minister Edward Davey.

VOLLEDIGE TEKST:

Minister Edward Davey moet het wel eens aan buitenlandse collega's uitleggen.
Waarom hij liever niet vergadert op vrijdag. Natuurlijk, soms kan het niet
anders. En als hij moet ,,dan moet het". Maar eigenlijk is hij iedere vrijdag in
Surbiton en Kingston, in zijn kiesdistrict. Net als alle Britse Lagerhuisleden,
van diegenen op de achterste bankjes in het House of Commons tot de ministers,
inclusief premier David Cameron. Van Liberaal-Democraat Alistair Carmichael, die
de 34 eilanden rond Orkney en Shetland vertegenwoordigt (op 1.160 kilometer van
Londen) tot Conservatief Mark Field, die zodra hij het parlement verlaat in zijn
kiesdistrict is.

Toch klaagt men ook in het Verenigd Koninkrijk over de kloof tussen burgers en
politici. Het vertrouwen in de politiek was nog nooit zo laag. Kiezers zeggen
dat politici het ene beloven en het andere doen, en dat ze niet begrijpen wat de
gewone man bezighoudt. Is dat slechts perceptie? Davey, minister voor Energie en
Klimaatverandering, zegt: ,,Mijn werk is hier. Hier krijg ik een idee wat er
echt speelt."

Het kantoor van de Liberaal-Democraat zit op vijf minuten lopen van het centrum
van Surbiton, ten zuidwesten van Londen. In zo'n winkelstraatje waarvan er in
het Verenigd Koninkrijk duizenden zijn: een beetje smoezelig, met een
afhaalchinees, een pizzabezorger, een wasserette en een krantenkiosk annex
buurtsupermarktje. Op vrijdagen begint Davey (56) om half negen met een open
spreekuur. Dat klinkt huisartsig, en dat is het ook. In de wachtruimte, tussen
dozen met enveloppen en briefpapier, zitten op plastic stoeltjes negen mensen te
wachten. Er zijn tijdschriften - in tegenstelling tot bij een huisarts niet met
de laatste roddels, maar met het laatste partij- en lokale nieuws. Een radio
kraakt, maar niemand durft hem uit te doen.

Eenmaal in Davey's kantoor leggen ze hun problemen voor. Praktische problemen
waarbij hij deels sociaal werker is, deels luisterend oor. Het heeft niets met
zijn werk als minister te maken, gaat niet over nationale politieke kwesties. Zo
is er een oud-militair die maar geen werk kan vinden. Davey bekijkt zijn cv,
knikt goedkeurend. Vraagt de man of hij al heeft deelgenomen aan een
arbeidsintegratieproject van het leger, en wat het arbeidsbureau tot nu toe
heeft gedaan. Hij zegt: ,,Ik kan u natuurlijk niet aan een baan helpen." De man
knikt begrijpend. Davey raadt hem aan zijn cv wat aan te passen, overal aan te
kloppen. Het is advies dat iedereen had kunnen geven, maar de man is zichtbaar
onder de indruk van Daveys woorden.

Een oudere, uitgeputte vrouw gaat net zo opgelucht weg. ,,Ik moet mijn huis
uit", waren haar eerste woorden. Maar daarachter blijkt - na langdurig en
voorzichtig graven door Davey - een wirwar van familie- en immigratieproblemen
schuil te gaan. Uit haar tas komt een enorme bundel gekreukelde papieren:
brieven van de migratiedienst, een advocaat, de gemeente. Met ambtelijke taal,
waardoor ze niet heeft begrepen dat de gemeente haar wil helpen omdat ze een
minderjarig kind heeft.

,,Waarom verwachten we dat burgers alles begrijpen?" zegt Davey later.
,,Beteropgeleiden weten waar ze heen moeten. De minderopgeleiden hebben vaak
geen idee hoe het systeem werkt. Het is mijn taak hen daarbij te helpen."

De agendadruk is groter sinds hij minister is, beaamt Davey. ,,Maar ik werk er
hard aan om hetzelfde aantal uren hier te zijn als voor mijn benoeming [in
2010]." En hij neemt uitgebreid de tijd voor de kiezers: ,,Het is beledigend om
iedereen maar vijf minuten ofzo te geven." Hij zegt: ,,Het is belangrijk burgers
toegang te geven tot politici. Vaak zijn ze overal al geweest. Ik ben de laatste
instantie." Hij pakt zijn briefpapier en wijst op het logo van het Lagerhuis.
,,Dit en die twee letters achter mijn naam, MP [Member of Parliament] zijn
magisch." Ze maken dat bureaucratie antwoord geeft.

Hij schrijft namens de kiezer - of die nu op hem heeft gestemd of niet - brieven
waarin hij om opheldering vraagt. Eén keer deze ochtend geeft hij zijn
medewerker opdracht de telefoon te pakken en het kantoor van de minister van
Binnenlandse Zaken te bellen. De zaak, een immigratiekwestie, is te bizar en te
dringend voor een brief.

,,Uit ervaring" weet Davey wanneer hij terughoudend moet zijn. Berucht zijn
voorbeelden, bijvoorbeeld uit Ierland, waar een parlementariër namens een
vrijgelaten pedofiel vroeg om bezoekrecht voor diens kinderen. Maar Davey is
inmiddels zestien jaar Lagerhuislid: ,,Ik ga ervan uit dat wat iemand me vertelt
de waarheid is." En als hij het niet zeker weet, vraagt hij om feiten.
Bijvoorbeeld aan twee opgewonden en vooral bezorgde moeders. Ze zeggen dat het
gezondheidscentrum naast de school van hun kinderen methadon verstrekt, en dat
er naalden ingeruild worden. Eigenlijk willen ze dat Davey een petitie
ondertekent om dit tegen te houden. Later zegt hij: ,,De kans dat een
drugsverslaafde een kind pijn doet, is heel klein. Maar ik begrijp dat het een
emotionele zaak is."

Na drieënhalf uur is de wachtkamer leeg. Davey schenkt thee in. Maar nog voor
hij rustig heeft kunnen zitten, arriveert de koerier. Zijn rode koffertje, het
Britse equivalent van de loodgieterstas. Of in dit geval: een papieren tas met
als opschrift 'I feel Slovenia', die hij snel wegmoffelt. Hij laat de inhoud
zien: een dossier van drie vingers dik met de tekst 'urgent', eentje van een
vinger dik met 'routine', brieven om te tekenen, en de planning voor volgende
week, met vergaderingen in Westminster en Brussel.

Negen van de tien keer gaat het tijdens het spreekuur over persoonlijke
kwesties, zegt hij. De tiende keer over controversiële kwesties waarvan mensen
willen weten hoe hij erover denkt: het homohuwelijk, klimaatverandering.
,,Vanochtend was er één iemand die wilde weten hoe ik tegenover fracking stond."

Toch klagen burgers dat politici hen niet begrijpen. Dat ze onbenaderbaar zijn.
Davey wijt het deels aan e-mail. ,,Een nachtmerrie", zegt hij. Het is veel
makkelijker om snel een klacht op te tikken en aan een Lagerhuislid te
verzenden. Hij krijgt er gemiddeld veertig per dag, zegt zijn assistente Roísin.
En mensen verwachten tegenwoordig onmiddellijk een antwoord. Davey steekt de
hand in eigen boezem: ,,Soms is het onze eigen schuld dat we niet snel genoeg
reageren." Maar soms, zegt hij, komt een gewone mail niet door het spamfilter.

Het is ook beleving, denkt hij. Want wat kiezers niet merken, is dat de
spreekuren en de dagen in zijn kiesdistrict de manier waarop hij tegen beleid
aankijkt beïnvloeden. Het komt van pas bij debatten binnen de partij, en het
kabinet. ,,We hebben het veel over hoe de bijstand moet worden hervormd. Het is
belangrijk om te horen wat het resultaat is." En het is ook een beeld dat de
media creëren: ,,Commentatoren hebben altijd een mening over wat 'de kiezer'
vindt en wil", zegt Davey. ,,Maar pas als je op honderd deuren hebt geklopt,
weet je dat de redenen om te stemmen heel breed zijn."

Hij vermoedt dat sommige kiezers op hem als persoon stemmen, niet op de LibDems.
Toch zou hij niet anders willen: ,,Ik houd van een kiesstelsel met een
geografische link. Bij een systeem waarbij de burger op een partij stemt, hoef
je als politicus niet met een kiezer te praten. Als je als individu wordt
gekozen, moet je wel."

Een smsje komt binnen. Zijn Franse collega van Energie wil na een diner zondag
met de Chinese collega nog iets drinken. Zijn medewerkers komen binnen met
talloze vragen. Er moet geluncht, en in de agenda staan bezoeken aan een
gezondheidscentrum, een kinderdagverblijf. Maar eerst moet er nog een gebouw
worden geopend. Hij overlegt met zijn assistente: das of geen das? In de auto
kijkt Davey nog even snel naar zijn toespraak.

Pas vanavond is er tijd voor vrouw en kind. Die hij ,,lang niet genoeg" ziet.
Want morgen wacht een benefietmiddag, de wijn en sapjes zijn al op kantoor
aangekomen.  ,,Je moet je klanten tevreden houden", lacht hij. Even later:
,,Maar ik denk dat ik dit toch vooral doe omdat ik het leven van mensen wil
verbeteren, de wereld. Als je dat niet wilt, waarom zou je dan zo'n idiote baan
nemen?"

'politici die als individu worden gekozen moeten wel met de kiezer praten'

Parlementariër met een onbesproken declaratiegedrag

Edward Davey (1965) is Lagerhuislid sinds 1997, werd in 2010 staatssecretaris
van Werkgeversrelaties, Consumentenzaken en Posterijen en is sinds 2012 minister
voor Energie en Klimaatverandering.

Hij groeide op bij zijn grootouders in Nottingham, nadat zijn ouders overleden
toen hij nog jong was. Davey studeerde Politics, Philosophy and Economics in
Oxford, en werd daarna economisch onderzoeker voor de Liberaal Democraten. Hij
koos voor die partij vanwege haar milieubeleid.

Van 1993 tot 1997 werkte hij bij adviesbureau Omega Partners, dat is
gespecialiseerd in telecommunicatie, energie en post. The Daily Telegraph
bestempelde hem tijdens het declaratieschandaal als een van de 'heiligen': zijn
declaratiegedrag was onbesproken.

LOAD-DATE: 29 July 2013

LANGUAGE: DUTCH; NEDERLANDS

GRAPHIC: Het kantoor van Edward Davey in Kingston en Surbiton.
Foto's Alex MacNaughton
Minister van Milieu Edward Davey op pad in zijn kiesdistrict, ten zuidwesten van
Londen.

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              47 of 146 DOCUMENTS



                                NRC Handelsblad

                             27 juli 2013 zaterdag

Fish &  echte chips

BYLINE: foto Holger Niehaus

SECTION: Lux

LENGTH: 842 woorden

SAMENVATTING

Thuiskok Marjoleine de Vos krijgt enorme trek van een wedstrijd tussen ovenfriet
en elitaire patatten.

VOLLEDIGE TEKST:

Soms verbaas ik me erover dat juist in landen met een warm klimaat de beschaving
is begonnen. Mesopotamië. Egypte. Griekenland. In de hitte houd je meestal op
met denken, met doen, een mens wordt boven de dertig graden als vanzelf een
lusteloos dweiltje. Misschien al wel eerder. In het oude Athene hadden ze nog
geen airco om frisse gedachten bij te denken, de schrijvers in Babylon zaten
niet op een koel kantoor. Misschien wel in huis tussen de zeer dikke muren,
zodat het redelijk koel was en ze hun verbazende schrift rustig in de klei
konden graveren.

Nu is koeling ook niet alles, want 's zomers is een supermarkt binnengaan
beslist onaantrekkelijker dan bij koud weer. Het zonloze gekoelde klimaat maakt
je wel in één keer duidelijk dat de groenten ook onder merkwaardige
omstandigheden moeten leven, in plaats van lekker buiten in hun groentetuintjes,
en je herinnert je ook meteen dat ze altijd al zo geleefd hebben. Onder
gecontroleerde omstandigheden. Vroeg geplukt. Snel verpakt. Rap vervoerd.

Ja, dat is allemaal heel hoogwaardig en geweldig, dat weet ik ook wel. Maar
anderzijds is er geen bal aan, aan al die stralende watergroenten. Trouwens
evenmin aan de ingevroren vissen die, hoe fantastisch, al op zee zijn
ingevroren. Het invriezen is het probleem niet, dat wordt vaak heel goed gedaan,
veel beter dan je zelf doet als je een vis invriest, want véél kouder. Daardoor
blijven de ijskristallen klein en beschadigen de cellen niet of nauwelijks. Maar
goed ontdooien is ook weer een kunst en hoe het komt, komt het: vis die
ingevroren is geweest, is bijna altijd kartonnig.

Nu geloof ik best dat sommige mensen veel nuffiger zijn over eten dan andere, en
dat ik tot de eerste categorie behoor, en dat de minder nuffigen gewoon genieten
van die vriesvis en die aardbeien die bijna helemaal rijp zijn. Daarom was ik
wel nieuwsgierig naar het programma Eat Well for Less dat de BBC vorige week
uitzond. Daarin gaan een goede kok en een kruidenier een soort weddenschap aan:
de kruidenier zegt dat al dat gedoe met heel exclusieve dure spulletjes niet
echt nodig is en dat je voor een veel lagere prijs ook een heel behoorlijke
kwaliteit kunt krijgen. De kok zegt dat  betere ingrediënten een hogere
kwaliteit opleveren en dat je het verschil altijd zult proeven.

Ze doen de weddenschap met fish and chips, en een gemengd publiek - gemengd naar
leeftijd en sociale klasse - mag beslissen.

Nu weten we allemaal dat van het publiek niet veel te verwachten valt. Ik
herinner nog maar even aan de onlangs genoemde test van de Consumentenbond
waarbij het proefpanel van 'gewone mensen' pesto uit een potje, veelal vermengd
met aardappelpuree, glucosesiroop en royaal zout, lekkerder vond dan echte,
verse pesto.

Lijngevangen schelvis

Dus toen ik de BBC-kok in de weer zag gaan met speciale aardappelen die eerst
gekookt en dan twee keer gefrituurd werden en die dan zo'n goddelijke,
knapperige en van binnen smeuïge consistentie kregen, hield ik mijn hart vast.
De kok ging ook zelf vissen, met een visser die uitsluitend lijngevangen
schelvis naar de afslag bracht, en ving een beeldig exemplaar.

Intussen was de kruidenier mee met een Noorse trawler waar de vissen zo uit zee
de diepvries ingaan en besloot hij dat ovenfriet - oneindig veel minder vet dan
die hoogwaardige superpatatten van de kok - een prima alternatief was.

Als je dan bovendien nog weet dat de Engelse keuken buiten die van de Nigella's,
de Jamies, de Gordons et cetera, vooral beroemd is om zijn smakeloosheid,
hardgroene erwten en mintsauce, dan was het zeer dapper van de kok om zijn eigen
elitaire smaak op de televisie te toetsen aan die van de gewone man.

Maar de Engelse gewone man c.q. vrouw is niet gek. Zelfs het gewone Engelse kind
bleek niet gek. Ze vonden, op een enkele paarsharige tattoo-liefhebster na, de
echte vis en de elitefrieten veel lekkerder dan de droge vriesvis en de dulle
ovenpetat (ik vind dat je die patat zo moet schrijven. Dat geeft de smaak beter
weer.)

En je kreeg zelf ook enorm trek in die verse vis met die frieten van echte
aardappelen in plaats van van aardappelmeel - wat is er lekkerder dan verse vis
en echte frieten? Ik rijd er wel eens voor naar Lauwersoog, waar je bij 't
Ailand, gedreven door de 'goede vissers' Jan en Barbara Geertsema, op het dak
kunt zitten en dan over de Waddenzee kunt uitkijken terwijl je vis en frieten
eet.

Dus ik laat de supermarkt in eigen sop gaar koken en maak nu het zomer is
eenvoudige gerechten met oprechte ingrediënten en beweer de hele tijd tegen
niemand in het bijzonder dat de kwaliteit niets te wensen overlaat.

Koop sla met smaak (of pluk die uit eigen tuin, sla zaaien is echt heel
eenvoudig, ook in een bak op het balkon goed te doen), zoek een aardappel die
werkelijk smakelijk is, koop verse mulletjes met rode kieuwdekseltjes, ga naar
de markt kortom, en maak dan in een handomdraai iets waar het Engelse publiek
blij van zou worden. En het Franse ook. En u zelf ook.

LOAD-DATE: 29 July 2013

LANGUAGE: DUTCH; NEDERLANDS

GRAPHIC: Courtesy Van Zoetendaal

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              48 of 146 DOCUMENTS



                                NRC Handelsblad

                              19 juli 2013 vrijdag

'Geef ruimte aan de nuance'

SECTION: Boeken; Blz. 12

LENGTH: 1787 woorden

SAMENVATTING

De gebrekkige kennis over het lot van de Joden in WO II bepaalde het gedrag van
niet-Joodse Nederlanders, beweerde Bart van der Boom vorige week in een
interview in Boeken. Dit riep vele reacties op.

VOLLEDIGE TEKST:

 Goed en fout

In het interview met historicus Bart van der Boom ('Doe het niet, zou je willen
schreeuwen', Boeken 12.7.2013) over zijn boek Wij weten niets van hun lot
typeert deze de heftige aanvallen op zijn bevindingen en op zijn persoon vooral
als onjuiste, morele oordelen. Dat is een te milde typering. Ook herdenkingen
van slachtoffers van WO II en van de koloniale slavernij  schieten - bij alle
verschillen - zowel aan inhoud als aan diepgang tekort daar waar een verbod op
elke vorm van nuancering  gehandhaafd blijft.

Harry Mulisch wees al eens op de talrijke 'verschillende oorlogen', zoals die
door verschillende mensen zijn beleefd. Ik voeg daaraan toe dat dit ook geldt
voor de verschillende manieren waarop op de gebeurtenissen wordt teruggekeken.
En dát is goed voor massale en schier eindeloze polemieken.

Geboren in 1936 herken ik mij steeds minder in een voorstelling van zaken door
anderen van een verleden waarvan ik zelf deel uitmaakte. Dat  bracht mij ertoe
verslag te doen 'uit de eerste hand' (Veilige Afstand, de geschiedenis van
oorlogsherinneringen, 2010). Maar ook wie de overlevering wil opschonen met
behulp van zijn persoonlijke geschiedenis stuit op vragen over inhoud en
samenstelling en daarmee twijfels over het waarheidsgehalte. De belemmering en
vertekening van geheugen en overlevering leveren vragen op zowel over  de
aanspraken op authenticiteit en representativiteit zowel van mijn eigen en
andermans herinneringen als  van de zogenaamde 'collectieve herinnering'. Zij
manen tot relativering en bescheidenheid bij de disputen over het verleden. Zo
is mij uit het alledaagse bestaan in de periode tot 1945 en de tien jaar daarna
niets bijgebleven van een alles overheersend gevoel (bijvoorbeeld van
slachtofferschap) en één dominant oordeel (wit, zwart, of grijs) - of het moest
een hartstochtelijk verlangen zijn naar de dag dat alles weer 'gewoon' zou
worden.

De geschiedschrijving is niet langer 'in de ban van goed en fout', meende de
historicus  J.C.H. Blom al in 1983. Toch stuiten auteurs als  Chris van der
Heijden en Bart van der  Boom en hun lezers niet alleen op serieuze
wetenschappelijke kritiek, maar ook op een mengeling aan kwalificaties als
'antisemitisch', 'onwetenschappelijk' en 'slordig'.

Mijns inziens klinkt hier de oude goed-fout tweedeling door, die onder meer
voorschrijft dat de ontsteltenis en verontwaardiging over het gebeurde bepalend
dienen te zijn bij elke beschrijving of interpretatie van de gebeurtenissen Die
tweedeling  stelt zich teweer tegen elke vorm van nuancering, alsof die afdoet
aan de gruwelen die zijn aangericht en ondergaan. En zij maakt deel uit van een
comfortabel naoorlogs verzet dat zich na de bezetting in de loop der tijd heeft
gevestigd.

We zien nu ook zo'n ontwikkeling bij de geschiedenis en de naweeën van de
slavernij. Piet Emmer, kenner bij uitstek van deze geschiedenis, schrijft in de
Volkskrant van 4 juli: 'Het lijkt wel of de slavernij ieder jaar erger wordt.'
Ook hij wijst op gebrek aan gedetailleerde kennis en mank gaande vergelijkingen.
De toon van verguizing en zelfverheffing waarmee dit gepaard gaat, doet even
weinig recht aan hen die tot voorwerp van die vergelijking worden gemaakt als
aan degenen met wie zij worden vergeleken.

Kees Kolthoff, Amsterdam

Schuldgevoel

Bart van der Boom  kreeg wéér de kans zich te verdedigen tegen hen die beweren
dat hij onzorgvuldig te werk is gegaan in 'Wij wisten niets van hun lot'. Ik
krijg de indruk dat hier iets anders speelt dan het overdoen van de discussie.
Fascinatie met een onderwerp komt niet zomaar. Zoals mijn Joodse naoorlogse
generatiegenoten zich blijven afvragen waarom hun familie vermoord is, kan dat
ook spelen bij de (klein)kinderen van de daders.

Het gaat er niet om Van der Boom schuldig te verklaren, maar om te begrijpen
waarom hij zich zo vastbijt in het 'nivelleren' van de motieven van daders en
slachtoffers.

Ik weet heus wel dat niet iedereen een held kon zijn en mijn familie van de
ondergang had kunnen redden, maar dat steeds maar weer proberen het verschil
tussen goed en fout te verkleinen, klopt niet. Waarom is er die onwil om te zien
hoe het verborgen schuldgevoel van de overlevenden nog steeds speelt en vaak is
doorgegeven aan de volgende generaties? Omdat dan blijkt dat er veel mensen,
misschien wel je eigen familieleden, het wél wisten, maar niets deden? Zolang
dat niet ter sprake komt, herkend en erkend wordt, blijft de discussie heilloos
voortwoekeren.

Renée Citroen, Aerdenhout

Misbruik

De Duitse militair Johann-Adolf von Kielmansegg wilde tijdens een congres in
1993 zijn gehoor ervan overtuigen dat hij in  de oorlog niets wist van de
Holocaust. Als bewijs las hij passages voor uit zijn dagboek uit die jaren. En
daaruit bleek: Von Kielmansegg wist van niets.

Bart van der Boom koos dezelfde strategie in zijn boek, in een poging alle '
gewone' Nederlanders vrij te pleiten. Hij vond in Nederlandse dagboeken uit de
bezettingsjaren geen details over vernietigingskampen. Zijn conclusie:  de
'gewone' Nederlander wist er niet van. Er is hierop veel inhoudelijke kritiek
gekomen, maar Van der Boom doet alsof het debat alleen gaat om een morele
kwestie.

Ook de door ons geuite methodologische kritiek wordt hiermee omzeild. Dagboeken
vergen een zorgvuldige interpretatie. Ze worden vaak geschreven ter bevestiging
van wat men wil geloven, of wat men niet wil weten. Dagboeken kunnen daardoor
gemakkelijk misbruikt worden. Zo werd mede op grond van haar dagboek 'zuster
Lucia de B' in 2003 wegens moord veroordeeld. Later bleek dat haar dagboek
verkeerd was geïnterpreteerd.

Dezelfde dwaling begaat Van der Boom. Elk door hem geselecteerd dagboek past
daardoor in zijn visie. Vandaar dat hij Ies Vuysje, die tot een
tegenovergestelde conclusie kwam, diskwalificeert als 'autodidact'. Van der Boom
schiet echter zélf als historicus tekort en ontwijkt een inhoudelijke discussie
over een boek dat 'dapper' wordt genoemd, maar in feite een boodschap uitdraagt
die 'gewone' Nederlanders maar al te graag horen: wij wisten niets van hun lot.

Arianne Baggerman,Dordrecht

Rudolf Dekker, Amsterdam

Onverschilligheid

In het interview met Bart van der Boom concludeert deze  dat onwetendheid over
de uiteindelijke moord in de gaskamers de reden was voor omstanders en Joden om
niet handelend op te treden. Deze voorstelling van zaken is zeer beperkt, en die
beperking ligt niet alleen aan de bronnen, de 164 dagboeken die hij voor zijn
studie gebruikte.

Ongeacht de onwetendheid over de details van de  toegepaste moordmethode speelde
een groot deel van de Jodenvervolging zich onder de ogen van de natie af, met
uitzondering van de massale moord die vooral in bezet Polen werd gepleegd.
Zichtbaar werden Joden in een isolement gedreven, gemolesteerd, gekenmerkt,
beroofd, gedwongen tewerkgesteld, geïnterneerd en gedeporteerd. Naast een
handjevol moedige Nederlanders die hun deuren en harten openden, leidde die in
Nederland uitgevoerde vervolging niet tot optreden van de meerderheid. In
tegendeel, van dit onderdeel van de Jodenvervolging, verkoos de meerderheid weg
te kijken. Sommigen inderdaad met verontwaardiging of zelfs ontsteltenis, zoals
Van der Boom opmerkt, velen ook  met gewenning en toenemende onverschilligheid.
Wanneer er een les uit zou moeten worden getrokken, dan is die vooral dat men
alert zou moeten zijn  op onverschilligheid.

Annemiek Gringold, Joods Historisch Museum, Amsterdam

Wegkijken

Het is volstrekt oninteressant te vragen of de meeste Nederlanders wisten van de
Holocaust. Industriële vernietiging kon (bijna) niemand zich voorstellen, maar
zoals Van der Boom vorige week zei: 'De meeste Nederlanders, Joden en
niet-Joden, verwachtten dat de Joden vooral door zware arbeid en mishandeling de
dood zouden vinden.'

Hier ligt de kern van de zaak: wanneer ga je, als je ernstig onrecht ziet, er
dwars voor liggen? Is dat pas als de slachtoffers vergast worden?  Van der Boom
wil 'de mythe van de wegkijkende Nederlanders' ontkrachten in een 'academisch
boek.' Dat is het niet, want hij negeert de meest elementaire wetenschappelijke
wetten door uitspraken, geldend voor de hele bevolking, te doen op grond van 164
dagboeken (geselecteerd uit 3.000 dagboeken bij het NIOD). Een drievoudige,
niet-representatieve steekproef dus.

Ook 'na Van der Boom' blijft recht overeind dat men, op een klein aantal
uitzonderingen na,  wegkeek. Dat is heel menselijk, zeker wanneer men de
omstandigheden van toen kent. Ik ben Jood, ben ondergedoken geweest, maar over
'wegkijken' wil ik niet oordelen. Mijn punt is: geef eindelijk eens toe dat
vrijwel niemand iets deed (kon doen).

Dr. Peter R. Hein, Burgwerd

Onwetend

Mijn vader, dr. C. Nooteboom, heeft van 19 juli 1940 tot 17 september 1944 in
Duitse gevangenschap doorgebracht. In 1945 heeft hij het groepsgebeuren aldaar
beschreven in een boekje: Onder de laars. Wording, groei en ontbinding van een
gemeenschap in een Duitsch gevangenenkamp.

In het begin van dit boekje schrijft hij: 'Zoo was de situatie waarin ik werd
gebracht door mijn arrestatie op Vrijdag den 19den Juli 1940. Op dien datum en
op den daarop volgenden dag werden een aantal Indische ambtenaren, die met
verlof, met non-activiteit of uit anderen hoofde in Nederland vertoefden toen de
oorlog hen in Mei van dat jaar  verraste, door leden van de Sicherheitspolizei
gearresteerd en naar het beruchte concentratiekamp Buchenwald bij Weimar in
Thüringen overgebracht. [...] In totaal waren er 217 mannen. [...] Deze
'geïnterneerden' passeerden de driedubbele keten van wachtposten rond het kamp,
zij werden naakt uitgekleed en van alles ontdaan wat hen aan hun privéleven zou
kunnen herinneren. [...] De groep stond onder toezicht van een onderofficier,
behept met het grove geestelijk sadisme, dat de bewaking in een dergelijk kamp
kenmerkt. [...]' In 1942 werden de geïnterneerden overgebracht naar Beekvliet,
in Brabant. Aan het einde van zijn boekje schrijft hij: 'Op Woensdag 6 September
1944, den dag na dollen Dinsdag, werden de geïnterneerden plotseling naar Vught
overgebracht, waar zij na een mislukte poging tot verder transport in den nacht
van 16 op 17 d.a.v. tijdens de luchtlandingen in Brabant in vrijheid werden
gesteld [...]'

Mijn vader getuigde, niet alleen in het boekje maar ook later, hoe
verschrikkelijk het lot van de Joden in het kamp was, die bijv. bij 20 graden
vorst naakt op het appèl moesten komen. Maar ook hij heeft pas na de oorlog
kennis genomen van het vergassen van de Joden.

Hans Nooteboom, Leiden

Dat hoort men hier graag: wij wisten niets van hun lot

LOAD-DATE: 24 August 2013

LANGUAGE: DUTCH; NEDERLANDS

GRAPHIC:  Historicus Bart van der Boom
Foto Andreas Terlaak

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              49 of 146 DOCUMENTS



                                NRC Handelsblad

                              19 juli 2013 vrijdag

brieven

SECTION: Opinie

LENGTH: 613 woorden


Onmachtige Nederlanders

In de boekenbijlage van 12 juli stond een interview met historicus Bart van der
Boom over diens boek Wij wisten niets van hun lot. Gewone Nederlanders en de
Holocaust. Deze titel roept vragen op. Wat waren 'gewone Nederlanders'? Ik kan
Van der Boom uit eigen ervaring verzekeren dat er onder hen die Joden hielpen
onder te duiken veel gewone Nederlanders waren.

Over de gezindheid van Van der Boom bestaat geen twijfel. Maar een zekere
slordige naïviteit is hem niet vreemd, zoals blijkt uit tegenstrijdige passages:
men wist niet genoeg om adequaat te handelen, maar veronderstelde wel dat de
Joden werden uitgeroeid in Polen.

In het interview mis ik twee aspecten. Je kan respect hebben voor hen die met
het lot van de Joden begaan waren, maar geen reële mogelijkheid hadden om te
helpen of het risico voor hun gezin niet aandurfden. Maar je kan ook oog hebben
voor het gebrek aan medegevoel en opvang voor de weinige overlevenden, zowel bij
hun medeburgers als bij de Nederlandse overheid. Ligt dat niet in het verlengde
van het tekort aan hulp toen die zo hard nodig was?

Arthur H. Trijbits

Oosterbeek

Gehaaid staatskasbeheer

Na de oorlog lagen er tienduizenden erfenissen van in de kampen omgekomen Joden
open. Deze erfenissen werden ter afhandeling door de rijksoverheid verdeeld over
het notariaat. Mijn vader was toen kandidaat-notaris. Uit zijn verhalen herinner
ik mij een even spijkerharde houding van de overheid als bij de erfpachtcanons.

De enige concessie die het rijk deed, was het uitbreiden van de mogelijke
erfgenamen bij een overlijden zonder testament. Echter, bij iedere vererving
behoort successierecht (erfbelasting) te worden geheven. Als een echtpaar met
kinderen op een bepaalde dag was omgebracht, moest worden uitgezocht op welke
tijdstippen dat was gebeurd. Zodoende moest mijn vader in de jaren na de oorlog
dikwijls naar Brussel, naar SHAEPE en het Internationale Rode Kruis, om dat uit
te zoeken. Indien de man om 10.00 uur, zijn vrouw om 11.00 uur  en de kinderen
om 12.00 uur waren omgebracht - en de Duitsers hielden zoiets bij! - werd er
twee keer successierecht geheven.

Misschien dat de financiële omvang van zaken als de erfpacht en de erfenissen
inderdaad 'piepklein' is, vergeleken met de grote kunstroof en het leeghalen van
de Joodse banken, maar waarschijnlijk zijn er veel meer mensen door getroffen.

O.L.E. Jongmans

Wateringen

Verdienmodel voor Spotify

In het artikel Tienduizenden liedjes leveren niets op wordt veel aandacht
besteed aan de geringe inkomsten van muzikanten uit streamingsdiensten als
Spotify. Belangrijk is om stil te staan bij de oorzaak van deze ontwikkeling,
waarin ook de oplossing kan worden gevonden.

Toen de Auteursrechtrichtlijn van 2001 tot stand kwam, werd daarin onder druk
van de machtige lobby van de platen- en filmmaatschappijen  opgenomen dat voor
het gebruik op internet een 'individueel verbodsrecht' geldt. De platenlabels
zorgden er vervolgens voor dat de artiest zijn individuele recht  overdroeg,
waardoor streamingdiensten kunnen volstaan met toestemming van het label. Dit
individuele verbodsrecht is te onderscheiden van een collectieve
beheeroplossing, waarbij de uitvoerende kunstenaar of producent het gebruik niet
meer kan verbieden, mits er een vergoeding  wordt betaald. Die vergoeding wordt
dan aan een centrale organisatie, die door de overheid wordt aangewezen, betaald
en onder rechthebbenden verdeeld.

Hier is een belangrijke rol weggelegd voor de collectieve beheersorganisatie
voor uitvoerende kunstenaars, NORMA en de vakbonden van musici. NORMA zou graag
een streamingsdienst voor- en door muzikanten opzetten en faciliteren.

Wisso Wissing

Directeur NORMA, Amsterdam

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              50 of 146 DOCUMENTS



                                NRC Handelsblad

                              12 juli 2013 vrijdag

Adieu, Bildungsbürger;
Cultuur stond los van het alledaagse

BYLINE: Michel Krielaars; Michel Krielaars

SECTION: Boeken

LENGTH: 2034 woorden

SAMENVATTING

De hoge cultuur ligt onder vuur. Maar volgens de Britse historicus Eric Hobsbawm
is dat niet zo vreemd, want die cultuur bevindt zich al een eeuw in een
neergaande beweging, mede door de groei van het kapitalisme.

VOLLEDIGE TEKST:

Klagen over de ondergang van de hoge cultuur is iets van alle tijden. Opvallend
is dat zo'n klaagzang vaak uit de mond komt van oudere, hoogopgeleide mannen,
die het dan meteen hebben over het einde van de beschaving, of nog sterker, over
het einde van de wereld.

Anton Tsjechov, behalve een groot schrijver een actief bevorderaar van de
vooruitgang, beschouwde zijn vakbroeder Lev Tolstoj als zo'n cultuurpessimist.
Op 17 april 1897 noteerde hij in zijn aantekeningenboek dat Tolstoj een groot
essay over kunst aan het schrijven was waarin hij beweerde dat die haar eindfase
had bereikt en in een doodlopende steeg was beland, waaruit geen weg voorwaarts
bestond. Het was een onterecht pessimisme, omdat Rusland juist een economische
en culturele bloei beleefde, het Zilveren Tijdperk. Maar Tolstoj had er geen oog
voor, omdat hij weinig op had met de nieuwe vormen van poëzie, literatuur en
schilderkunst.

Vergeleken met Tolstoj is de vorig jaar oktober overleden Britse historicus Eric
Hobsbawm een verademing. Geboren in 1917 in het Egyptische Alexandrië en
opgegroeid in Wenen, Berlijn en, na Hitlers machtsovername in 1933, in Londen,
vertegenwoordigt hij met zijn lange leven de hele twintigste eeuw, als je er
vanuit gaat dat die begon met het uitbreken van de Eerste Wereldoorlog.

Hobsbawm was behalve een productief geleerde ook een overtuigd marxist en een
levenslang verdediger van de Sovjet-Unie. Zo zei hij in een tv-interview in 1994
dat het vermoorden van twintig miljoen Sovjetburgers onder Stalin
gerechtvaardigd zou kunnen zijn geweest als de communistische heilstaat daarmee
gerealiseerd had kunnen worden.

Vanuit die marxistische optiek schreef hij ook fascinerende boeken over de
opkomst van het industriële kapitalisme, het socialisme en het nationalisme, met
als hoogtepunten de tetralogie The Age of Revolution: Europe 1789-1848, The Age
of Capital: 1848-1875; The Age of Empire: 1875-1914 en The Age of Extremes.

In zijn laatste, kort na zijn dood gepubliceerde essaybundel Fractured Times.
Culture and Society in the Twentieth Century analyseert hij de opkomst van de
hoge cultuur vanaf de tweede helft van de negentiende eeuw en de definitieve
verdringing daarvan door de massacultuur honderd jaar later. In tweeëntwintig
essays, merendeels daterend uit de laatste vijftien jaar van zijn leven, geeft
hij zo een nuchtere verklaring voor de ondergang van de hoge cultuur, zonder
zich daar zoals Tolstoj, of onlangs nog Mario Vargas Llosa in zijn Nexus-lezing,
boos over te maken. Want die ondergang was onafwendbaar, omdat het
vooruitgangsdenken van de negentiende-eeuwse liberale bourgeoisie - die de basis
vormt voor onze cultuurbeleving - op leugens stoelde en in plaats van in een
betere wereld uitmondde in wereldoorlogen en volkerenmoord.

Daarnaast is de crisis van de hoge cultuur volgens Hobsbawm een natuurlijk
gevolg van de kapitalistische samenleving, waarin steeds meer mensen toegang
hebben gekregen tot welvaart en kennis. De kleine groep liefhebbers en
beoefenaars van hoge cultuur is daardoor in een niche gedrukt, die te midden van
de groeiende massacultuur steeds benauwender wordt. Hobsbawm trekt zijn
conclusies met veel nuances en benadrukt dat er ondanks die belegerde hoge
cultuur nog altijd belangrijke kunstwerken worden gemaakt. Je moet alleen moeite
doen ze te onderscheiden van de rotzooi.

Hobsbawms gematigde optimisme blijkt al uit het  eerste essay in deze bundel,
'Where are the Arts going'. Hierin toont hij aan dat het aantal mensen dat
literatuur leest in de laatste dertig jaar van de twintigste eeuw enorm is
toegenomen, doordat een steeds groter deel van de bevolking hoog is opgeleid.
Dat zelfs de massamedia met die ontwikkeling rekening houden illustreert hij aan
de hand van de film The English Patiënt (gebaseerd op de gelijknamige roman van
Michael Ondaatje) waarin de held de Griekse historicus Herodotus leest.
Onmiddellijk na het zien van die film kochten vele duizenden Britten en
Amerikanen diens Historiën, terwijl ze Herodotus voordien hoogstens van naam
kenden.

Aldus laat Hobsbawm zien dat de vroeger overheersende cultuur van het geschreven
woord weliswaar plaats heeft gemaakt voor de beeldcultuur, maar dat er toch
gelezen blijft worden. Zeker nu het Engels het Kerklatijn van de moderne tijd
is.

Een vergelijkbaar oordeel velt hij over de klassieke muziek. Dankzij het
geleidelijk aan verdwijnen van de cd en het wegvallen van het copyright bereikt
die via internet tegenwoordig een nieuw publiek, dat afwijkt van de kleine elite
die er rond 1950 naar luisterde. Maar dan nog gaat het om een beperkte groep: in
New York bezoekt volgens hem  slechts zo'n 20.000 man klassieke concerten,
terwijl klassieke muziekliefhebbers wereldwijd slechts 2 procent van de
cd-verkopen bepalen.

Met zijn beschrijvingen van de veranderingen in de wereld van de cultuur in de
afgelopen anderhalve eeuw wil Hobsbawm aantonen dat de huidige
consumptiemaatschappij, waarin het instant bevredigen van je emotionele en
materiële verlangens de structuur van je leven bepaalt, radicaal verschilt van
de liberale bourgeoissamenleving van de negentiende eeuw. In die maatschappij
was cultuur iets hogers, of op zijn minst een aanzet tot iets hogers. Genieten
van een kunstwerk leidde tot spirituele verbetering, zo werd gedacht.

Cultuur was iets dat los stond van het alledaagse leven. Je deed eraan in je
vrije tijd en toch had het niets te maken met entertainment. Totdat die
scheidslijn in de loop van de twintigste eeuw niet meer te handhaven was en ook
de operettemuziek van Johan Strauss door beroemde symfonieorkesten werd
uitgevoerd. 'De muur tussen cultuur en leven, tussen verering en consumptie,
tussen werk en vrije tijd, tussen lichaam en geest, wordt neergehaald', stelt
hij nuchter vast.

Hobsbawm is voorstander van de versmelting van verschillende culturen in tijden
van massamigratie. Als voorbeeld haalt hij het vooroorlogse Hollywood aan, dat
grotendeels een schepping was van Joodse immigranten uit Midden- en Oost-Europa,
zonder dat er in die films een duidelijke Joodse invloed waargenomen kon worden.
Het op het witte doek geprojecteerde Amerika werd verbeeld door een
Angelsaksische lens.

Die Midden- en Oost-Europese Joden zijn voor Hobsbawm, zelf afkomstig uit een
Midden-Europees Joodse familie, exemplarisch voor de ontwikkeling van de
Europese hoge cultuur, zoals hij in zijn essay 'The Emancipation of Jewish
Talent' laat zien. Het Habsburgse keizerrijk is daarbij de modelstaat voor de
emancipatie van etnische minderheden. Joden trokken er in de tweede helft van de
negentiende eeuw massaal vanuit de sjetl naar de steden, verruilden het Jiddisj
voor het Duits, stuurden hun kinderen naar staatsscholen en ontwikkelden zich
tot atheïstische, liberale burgers, die openstonden voor moderne ontwikkelingen.
Ludwig Wittgenstein, Hugo von Hofmannsthal, Franz Kafka, Franz Werfel, Karl
Kraus, Elias Canetti, Sigmund Freud, Joseph Roth, Stefan Zweig, Arnold
Schönberg, Gustav Mahler en Billy Wilder bewijzen dit.

In die kosmopolitische wereld van kunstenaars, schrijvers, regisseurs en
intellectuelen, die zich uitstrekte van de Rijn tot aan de Zwarte en de
Adriatische Zee, werd het ideaal van de Bildungsbürger door veel sociale
stijgers nagestreefd. Hoe broos dit streven in werkelijkheid was, bleek na 1945,
toen dit fenomeen uitgeroeid bleek te zijn.

Hobsbawm beweert dat je die ondergang in 1914 al kon zien aankomen. Hij doet dat
aan de hand van de Weense satiricus Karl Kraus, die in 1915 met het schrijven
van zijn toneelstuk Die letzten Tage der Menschheit   was begonnen. Hierin werd
niet alleen het failliet van de Weense moderne cultuur voorspeld, maar ook dat
van de onafhankelijke journalistiek en het Habsburgse keizerrijk. Van dat
keizerrijk resteerden na 1918 slechts wat kleine staatjes, waar nationalisme
elke vooruitstrevendheid tegenhield.

Tegelijkertijd waren voorafgaand aan 1914 zowel de haat van de inwoners van de
Alpenprovincies tegen de avant-gardistische Weners en Joden als de culturele
spanningen tussen het aartsconservatieve katholieke deel van Oostenrijk en de
vertegenwoordigers van de fin-de-sièclecultuur manifest geworden. Voor
nostalgische verheerlijking van dat tijdperk bestaat volgens Hobsbawm  dan ook
geen enkele reden.

In het essay 'Culture and Gender in European Bourgeois Society 1870-1914' laat
hij zien dat het toen in bourgeoiskringen mode was om je professioneel aan hoge
cultuur te wijden. De keus van telgen uit zakenmilieus voor het onzekere beroep
van schrijver of geleerde werd door ouders alleen maar aangemoedigd. Cultuur was
voor hen een vorm van klassenidentiteit.

Het begrip avant-garde was aan het begin van de twintigste eeuw bovendien
synoniem voor socialisme. Links stond voor vooruitgang, emancipatie van
minderheden, verheffing van de gewone man. Dat links een eeuw later veel van
zijn geloofwaardigheid zou verliezen kon niemand toen nog voorspellen.

Na 1945 veranderde de wereld van de hoge cultuur onherkenbaar. De meerderheid
van de steeds groter wordende groep ontwikkelde Europeanen ging op in de
massacultuur, die een uitvloeisel was van de door de Verenigde Staten
gefinancierde wederopbouw van Europa. Daar komt volgens Hobsbawm nog bij dat
ondanks het groeiende aantal hoogopgeleiden het aantal kritische intellectuelen
door het wegvallen van de ideologische tegenstellingen na de Val van de Muur
sterk afnam en links nu eerder synoniem werd voor kleinburgerlijke tuttigheid
dan voor grootburgerlijke avant-gardecultuur.

Voeg daarbij het feit dat tegenwoordig de seculiere samenleving, zoals die in de
negentiende eeuw door de geëmancipeerde bourgeoisie is opgebouwd, steeds meer
verdrongen raakt door een maatschappij waarin ideeën over een door God gestuurde
schepping van wetenschappelijke tintjes worden voorzien, en een terugkeer naar
een conservatieve wereld, waarin weinig plaats is voor culturele avant-garde, is
een voldongen feit.

Hobsbawms grote kracht is dat hij al die ontwikkelingen op een rij zet. 'We
leven in een samenleving die zo snel en onvoorspelbaar verandert, dat bijna
niets van wat we hebben geërfd nog langer vanzelfsprekend is', schrijft hij met
een zekere verontrusting. Voor de generaties die tot in de jaren zestig zijn
opgevoed volgens het ideaal van de Bildungsbürger, dat wil zeggen volgens de
maatstaven van een cultuur gemaakt voor en door een naar moderniteit strevende
bourgeoisie, is dat misschien wel het moeilijkst om te accepteren. Die huidige
vijftigplussers moeten volgens Hobsbawm beseffen dat ze de restanten zijn van
een uitstervende soort, die in totaal zo'n 150 jaar heeft bestaan.

Ter verzachting van dit wrede lot benadrukt hij in een essay over
Groot-Brittannië in het Interbellum dat ondanks de grote stroom doemboeken van
die dagen veel gewone Britten meer aan cultuur deden dan ooit tevoren. Er
verschenen voortreffelijke romans en ook beleefden de exacte wetenschappen een
nieuwe bloei.

Gematigd optimistisch is Hobsbawm ook als hij vaststelt dat door de
globalisering de hoge cultuur een nieuw leven heeft gekregen in verwesterende
samenlevingen in Azië, zoals Zuid-Korea, Japan en China. Maar hoe gunstig die
ontwikkeling voor de Tolstojs van deze tijd ook is, hij waarschuwt ook voor de
massacultuur, omdat die een wereld op zichzelf is die geen ruimte biedt aan een
essentiële eigenschap van de mensheid: de wenselijkheid van een perfecte en
goede wereld. En daarmee is hij toch weer de linkse idealist, die gelooft in een
betere wereld. Tegen beter weten in.

In New York bezoekt   slechts zo'n 20.000 man klassieke concerten

Eric Hobsbawm: Fractured Times. Culture and Society in the Twentieth Century.
Little Brown, 320 blz. EUR 29,50

Eric Hobsbawm (1917-2012) was behalve een van de productiefste historici van
Groot-Brittannië ook een fanatieke marxist, die Stalins misdaden bleef
goedpraten. In Fractured Times  laat hij zijn kennis los op het huidige
cultuurpessimisme. Het verdringen van de hoge cultuur door de massacultuur ziet
hij als een logische ontwikkeling.

LOAD-DATE: 24 August 2013

LANGUAGE: DUTCH; NEDERLANDS

GRAPHIC: Anton Tsjechov
Bewerking Fotodienst NRC

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              51 of 146 DOCUMENTS



                                NRC Handelsblad

                              12 juli 2013 vrijdag

'Doe het niet,  zou je willen schreeuwen'

BYLINE: Bernard Hulsman

SECTION: Boeken

LENGTH: 2120 woorden

SAMENVATTING

Historicus Bart van der Boom schreef een boek over wat Nederlanders tijdens de
oorlog wisten over de Holocaust. Van sommige vakgenoten kreeg hij veel kritiek.
'Joden en niet-joden wisten niet genoeg.'

VOLLEDIGE TEKST:

ezeten aan de keukentafel in zijn huis in Leiden, leest historicus Bart van der
Boom (1964) een passage voor uit zijn boek 'Wij weten niets van hun lot'. Gewone
Nederlanders en de Holocaust.  Hij raakt zichtbaar ontroerd door de
dagboeknotitie van Els van Lohuizen, een gepensioneerde winkelierster in Epe die
in de Tweede Wereldoorlog tientallen onderduikers hielp.

'Ger kwam vanmorgen met een zgn. Jodenster op in de kerk', schreef Van Lohuizen
over haar zoon die in 1942 uit solidariteit met de Joden ook een davidster
droeg. 'Ik was bang dat er te veel op 't spel werd gezet. Wil voor mijn
overtuiging desnoods de bak in gaan maar dit helpt zoo weinig. Als iedereen het
deed, kan het indruk maken, maar 't zijn er maar weinig. 's Avonds vertelde hij
al dat hij die 's middags had afgedaan omdat er al een kleindochter van dr.
Loeff gearresteerd was. Het is moeilijk om te weten wat je doen moet.'

Na een korte stilte zegt Van der Boom: ,,Elke keer als ik dit lees, word ik weer
ontroerd. Ik weet niet precies hoe dat komt. Het is net als met bepaalde
muziekstukken of poëzie. Van tevoren weet ik daarvan dat ik er door geraakt
word, en elke keer gebeurt het  weer.

,,Misschien ben ik wel een beetje sentimenteel. Maar het heeft, denk ik, ook te
maken met de worsteling van mevrouw Van Lohuizen met wat ze precies moest doen.
Na 1945 is het idee ontstaan dat je in de Tweede Wereldoorlog voor een simpele
keuze stond. Als je je het lot van de Joden aantrok, hielp je ze. Als het je
niets kon schelen, keek je weg. Uitgangspunt hierbij is dat men in Nederland
precies wist wat er met de Joden gebeurde.

,,Maar zo eenvoudig lag het niet, de Tweede Wereldoorlog was geen simpele test
van altruïsme. De meeste Nederlanders, ook de Joodse, hadden geen idee van wat
de Joden die naar Polen werden weggevoerd precies te wachten stond. En dat
maakte het heel moeilijk om te bepalen wat je moest doen voor de slachtoffers.
Je kwam voor vele dilemma's te staan en moest allerlei risico's tegen elkaar
afwegen. Dat zinnetje 'Het is moeilijk om te weten wat je doen moet' maakt dat
precies duidelijk."

In april 2012 verscheen 'Wij weten niets van hun lot'.  Met dit boek wil Van der
Boom de 'mythe van de schuldige omstander' ontkrachten. Deze mythe is in de
plaats gekomen van de oudere verzetsmythe, volgens welke veel Nederlanders zich
heftig hadden verzet tegen de Jodenvervolging. Sinds enige decennia is de
communis opinio dat als de Nederlanders de Duitse bezetters al niet hielpen bij
de Holocaust, ze wel de andere kant opkeken toen de Joden werden weggevoerd.

Voor 'Wij weten niets van hun lot' onderzocht Van der Boom 164 dagboeken uit de
Tweede Wereldoorlog, waarvan 53 van Joden. De dagboeken laten zien dat de meeste
Nederlanders geen schuldige of onverschillige omstanders waren, maar de
Jodenvervolging verafschuwden. Met ontsteltenis, maar ook machteloos, keken ze
toe hoe de Joden werden weggevoerd. De dagboeken maken ook duidelijk dat niemand
wist dat de meeste Joden meteen werden vergast na aankomst in Auschwitz of
Sobibor. Weliswaar berichtten illegale kranten en radiostations als Radio Oranje
dat de Joden werden 'uitgeroeid' en circuleerden geruchten over gaskamers, maar
de meeste Nederlanders, Joden én niet-Joden, verwachtten dat de Joden vooral
door zware arbeid en mishandeling de dood zouden vinden.

Toen 'Wij weten niets van hun lot' verscheen, liet Van der Boom in een interview
weten dat hij er een debat over verwachtte. Vreemd genoeg kwam dit pas nadat hij
er in oktober 2012 de Libris Geschiedenis Prijs voor ontving. In de maanden
hierna verschenen vooral in De Groene felle artikelen van onder anderen Evelien
Gans en Remco Ensel, die Van der Booms boek plaatsten in de 'een trend van
nivelleren, van bestaande verschillen verkleinen in positie, gevoelens en
motieven tussen daders, omstanders en slachtoffers.' Begin mei schreef Ies
Vuijsje, auteur van Tegen beter weten in: Zelfbedrog en ontkenning in de
Nederlandse geschiedschrijving over de Jodenvervolging (2006), in NRC
Handelsblad dat iedereen die dat wilde kon weten wat het werkelijke lot van de
Joden was.

In het debat over uw boek vallen woorden als leugenachtig, misleidend en
schaamteloos. Vanwaar die heftigheid over een academisch boek?

,,Omdat het gaat om een uiterst moreel beladen kwestie, om schuld en onschuld.
Wie kennis heeft van de Holocaust en niets deed is medeschuldig, wie het niet
wist en niets deed, is onschuldig. De les van de Holocaust is nu toch dat je in
vergelijkbare omstandigheden geen wegkijkende, en dus schuldige, omstander moet
zijn. En als je dan laat zien dat de kwestie over weten en niet-weten niet zo
eenvoudig lag, dan knabbel je aan het zingevende verhaal van de Tweede
Wereldoorlog. En dan laten de beschuldigingen dat je de passiviteit van de
omstanders in de oorlog wilt goedpraten niet lang op zich wachten. Maar het
enige dat ik wil, is het gedrag van de Joden en omstanders in de Tweede
Wereldoorlog beter begrijpen."

Wat maakt de kwestie over weten en niet-weten zo ingewikkeld?

,,Over kennis van de Holocaust bestaan twee dozen met feiten, zou je kunnen
zeggen. In de eerste doos zit bijvoorbeeld de verklaring van de Geallieerden uit
december 1942 waarin staat dat de Joden worden uitgeroeid, de uitspraken van
Hitler en ander nazikopstukken zelf over Ausrottung van de Joden en berichten in
de illegale pers over de vernietiging van de Joden. In deze doos zit ook het
gegeven dat Joden doodsbang waren om op transport te gaan, sommigen zelfs zo
bang dat ze zelfmoord pleegden, anderen bang genoeg om onder te duiken.

,,In de tweede doos zitten feiten die met die in de eerste doos in tegenspraak
lijken. Zoals het weeshuis voor Joodse kinderen dat hier in Leiden bestond.
Begin 1943 werd directeur Italie van het weeshuis gewaarschuwd dat de
weeskinderen binnenkort op transport zouden worden gesteld en dat hij ze moest
laten  onderduiken. Maar Italie weigerde, hij wilde dat de kinderen bij elkaar
bleven. Ze zijn allemaal weggevoerd en vermoord. Ik ben ervan overtuigd dat  als
Italie had geweten dat de tientallen weeskinderen onmiddellijk na aankomst
werden vergast, hij ze wel had laten onderduiken. Blijkbaar wist hij niet wat
wij nu wel weten. Er zijn talloze voorbeelden van Joden die konden onderduiken
maar dat bewust niet deden.

,,Mijn boek is een poging om deze schijnbaar tegenstrijdige feiten in één doos
onder te brengen. Mijn verklaring is dat men weliswaar veronderstelde dat de
Joden werden uitgeroeid in Polen, maar geen idee had van de manier waarop dat
gebeurde. De meeste Joden dachten dat ze tewerkgesteld zouden worden en van
uitputting zouden sterven. Als men de geruchten over gaskamers al geloofde, dan
dacht men dat vooral bejaarden en zieken daarin verdwenen."

De econoom Arnold Heertje heeft u gevraagd wat uw grootouders in de oorlog
deden. Wat hebt u hem geantwoord?

,,Heertje heeft me dat wel vier keer gevraagd. Daaraan zie je dat dit een moreel
debat is. Wie iets ongemakkelijks beweert over de oorlog, is een verdacht sujet.
Zo wordt in de discussie over Chris van der Heijdens Grijs verleden (het boek
uit 2001 waarin Van der Heijden wilde laten zien dat de meeste Nederlanders in
de Tweede Wereldoorlog goed noch fout waren, maar vooral de oorlog probeerden
door te komen, red.) steeds weer Van der Heijdens zeer foute vader erbij
gehaald. Maar dat is natuurlijk geen argument.

,,Ik bedoel: stel dat mijn grootouders fout waren, dan bevestigt dat voor
Heertje mijn ongelijk. Maar als mijn grootouders nu heel goed waren, dan zal
Heertje mij toch niet opeens gelijk geven. Dus wat doen die grootouders er dan
toe? Natuurlijk worden je opvattingen mede bepaald door je achtergrond,
opvoeding en familie. Maar die achtergrond zegt op zichzelf niets over de
juistheid van die opvattingen. Overigens waren mijn grootouders keurige
gereformeerden die, voor zover ik weet, niets fouts hebben uitgespookt in de
oorlog."

U noemt Ies Vuijsje, wiens 'Tegen beter weten' de aanleiding is voor 'Wij weten
niets van hun lot', in uw boek nadrukkelijk een autodidact. Bedoelt u hiermee
dat hij tekortschiet als historicus? Kan een historicus iets dat een autodidact
niet kan?

,,Nee, ik bedoelde dat beslist niet denigrerend. Er zijn autodidacten, zoals
Gerard Mulder, die heel goede geschiedenisboeken hebben geschreven.

,,Maar de fout van Ies Vuijsje is dat hij alleen maar is geïnteresseerd in de
eerste doos, de feiten die suggereren dat de uitroeiing van de Joden algemeen
bekend was. Als blijkt dat veel mensen tijdens de Tweede Wereldoorlog de
precieze toedracht van de Holocaust niet kenden, dan wijt hij dit aan
verdringing van die kennis. Nu zou dat kunnen, maar dan zouden er toch ook
mensen moeten zijn die die kennis niet verdrongen. In werkelijkheid blijkt
niemand een helder beeld te hebben van het lot van de Joden, en waren de
berichten erover schaars en tegenstrijdig. Dat maakt verdringing tot een nogal
gezochte en bovendien overbodige theorie. Het doet me denken aan het verhaal
over de wiskundige Laplace die op de vraag van Napoleon waarom God niet voorkwam
in zijn verhandeling over het systeem van het universum antwoordde: 'Sire, ik
had die hypothese niet nodig.'"

Maar doet de kennis van de precieze toedracht van de Holocaust er eigenlijk wel
zo veel toe? Was de uitroeiing van de Joden ook zonder de onmiddellijke moord in
de gaskamers al niet erg genoeg om meer te doen dan is gedaan?

,,Dit is opnieuw een moreel zwaar beladen vraag die steeds terugkomt: ook al
wist men niet alles, men wist toch genoeg? Volgens mij is het antwoord: nee,
niet genoeg om adequaat te handelen. Dat is het duidelijkst bij de slachtoffers.
De verwachting dat de uitroeiing van de Joden vooral uit zware arbeid en
ontberingen zou bestaan, heeft geleid tot een fundamenteel verkeerde inschatting
van de risico's van deportatie en onderduiken. Veel Joden dachten dat ze in
Polen minder gevaar liepen dan in de onderduik. Gesnapte onderduikers gingen
naar Mauthausen, zo wist iedereen, en daar was je binnen drie weken dood. Maar
uitroeiing door arbeid zou enige tijd vergen, terwijl men dacht dat de oorlog
heel snel zou zijn afgelopen. Dus was het voorstelbaar dat gaan minder
gevaarlijk was dan duiken. In werkelijkheid bood onderduik zestig keer zo veel
overlevingskans als deportatie.

,,Die verkeerde inschatting van de risico's verklaart waarom zo veel Joden
blijkens bijvoorbeeld hun dagboeken zo tobden over de vraag of ze wel of niet
moesten onderduiken. En ook waarom velen besloten om uiteindelijk toch niet
onder te duiken en op transport te gaan. Je zou ze nu nog willen toeschreeuwen:
'doe het niet!' Het is evident dat zij anders hadden gehandeld als ze meer
hadden geweten."

,,Of dat ook geldt voor de omstanders is moeilijker te bepalen. Hierbij spelen
allerlei verstorende factoren een rol. Zoals het gegeven dat een deel van de
omstanders antisemitisch was of geen Joden kende of die toch als 'vreemden'
beschouwde. Voor sommigen zou meer kennis niets hebben uitgemaakt. Maar voor
anderen wel: als Joden zelf al vaak dachten dat onderduik niet in hun belang
was, dan zal een deel van de omstanders dit ook hebben gedacht. Je hoefde geen
onverschillige antisemiet te zijn om te denken dat verzet alles erger zou maken
- dat dachten veel Joden zelf ook.

,,Ik geloof dat de gehoorzaamheid van de omstanders deels te verklaren is uit
het feit dat ze maar half snapten wat er gebeurde, en dat ze meer hadden gedaan
als ze meer hadden geweten. Hoeveel meer precies, kunnen we niet weten. Een
misantroop zal denken dat het weinig zou hebben gescheeld. Ik denk dat het
aanzienlijk zou zijn geweest, maar ik heb dan ook een optimistisch mensbeeld.
Dat is misschien raar als je je jaren met dit onderwerp bezighoudt, maar als je
zo'n idyllische jeugd hebt gehad als ik, is daar weinig meer aan te doen."

Bart van der Boom: 'Wij wisten niets van hun lot'. Gewone Nederlanders en de
Holocaust. Boom, 540 blz. EUR 29,90

'Veel Joden dachten dat verzet alles alleen maar erger zou maken'

'Trend van nivelleren'

Historicus Bart van der Boom (1964), verbonden aan de Universiteit Leiden, kreeg
in oktober 2012 de Libris Geschiedenis Prijs voor zijn studie 'Wij weten niets
van hun lot'. Vanaf dat moment verschenen, vooral in De Groene, kritische
artikelen van vakgenoten over het boek. Van der Booms onderzoek werd geplaatst
in 'een trend van nivelleren, van bestaande verschillen verkleinen in positie,
gevoelens en motieven tussen daders, omstanders en slachtoffers.' Reacties op
zijn boek staan op http://http://wijwetennietsvanhunlot.blogspot.nl/

LOAD-DATE: 24 August 2013

LANGUAGE: DUTCH; NEDERLANDS

GRAPHIC: Bart van der Boom: 'Wie iets ongemakkelijks beweert over de oorlog, kan
in de ogen van sommigen niet deugen'
Foto Andreas Terlaak

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              52 of 146 DOCUMENTS



                                NRC Handelsblad

                              9 juli 2013 dinsdag

Brieven & Tweets

SECTION: Opinie; Blz. 16

LENGTH: 1611 woorden


De stilte van

Wilders over mazelen

Normaal gesproken stoor ik me aan het negatieve geluid van Geert Wilders. De
afgelopen tijd ben ik vooral verbaasd over zijn stilzwijgen.

Op vrijdag 28 juni is voor het eerst sinds lange tijd een met mazelen besmette
patiënt opgenomen. Deze patiënt had ernstige complicaties. Daarnaast is in
bepaalde regio's een forse stijging te zien van het aantal patiënten met
mazelen. De besmettingen vinden vooral plaats in gemeenten met een groot aantal
streng gereformeerde gelovigen die zich vanwege hun geloofsovertuiging niet
laten vaccineren. Dat mensen soms hun eigen gezondheid in gevaar brengen, kun je
als overheid nauwelijks voorkomen. Echter, doordat deze gelovigen zich niet
laten vaccineren brengen zij schade toe aan de groepsimmuniteit. Ook de
gezondheid van de kinderen van 'hardwerkende Nederlanders' komt hiermee in
gevaar - de groep waar Wilders zich altijd sterk voor maakt.

De GGD is genoodzaakt 10.000 baby's voortijdig op te roepen voor vaccinaties.
Uiteraard brengt dit ook de nodige kosten met zich mee. Kortom, er is sprake van
vermijdbare kosten en gevaren als gevolg  van religieuze motieven.  Maar Wilders
hoor je er niet over! Blijkbaar is zijn verontwaardiging over de negatieve
gevolgen van religie voorbehouden aan de islam.

Stijn Crobach

Leiden

Gelijke monniken, gelijke kappen

Bij de discussie over de recente golf van mazelen in de bible belt wordt een
interessant aspect over het hoofd gezien. Veel christenen die hun kinderen niet
laten inenten vanwege  hun  opvattingen over predestinatie wonen op de Veluwe.
Daarbij beroepen zij zich onder meer op Mattheus 10:26: ,,Wat kosten twee
mussen? Zo goed als niets. Maar er valt er niet één dood neer als jullie Vader
het niet wil."

Juist op de Veluwe wordt onder ellendige omstandigheden veel kleinvee gehouden,
waaronder veel vogels. Die kippen en eenden  worden door dezelfde christenen
preventief met antibiotica behandeld.

Afgezien van de gevaren voor de volksgezondheid is het de vraag of deze
praktijken met elkaar te rijmen zijn.  Als je je kinderen niet inent, laat dan
ook de vogels met rust. Maar als je je kippen wel preventief behandelt, zeur dan
ook niet over inenten.

Paul Dijstelberge

Leiden

Weinig slachtoffers van terrorisme

In het artikel 'De NSA zoekt naar een speld in een yottabyte'  wordt scepsis
geuit over de effectiviteit van het verzamelen van zo veel gegevens voor het
traceren van echte terroristen, waarmee de privacy van de wereldburger op grote
schaal wordt geschonden. De geheime diensten hebben de gebeurtenissen van 9/11
en de aanslag op de marathon van Boston er niet mee kunnen voorkomen. De
effecten van terrorisme zijn er nauwelijks door beperkt. Daarnaast wordt het
terrorisme als werkelijke dreiging ter discussie gesteld. Het aantal doden door
terrorisme is in geen enkel jaar meer dan een paar honderd geweest, behalve in
2001. De kans dat een Amerikaan sterft door terrorisme is 1 op 75.000. De kans
dat dezelfde Amerikaan omkomt in het verkeer is duizend keer zo groot.

Na de aanslagen van 9/11 werd de USA Patriot Act ingevoerd, de wetgeving om de
bestrijding van terrorisme te vergemakkelijken. De republikeinse afgevaardigde
Sensenbrenner, een belangrijke voorstander van deze wet, verwondert zich er nu
over hoe telefoongegevens van zoveel onschuldige Amerikanen relevant kunnen zijn
om terroristen op te sporen. De aandacht lijkt verschoven te zijn van moslims
naar alle burgers als potentiële terroristische bedreiging van de gevestigde
orde, wat de ware toedracht is van het grootschalige aftappen van dataverkeer.

Het gaat niet langer om de veiligheid van de gewone burgers, maar om de
bescherming van de machthebbers tegen de burgers.

Claudia Valk

Zoetermeer

Bij bisschop Gijsen liepen minder katholieken weg

In zijn necrologie over de orthodoxe oud-bisschop Gijsen van Roermond schrijft
Guido de Vries dat de meerderheid van de katholieken negatief over Gijsen
oordeelde en zich van de kerk afkeerde . Gijsen keerde zich tegen de afschaffing
van het celibaat, pleitte tegen abortus en voorbehoedsmiddelen en vond dat
homo's uitgesloten moesten worden van de sacramenten. Het ,,kostte hem de helft
van de kerkgangers in zijn bisdom Roermond", aldus De Vries.

Gesuggereerd wordt dat het dalende kerkbezoek het gevolg was van Gijsens
optreden. Deden de andere bisschoppen het dan zoveel beter? Wie de
kerkbezoekcijfers analyseert, moet constateren dat in 1970 (vlak voordat Gijsen
in 1972 werd benoemd) 382.900 Limburgers op een doorsnee weekend naar de kerk
gingen en in 1995 (kort nadat Gijsen in 1993 was afgetreden) nog slechts
129.500. Dat is een daling van 66,2 procent, bijna tweederde dus. In de andere
Nederlandse bisdommen was de daling echter 75 procent, oftewel driekwart. Het
enige bisdom dat nog een beetje in de buurt van het bisdom Roermond kwam, was
Groningen (met uitzondering van Leeuwarden) met een daling van 68,7 procent Je
zou dus ook kunnen concluderen dat juist door (of ondanks?) het optreden van
Gijsen de daling van het kerkbezoek in Limburg geringer was dan elders in
Nederland.

Theo Schepens

godsdienstsocioloog

Berkel-Enschot

Voorstel Opstelten vooral voor de bühne

Minister Opstelten komt onder druk van de OESO met een logisch ogend voorstel om
corruptie zwaarder te bestraffen. Hogere straffen  geven aan de opsporing ook
meer rechtsmiddelen. Zou dit omkopers en hun wederpartij daadwerkelijk
afschrikken?

Veel omkoping is grensoverschrijdend. Omdat veel landen al over een hoger
strafniveau beschikken, levert deze stap nauwelijks een bijdrage aan het
afschrikeffect. Bovendien, als je een straf wilt opleggen of rechtsmiddelen wil
gebruiken, dan zul je een verdachte eerst moeten opsporen en vervolgen en juist
daar schort het in Nederland aan, zoals de OESO al in het begin van het jaar
constateerde.

Gegeven dat juist op het OM flink moet worden bezuinigd, lijkt dit stoere
voorstel vooral voor de bühne, maar zal het de praktijk van het smeren en
fêteren niet doen schudden op haar grondvesten."

Peter Schimmel

Amsterdam

Miljarden voor de integratie-industrie

Herman Vuijsje stelde afgelopen zaterdag   dat goede beleidsuitvoering in
Nederland op belangrijke gebieden ontbreekt en dat de overheid ernst moeten
maken met haar eigen rol en het toezicht op de rol van anderen.

Blijkens oude publicaties in het blad Binnenlands Bestuur ontbrak het
decennialang aan ambtelijk draagvlak voor stevig beleid ten aanzien van
minderheden. ,,Minderheden boeken vooruitgang, ondanks het beleid",   luidde
een van de conclusies uit het rapport van de parlementaire enquête.

De miljarden verslindende integratie-industrie pakte  lucratief uit voor een
handvol partijpolitieke actieve allochtonen met tentakels in vitale sectoren,
niet zelden met   de handhaving van de status quo  en het elimineren van
kleinschalige initiatieven vanuit minderheden zelf tot gevolg.

Aan deskundige,  integere en betrokken allochtonen ontbreekt het niet, maar op
de niveaus van beleid en toezicht zijn ze nauwelijks te vinden.  Hun expertise
zou meer benut moeten worden op hogere niveaus om hardnekkig falen in
kernsectoren als  onderwijs, zorg,  welzijn en justitie te helpen verminderen.
Ook daarmee kan de integratie effectief een dienst worden bewezen.

Patricia Tilburg

Apeldoorn

Keus van pensioenfonds

Goed idee van het kabinet om nog geen beslissing te nemen over de regels van
pensioenfondsen! Pensioenfondsen mogen gaan kiezen tussen het oude vertrouwde en
het nieuwe beursgenoteerde rendement. Hoezo zouden zíj mogen kiezen?

Door mijn werk ben ik gebonden aan mijn pensioenfonds, ik heb geen keus.  Maar
als pensioenfonsen risicovol  gaan beleggen, draag ik het risico - niet zij.
Pensioenfondsen zouden daarom beide varianten aan hun leden moeten aanbieden.
Dat past ook nog eens in deze tijd van (een teveel aan) keuzevrijheid.

Jos Schouten

Utrecht

Leraren, let op vakantie

Johannes Visser roept op om de schoolvakantie met 2 weken te bekorten en
vervolgens  een fulltime baan terug te brengen tot maximaal 20 lessen. Een
simpele rekensom leert echter dat dit volkomen onmogelijk is. Immers, 2 weken
minder vakantie betekent 50 extra lessen (2 x 25 lessen) en dat verdeeld over
ongeveer 40 schoolweken levert een lestaakvermindering op van 1,25 lesuur en
zeker geen minimaal 5! Op een aantal scholen moeten docenten nu al (veelal
buiten de cao om) juist meer lessen geven.Het is dus  naïef om te denken dat we
richting 20 lessen zouden gaan koersen. In het gunstigste geval zou een docent
wekelijks 23 à 24 lessen gaan geven en dat betekent nu niet direct een
substantiële vermindering van de werkdruk. Daar staat tegenover dat de vakantie
wel substantieel wordt verminderd met alle gevolgen van dien.

Ik roep Visser op voorzichtig te zijn met het uiten van dergelijke ondoordachte
ideeën, want de Van Bijstervelden en de Bussemakers slapen niet en grijpen alles
aan om de arbeidsvoorwaarden van het onderwijzend personeel aan te tasten.
Collega's,  let op uw saeck !

Cees den Dulk

Leraar economie, Pijnacker

Bas Jacobs@_basjacobs

Hoogleraar overheidsfinanciën Rotterdam

Hoofdcommentaar NRC: ,,Kabinet telkens geplaagd door nieuwe tegenvallers"???
Tegenvallers zijn grotendeels gevolg van kabinetsbeleid

Ronald Plasterk@RPlasterk

Minister Binnenlandse Zaken (PvdA)

Point taken. RT @ChloeAngyal: Murray is indeed the first Brit to win Wimbledon
in 77 years unless you think women are people.

René Leegte@reneleegte

Tweede Kamerlid  (VVD)

Nuchter volk die Litouwers: we willen energieonafhankelijkheid, maar voor
windmolens hebben we geen geld. #euvoorzitter

Paul Ulenbelt@paululenbelt

Tweede Kamerlid (SP)

Klijnsma heeft een handicap. Niet iedereen met een handicap kan een Klijnsma
worden. Helaas en gelukkig tegelijk :-( #wajong #nieuwsuur

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              53 of 146 DOCUMENTS



                                NRC Handelsblad

                             29 juni 2013 zaterdag

Eindeloos armpje drukken met Jeroen en Bernard;
Haagse invloeden

BYLINE: Tom-Jan Meeus

SECTION: Z & Z; Blz. 25

LENGTH: 1404 woorden

SAMENVATTING

Op wie moet je letten om Den Haag te begrijpen? Deze week: Jan Vos, ondernemer
in de PvdA. Ofwel: de vergeten context van de strijd tussen Wientjes versus
Dijsselbloem.

VOLLEDIGE TEKST:

Het was zo'n week waarin je met logica niet ver kwam. Wientjes die de PvdA links
passeert. Topoverleg met Paars Plus, acht dagen nadat de oppositie de wacht was
aangezegd. Een VVD-politicus, Sander Dekker, die presentatoren van, nota bene,
de Vara oproept hun topsalarissen op te geven. Rechts dat bijzondere prestaties
niet extra wil belonen, links dat grootverdieners verdedigt: soms lijkt
iedereen last van rolverwarring te hebben.

Het kunnen ook de contouren van een nieuwe rolverdeling zijn. Een rolverdeling
die in de VS al bestaat - waarbij Democraten, buiten het zicht van het grote
publiek, bondgenoot van het multinationale bedrijfsleven werden, en
Republikeinen de gewone man gingen vertegenwoordigen.

Vooral Wientjes' uithalen waren  fascinerend. Zoals meestal met die poldermannen
moest je zijn uitspraken in de Volkskrant (stop bezuinigen en lasten verzwaren,
verkoop staatsbanken) niet letterlijk nemen. Ook Wientjes wist allang dat het
kabinet zeker 6 miljard extra bezuinigt en de lasten verhoogt (vooral de
werkgeverslasten).

Dus er was iets anders aan de hand. Iets belangrijkers: de werkgevers zijn
uitgekeken op dit kabinet. Ze denken: die Rutte zoekt het maar uit. Met zijn
gammele ploegje van soms arrogante, en soms onverdraaglijk grillige
bewindslieden.

Sinds vorige maand liepen Wientjes c.s., de beste lobbyisten van Den Haag, de
hallen van de macht af met ideeën voor stimulering van de economie: investeren,
lagere lasten, desnoods een oplopend tekort. Ze waarschuwden voor een negatieve
spiraal van meer bezuinigen, meer lastenverzwaringen en een diepere recessie. Nu
is enig opportunisme de werkgevers niet vreemd (VNO-NCW was toch van versoberde
rijksuitgaven?), maar in de kern waren hun zorgen oprecht. En omvangrijk.
Revolutionair kon je hun aanpak niet eens noemen: tot 12 september 2012
bepleitte de PvdA op belangrijke onderdelen hetzelfde.

Maar Wientjes stuitte op de bekende informele coalitie van Financiën en De
Nederlandsche Bank, in de polder 'de financiële elite' genoemd, en in Den Haag
primair gedragen door de VVD - sinds de formatie tilt de PvdA mee. Dus Wientjes'
ideeën maakten geen kans. Stimuleren met pensioenmiljarden? Laat je nakijken.
Hoger tekort? No way. Een harde les: de werkgevers merkten dat zij bij Rutte II
geen greep op invloedrijke bewindslieden kregen; ook niet als ze in het sociaal
overleg constructief waren. Vandaar dat ze deze week besloten hun handen van
Rutte II af te trekken.

Vanzelf kreeg je de analyses over het sociaal akkoord dat kapot zou zijn.
Welnee. Dat is getekend, het kabinet komt het na, en Wientjes maakt het weinig
meer uit. Dus een full scale war wordt dit niet. Er staat iets anders op stapel:
in VNO-NCW - het bestuur, met veel topondernemers, kwam donderdagmiddag bijeen -
circuleren plannen voor een agressieve campagne tegen de begrotingspolitiek van
het kabinet c.q. de 'financiële elite'.  Tegen Dijsselbloem, Knot en Rutte. Doel
is dat in elk geval volgend jaar de tekortfixatie wordt losgelaten.

Zo verwijderen de werkgevers zich verder van de rechterflank. Nu waren zij
altijd al pragmatischer dan het leek: met Wilders' nationalisme hebben ze nooit
iets gehad, en vorig jaar keerden ze zich tegen de euroscepsis van de VVD. Van
oudsher voelden ze zich thuis bij het centrisme van het CDA: steun de
globalisering, versober de overheid, voorkom sociale onrust door sanering van
rijksuitgaven af te stemmen met bonden.

Maar nu het CDA een tamelijk platte oppositiepartij is, en een coalitie zonder
centrum regeert, weet VNO-NCW niet meer bij welk loket het moet zijn. Het werd
gedwongen scherper de eigen positie te definiëren: en dan blijkt dus dat die
werkgevers uit eigenbelang verder naar het midden opschuiven, weg van de
populisten, weg van de eurosceptici - en dus ook weg van de 'financiële elite'.

Het is vergelijkbaar met de VS in de jaren negentig. Toen Newt Gingrich en de
Republikeinen de regering op slot deden omdat Clinton niet zuinig genoeg zou
zijn, keerden multinationals zich tegen de Grand Ol'Party: Citibank werd een
Democratisch bastion. En de nieuwe zakelijke elite van Sillicon Valley, de CEO's
op sneakers, is nu te kosmopolitisch om zich met traditioneel rechts te
identificeren. Zo is de VS in het volgende stadium beland: nieuwe superrijken
zijn vooral links.

Het interessante is dat, behalve VNO-NCW, ook de PvdA met deze trend meebeweegt.
Het invloedrijkste bedrijf in Den Haag, Shell Nederland, wordt geleid door
PvdA'er Dick Benschop.

En deze week sprak ik tweemaal uitvoerig met de man die de trend in de
PvdA-fractie draagt, oud-ICT-ondernemer Jan Vos (41). De man die eerder het
PvdA-standpunt over schaliegas een positieve draai gaf (waarna het congres hem
terugfloot). En die vorige week in Trouw een ,,renaissance van de cultuur van
het ondernemerschap'' bepleitte. Voor hem is Joop van den Ende, jaren beschimpt
wegens 'de vertrossing', een moderne held. Zeker niet de man die de
volksverheffing in de weg stond. ,,Als mensen willen vegeteren voor tv ga ik ze
niet tegenhouden'', zei Vos.

Hij bleek een aardige kerel. Nonchalant, politiek geschoold in Niet Nix, zo'n
jongen die al zijn spaargeld opstookte in zijn eerste bedrijfje. Opnieuw
begonnen, waarna zijn ICT-startup zoveel succes had dat hij ,,financieel
onafhankelijk'' werd. Idealist gebleven: investeerder in midden- en
kleinbedrijven in Congo en de Centraal Afrikaanse Republiek. Ontpronking in de
praktijk - totdat hij in 2012 Kamerlid werd. Tussendoor in de partij rond
blijven hangen, onder meer door, met Martin van Rijn, een financiële masterclass
voor het kader te verzorgen.

Jammer, zei hij, dat de echte ondernemers - hij noemde Lubbers, Winsemius,
Wijers - uit de politiek zijn verdwenen. In het hele kabinet zitten nu, in zijn
definitie, nul ondernemers, en in de PvdA-fractie heeft hij één collega die ook
eigen bedrijven heeft.

Klassieke misverstanden kunnen zo voortbestaan. Dan proberen ze een
werkgelegenheidsplan te maken, en roept een partijgenoot in het land: ,,We
kunnen die bedrijven toch pakken.'' Of de behoefte talent af te remmen steekt de
kop weer op. Nivelleren is prima, ,,maar als mensen de middelmaat ontgroeien
moet je ze óók steunen''.

Het scheelt dat leidende PvdA'ers (Samsom, Dijsselbloem, Martijn van Dam)
ingenieurs zijn, vertelde hij. Zij staan open voor bedrijvigheid. Van belang
vindt hij dat de politiek vertrouwen toont in ondernemerschap. ,,Ik vind dat de
PvdA en bedrijven elkaar moeten omarmen.'' Hij kende de ontwikkelingen in de VS
na Gingrich, en zag de mogelijke kansen voor de PvdA. ,,Ja, interessant'', zei
hij.

Dus verscheidene werkelijkheden lopen  door elkaar heen. Een nieuwe rolverdeling
kondigt zich aan: VNO-NCW en PvdA die inhoudelijk naar elkaar groeien. Maar
politiek draait niet alleen om inhoud. Ook om macht en stijl: en daar
concentreert nu alle spanning zich op.

VNO-NCW voert zijn lobby van oudsher agressief en in alle Haagse gremia. En
heeft vooral in de Eerste Kamer een excellente positie. De voorzitters van de
vier grootste fracties zitten of zaten in het VNO-bestuur: VVD (Loek Hermans),
CDA (Elco Brinkman), PvdA (Marleen Barth) en D66 (Roger van Boxtel).

De sluimerende irritatie hierover in de PvdA escaleerde al toen de senaat eind
vorig jaar, aangezet door Wientjes, kakelverse afspraken uit het regeerakkoord
over het woonbeleid afwees. Vooral Dijsselbloem ergerde zich destijds aan het
gemak waarmee VNO-NCW dacht dat het even zijn zin zou krijgen. Onder
PvdA-bewindslieden merkte de minister van Financiën op dat VNO-NCW ,,gewoon te
machtig'' was in Den Haag, bevestigen diverse betrokkenen. Hij, Dijsselbloem,
wilde zich niet langer de wet door Wientjes voor laten schrijven.

En dit is de ware spanning - wie is de baas in Den Haag? - die sindsdien boven
het bestuurscentrum hangt. De strijd die alles onzeker maakt. Dijsselbloem kreeg
zijn zin rond het Woonakkoord. Daarna bij de beslissing, begin maart, om 4,3
miljard extra te bezuinigen. Wientjes sloeg terug door, via het sociaal akkoord,
die extra bezuinigingen tijdelijk van tafel te krijgen. Waarna Dijsselbloem
afgelopen weken terugkwam: 6 miljard extra bezuinigingen. En toen liet Wientjes
dus weten: maar denk niet dat ik verslagen ben.

Tegen  collega's zei     Dijsselbloem  dat VNO 'gewoon te machtig' is

LOAD-DATE: 24 August 2013

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              54 of 146 DOCUMENTS



                                NRC Handelsblad

                             27 juni 2013 donderdag

Holland Festival prikkelt, ergert, roert;
Festival scherpt de blik op internationale podiumkunst, maar ontbeert
voorhoederol

BYLINE: Ron Rijghard en Mischa Spel

SECTION: Cultuur; Blz. 21

LENGTH: 962 woorden

SAMENVATTING

Het 66ste Holland Festival bracht minder producties voor vollere zalen. Je zag
er wat je hier normaal niet ziet. Maar het aanbod is volgend, niet leidend.

VOLLEDIGE TEKST:

Mijlpalen en miskleunen: it's all in the game bij het Holland Festival. Ook op
de 66ste editie, de negende en één-na-laatste van artistiek directeur Pierre
Audi, waren ze er weer: voorstellingen waar je woedend van weg beent en
voorstellingen waar je hart van huilt, nieuwe ijkpunten voor de komende jaren.
Zolang die twee elkaar in evenwicht houden en zolang het risico niet gemeden
wordt, mag wisselvallig de middle name van het festival blijven.

Het Holland Festival voorziet succesvol in de behoefte onze blik te kunnen
scherpen aan  internationale muziek- en theaterproducties. Wat je hier ziet, zie
je  veelal gedurende het reguliere culturele jaar niet. Dat maakt het festival
een bijzonderheid in het Nederlandse culturele leven.

In 26 dagen toonde het Holland Festival 112 voorstellingen van 45 producties - 9
producties en 14 voorstellingen minder dan in 2012 - en trok daarmee 69.500
bezoekers. Met een gemiddelde zaalbezetting van 82 procent trok het festival
vollere zalen dan vorige edities. Vorig jaar trok het festival ruim 74.000
bezoekers, met een zaalbezetting van 80 procent (in 2011: 77 procent). De
organisatie spreekt dan ook van ,,een succes".

In artistiek opzicht was het niveau voldoende tot goed, stilistisch divers en
eerder interessant dan helemaal overtuigend. Bij zijn aantreden in 2005
etaleerde Audi de ambitie de glorietijd van het festival te laten herleven. De
internationale faam was in de jaren ervoor weggeëbd, maar stoelde traditioneel
op hoge kwaliteit, een avontuurlijke instelling en een onvoorspelbare
programmering van eigentijdse en klassieke kunst.

Die avontuurlijke instelling vergt van de bezoeker nog altijd een open houding
en de wil risico's te nemen - waarvoor hij door het festival wordt beloond én
gestraft.

De beloning was er dit jaar op het gebied van muziek en muziektheater bij
diverse hoogtepunten, voor calculerende gokkers niet onverwacht: de rauwe
relatiestrubbelingen van openingsvoorstelling Quartett van Luca Francesconi, de
magische meisjeszang van Heiner Goebbels slotproductie When the mountain changed
its clothing en het meesterwerk The Gospel According to the Other Mary van John
Adams. Maar dat concert was er ook zonder festivalcontext gekomen; een
festivalachtige (nieuwe) enscenering werd gemist.

Een  grote deceptie, die door zijn extreme lengte van vijf uur ook echt als een
straf voelde, was de theatervoorstelling Shéda van Dieudonné Niangouna. Dat was
nou zo'n voorstelling waar je het beste van hoopt en die totaal nieuw was voor
Nederland - theater uit Afrika, van een gevierde Congolese auteur en regisseur.
Maar Niangouna joeg het publiek weg met oeverloos geklets. Ook een miskleun: het
stuurloze Marktplaats 76 van Jan Lauwers, minder onverwachts en minder exotisch.
En Tragedy of a Friendship van  Jan Fabre; te lang (drie uur zonder pauze), te
luid, te nadrukkelijk seksgericht.

Het beste theater kwam van ver. Er was een welkome kennismaking met  inventief,
geestig theater uit Zuid-Amerika en bovenal was er een overweldigende Wild Duck
uit Australië. Deze Ibsen-bewerking van regisseur Simon Stone kwam aan als een
mokerslag. De meeste Nederlandse Ibsen-uitvoeringen verbleekten erbij.

Wat het Holland Festival ontbeert is een internationale voorhoederol.
Wereldpremières waren schaars, Nederlandse premières alomtegenwoordig, omdat het
gros van de producties in samenwerking met rijkere partners wordt gerealiseerd,
en de voorstellingen eerst dáár te zien zijn.

Dat is het festival aan te rekenen. Het is onvoldoende in staat eigen
voorstellingen te initiëren. Anderzijds: een voortreffelijk scoutingapparaat is
misschien wel waardevoller. Wat maalt de bezoeker om wereldpremières als voor
bewezen topkwaliteit de overtocht wordt betaald? Snelheid van handelen is dan
wel een must: een goede Arturo Ui die al in 1995 is gemaakt, is dat wat we
moeten weten van het Duitse theater?

Bij dit alles is het budget een verzachtende omstandigheid. Het festival woekert
met de beschikbare middelen en maakt veel in coproductie met rijkere partners.
Meer eigen voorstellingen en initiatieven zouden eenvoudigweg ook meer geld
kosten. Ter illustratie: de Ruhrbiennale, het rijke broertje in het Ruhrgebied,
heeft jaarlijks 13 miljoen te besteden. Het Holland Festival kost 5 miljoen
(waarvan 3 miljoen rijkssubsidie) en brengt  daarvan aan de kassa maar 1 miljoen
op.

Het zijn liefhebbers die dat geld uitgeven. Een festival voor 'de gewone man' of
'de jeugd' zal het festival nooit worden. Dan moet je die bijtende Wild Duck een
maand programmeren en de charismatische en hippe regisseur Stone bij DWDD
planten. Ook wenselijk voor de toekomst: een aantrekkelijker affiche en een
minder hermetische en  onpraktische vormgeving van de festivalpocket.

Audi zei in december in deze krant naar ,,hoognodige verjonging van het publiek"
te streven: ,,Het festival stond te boek als elitair, we werken er nu al zeven
jaar aan het markanter en breder te maken." Maar als dat moet met circus (Hans
was Heiri); laat maar. In 1999 probeerde Audi's voorganger Ivo van Hove dat ook
al met 'paardentheater' Zingaro. Zinloze franje.

Ook Van Hove zocht vergeefs naar verjonging en bracht destijds veel popmuziek;
een genre dat dit jaar onder Audi weinig ruimte kreeg. Het aanbod had scherper
gekund, en wat er was zat verstopt in geforceerde multimediale cross-overs.

Audi doet waar hij goed in is en is trouw aan de missie die hij in 2006 veel
bescheidener verwoordde als: ,,Aan de mensen duidelijk maken dat ze niet naar
New York of naar Wenen hoeven te gaan om internationale podiumkunst te zien. Je
kunt het ook hier in Amsterdam krijgen."

LOAD-DATE: 24 August 2013

LANGUAGE: DUTCH; NEDERLANDS

GRAPHIC: Een van de beste voorstellingen van het Holland Festival: de zinnelijke
opera Quartett van Luca Francesconi, Teatro alla Scala.
Foto Bram Budel

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              55 of 146 DOCUMENTS



                                NRC Handelsblad

                             22 juni 2013 zaterdag

Pas op: relativerend artikel over onveiligheid;
De rechtsstaat

BYLINE: Folkert Jensma

SECTION: Opinie & Debat

LENGTH: 884 woorden


Dit kabinet heeft een mateloos geloof in het nut van meer en harder strafrecht.
Althans, dat schreef ik  onlangs misprijzend over de twee VVD-bewindslieden op
Justitie en Veiligheid. Strafrecht, ooit het uiterste middel van de overheid,
wordt voor van alles en nog wat gebruikt. Haren trekken op het schoolplein?
Taakstraf. Illegaal in Nederland? Ook dat wordt strafbaar. Er komt meer
cameratoezicht, er verschijnen drones in het luchtruim - op je laptop wil
justitie ongezien spyware plaatsen. De vrijheid van de rechter is ingeperkt met
verplichte minimumstraffen. Justitie mag intussen vrijgesproken verdachten nog
een keer  vervolgen, bij nieuw bewijs.  De repressieve overheid dringt op. Zo
voelt het.

Vorige week kwamen er twee interessante stukken uit waarin de rol van het
strafrecht werd geanalyseerd. Teeven en Opstelten stuurden de Senaat een brief
waarin ze uitleggen wat ze met strafrecht willen. Maar ook om tegen te spreken
dat ze houwdegens zijn uit de 'law and order' school. Tegelijkertijd kwam het
tweede nummer uit van het nieuwe Tijdschrift over Cultuur & Criminaliteit.
Daarin wordt 'Veiligheid in een laat-moderne cultuur' geanalyseerd door de
criminologen Marc Schuilenburg en René van Swaaningen.

De bewindslieden schrijven dat het strafrecht maatschappelijk belangrijker is
geworden omdat het 'criminaliteitsbeeld' sterk is veranderd.  Het is volgens hen
een 'permanente, reële bron van onbehagen' geworden. Misdaad zou veel complexer
en bedreigender  zijn. Ze wijzen op mensenhandel, kinderpornografie, cybercrime,
fraude en internationale criminaliteit. Dat burgers banger worden komt ook omdat
de tijd van de 'grote religieuze en ideologische bewegingen'  voorbij is. Daarin
lagen opvattingen over goed en kwaad vast - het strafrecht kon destijds ook
aanvullend zijn.

Maar in deze onzekere tijd niet meer, menen zij. De tijd van vanzelfsprekende
grote sociale controle en 'eenduidige morele context' is voorbij - de overheid
moet die lacune opvullen. De officier, de agent, de rechter - zij vervangen het
informele gezag dat aan kerk, partij, vakbond, school, dokter, wethouder werd
toegekend. Strafrecht als het morele  antwoord op  sociale versplintering, op
globalisering.

De burger is schade bovendien erger en slachtoffers zieliger gaan vinden.
Risico's zijn minder acceptabel, van de overheid wordt totale preventie geëist.
Sociologen vatten het wel samen als de 'Pech Moet Weg' houding. Dit kabinet wil
die veiligheid bieden met verscherpte strafeisen en met uitbreiding van
slachtofferrechten. Dergelijke verschuivingen zijn legitiem, schrijven de
bewindslieden: wij reageren op sociale en maatschappelijke veranderingen. Daarom
hebben zij het ministerie ook herdoopt tot Justitie en Veiligheid.

Dan de criminologen Schuilenburg en van Swaaningen. Zij constateren inderdaad
een springtij van nieuwe strafwetten. Fouilleren, bewakingscamera's,
jeugdstrafrecht,   voetbalvandalisme, minimumstraffen voor recidivisten,
scholingsdwang. Beleid maken 'met de kraan open',  op een 'sterk punitieve toon'
die overigens niet spoort met de feiten. ,,De geregistreerde criminaliteit is
tussen 2005 en 2011 met 11% gedaald. Het aantal strafzaken is tussen 2006 en
2011 met 23% afgenomen. Ook het aantal volwassen gedetineerden neemt gestaag
af." Nederland is een 'erg veilig land'.

Dat roept de vraag op waarom het accent toch zo stevig op repressie ligt. Zeker
nu in de criminologie bekend is dat veiligheidswinst het best behaald kan worden
door preventie. Tussen strenger straffen en minder misdaad ,,bestaat maar een
beperkt causaal verband".

Waarom gaat daar dan steeds het debat over? Het antwoord zoeken zij in culturele
oorzaken. In onze veilige en welvarende samenleving is de burger ongericht bang
- voor radicale moslims die op jihad gaan, voor dieven die examens, smartphones
of airbags 'op bestelling' stelen. Voor  Nederland als verdwijnende
verzorgingsstaat waar bejaarden uit het verzorgingshuis worden verbannen, waar
Roemenen  op afstand toeslagen  'pinnen', asielzoekers eindeloos mogen blijven
en bozige moslims samenzweren. Stereotypen en vage angsten worden bevestigd door
het opgewonden nieuws van de dag. Nuchterheid en maathouden worden in de
mediacultuur dankzij GeenStijl en http://Fok.nl   zeldzamer. Politici varen in
deze heksenketel van ressentiment snel op het 'kompas van het gevoel'.

Zo ontstaat er een geharnaste voorzorgcultuur waarin risico's vroeger en sneller
worden beperkt. Alle instanties moeten voortaan  eerder in grijpen. Dat in de
complexere samenleving normen minder vanzelf spreken, erkennen de criminologen.
Stoere taal, symbolische maatregelen en ferme politici zijn de nieuwe bakens. In
de neoliberale veiligheidscultuur ontstaat een 'punitief populisme'. Dat stelt
de samenleving zo simpel mogelijk voor. Met de 'hardwerkende Nederlander' als
archetypisch (blank) ijkpunt. Veiligheid wordt nog maar nauwelijks verbonden met
vraagstukken als werk, scholing of sociale onderklasse. Criminaliteit en
migratie vallen nu samen. Veiligheid is een technisch probleem geworden,
waarvoor rationele  oplossingen zijn. Daarin past geen ingewikkelde sociale
analyse,  maar voluit vertrouwen op afschrikking. Terwijl juist die keuze
irrationeel is.

De auteur is juridisch redacteur @folkertjensma

Méér strafrecht als panacee voor het grote onbehagen

LOAD-DATE: 24 August 2013

LANGUAGE: DUTCH; NEDERLANDS

GRAPHIC: folkert

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              56 of 146 DOCUMENTS



                                NRC Handelsblad

                             22 juni 2013 zaterdag

'Ik laat me niet snel intimideren';
Levenslessen

BYLINE: Brenda van Osch

SECTION: Economie

LENGTH: 652 woorden

SAMENVATTING

Sophie in 't Veld (49) is Euro-parlementariër voor D66. Ze zet zich in voor
burgerlijke vrijheden en mensenrechten.

VOLLEDIGE TEKST:

 Temperament

,,Als kind had ik al over alles een mening en wilde ik de barricades op. Die
drift zit gewoon in mij. Mijn moeder heeft mij en mijn drie broertjes alleen
opgevoed, maar ook carrière gemaakt. Ze is een sterke vrouw, die liet zich niet
klein krijgen. Die tijd heeft me zeker gevormd. Ik heb gezien hoe belangrijk
financiële zelfstandigheid voor een vrouw is. Ik laat me niet snel intimideren
of afleiden, ik doe mijn eigen ding."

Inspiratie

,,In de zomer huisvestte mijn moeder studenten internationaal recht, uit
Ecuador, Rusland, Angola. Die veelheid aan culturen heb ik opgezogen. Toen wist
ik: ik wil iets internationaals doen. Na twintig jaar in Brussel ben ik nog
gefascineerd door de subtiele verschillen tussen mensen. Het houdt me een
spiegel voor: wie ben ik? Ik vind het mooi hoe we in Brussel een microkosmos
vormen, met onze eigen codes, op zoek naar dat wat we gemeen hebben."

Context

,,Ik kijk naar Nederland met een zekere afstand, tegelijkertijd ken ik het land
door al mijn werkbezoeken beter dan ooit. Wij worden ervan beticht in een ivoren
toren te zitten, maar vergeet niet dat de meeste 'gewone' Nederlanders bitter
weinig van de wereld hebben gezien. Het is een denkfout dat je minder
Nederlander bent naarmate je meer Europeaan bent. In Brussel lopen de
scheidslijnen allang niet meer langs landsgrenzen."

Wapenfeit

,,Wat we hebben bereikt voor homorechten, daar ben ik trots op. Voor mij zijn
homorechten en abortus de lakmoesproef of Europa ook een gemeenschap van waarden
is. Europa gaat niet over familierecht, maar veel wetgeving raakt eraan. Neem de
richtlijn gezinshereniging. Wat is een gezin? Twee vaders met een kind? Of je
wilt of niet, je komt op morele vraagstukken uit. Een gemeenschap van burgers
bestaat bij de gratie van gedeelde belangen."

Interactie

,,Nieuwe media zijn een fantastisch hulpmiddel bij mijn werk, ik kan mijn
verhaal kwijt en krijg direct feedback. Soms wordt de veelheid aan ongefilterde
haat via e-mail en Twitter me te gortig. Dan mail ik terug: 'Durf je dit ook in
mijn gezicht te zeggen? Kom maar langs.' Meestal binden mensen dan snel in. Ik
heb een aantal favoriete eurohaters waarmee ik regelmatig discussieer. Juist aan
mijn tegenstanders kan ik mijn argumenten goed scherpen."

Keerzijde

,,Ik had best kinderen gewild, maar misschien niet graag genoeg. Uiteindelijk
heb ik heel bewust voor dit vak gekozen en vol overgave 80 uur per week gewerkt.
Natuurlijk heb ik dingen gemist, maar ook veel moois meegemaakt. Nu ik weer een
relatie heb, probeer ik mijn werk tot 50 uur te beperken. Dat valt niet mee. We
gaan uit, proberen samen te koken. Heb ik dat voorheen gemist? Nou nee, maar ik
geniet er nu enorm van."

Verlangen

,,Ik wil absoluut door na de verkiezingen in 2014. De financiële crisis heeft de
bestuurlijke problemen van Europa blootgelegd. In unanimiteit beslissen is met
27 lidstaten onhoudbaar. Voor mij was een veelbetekenend moment toen de eurozone
China om financiële steun vroeg. Zo zijn de geopolitieke verhoudingen dus, dat
moeten we voor ogen houden als we Europa hervormen. Voor mij geen ministerspost
in Den Haag, juist nu wil ik erbij zijn in Europa."

Sophie in 't Veld

Geboren 13 september 1963 in Vollenhove

Opleiding Haags Montessori Lyceum in Den Haag, studie geschiedenis Universiteit
Leiden, examen Europees Ambtenaar (laureaat, graad A 7/6)

Loopbaan freelance vertaler (1990-1993), beleidsmedewerker gemeente Gouda
(1993-1994), sinds 1994 werkzaam in Brussel, sinds 2004 Europarlementariër voor
D66, in 2004 en 2009 lijsttrekker

Functies (selectie) lid commissie economische en monetaire zaken, lid commissie
burgerlijke vrijheden, justitie en binnenlandse zaken, vicevoorzitter werkgroep
homorechten

Bijzonderheden Internationale Humanist van het jaar (2011)

Privé gescheiden, verliefd

LOAD-DATE: 24 August 2013

LANGUAGE: DUTCH; NEDERLANDS

GRAPHIC: Foto Ivan Put

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              57 of 146 DOCUMENTS



                                NRC Handelsblad

                              21 juni 2013 vrijdag

Een stukje Hoge Veluwe in je straat

BYLINE: Arjen Schreuder

SECTION: Binnenland

LENGTH: 791 woorden

SAMENVATTING

Staatssecretaris Dijksma wil best natuur beschermen, maar liever zonder hekken.
De hei komt gewoon naar de simpele genieter toe.

VOLLEDIGE TEKST:

Een ,,natuurtransplantatie" kun je het noemen. Midden in Arnhem, aan de rand van
een winkelstraat, is een tamelijk compleet stukje Hoge Veluwe ingericht. Op
braakliggend terrein, waar een kerkje werd gesloopt, bloeit de hei en staan
berken en dennen. Misschien wel voor altijd.

,,Ik heb de natuur naar de stad gehaald", zegt Harro de Jong. Het leek de
landschapsarchitect  een mooi idee om de natuur, vaak zo verheven en
onbereikbaar schitterend in het landschap, naar het dagelijkse leven toe te
halen. ,,Niet als een regulier parkje met gras en perken waar de
plantsoenendienst staat te schoffelen, maar als natuur. Als iets wat me raakt."

Nationaal Park de Hoge Veluwe werkte graag mee. Of hij een halve hectare hei mee
mocht nemen? Jazeker. ,,Ze vroegen zelfs of ik er nog wat bomen bij wilde
hebben."

De actie van de jonge landschapsarchitect, in samenwerking met de gemeente, past
precies in wat staatssecretaris Dijksma (Natuur, PvdA) voor ogen staat: een
beleid dat niet zozeer hamert op bescherming van eerbiedwaardige en kwetsbare
natuur, maar op het belang van natuur voor mensen in hun dagelijks leven. ,,Ik
wil de natuur beschermen door haar anders, duurzaam te gebruiken. Niet door er
een hek omheen te zetten, apart van de omgeving. Maar juist door natuur bij ons
dagelijks leven te betrekken. Slim en gecombineerd met andere belangen",
schrijft Dijksma in een pamflet.

Morgen organiseert het kabinet een Natuurtop. In een fort in het Gelderse
Herwijnen maken premier Rutte en de staatssecretaris hun opwachting bij een
nationaal debat over natuur in Nederland. Het kabinet hoopt op plannen uit de
samenleving, want Dijksma wil vooral niet de indruk wekken dat een betweterige
overheid de natuur op last van Europa voor de burgers wel even zal beschermen.

Er was de afgelopen jaren een kloof ontstaan. Tussen burgers die fietsend
genieten van een simpele koe in de wei, en betweterige ecologen die beweren dat
zoiets geen natuur genoemd mag worden. Het was deze kloof tussen ecologische
technocraten en simpele genieters die het vorige kabinet nog als argument
gebruikte om flink te bezuinigen.

Dit kabinet wil anders overkomen. Dijksma handhaaft het traditionele
natuurbeheer, maar sympathiseert met de gewone man. ,,De bal ligt bij u",
schrijft ze. ,,Ik zie burgers en bedrijven die zich inzetten voor natuur. Met
wildzaaiacties op braakliggende bedrijventerreinen, moestuinen op daken van
bedrijven, bewoners die zelf de natuur onderhouden."

Natuur is overal en dichtbij, vindt Harro de Jong. Een zeldzame tongvaren op een
muur in de stad. ,,Als zo'n varen ergens wordt aangetroffen, mag je daar niet
meer bouwen." De Jong ziet het probleem niet. ,,Koop bij het tuincentrum een
zakje zaad van zeldzame plantensoorten. Binnen een paar jaar zijn er zó veel,
dat je die niet meer hoeft te beschermen."

Natuur is ook in vierenhalf miljoen Nederlandse tuinen. ,,Natuurbeheerders
krijgen vaak de kritiek dat ze alleen maar aan het tuinieren zijn. Nou, laten
wij in onze tuinen dan echte natuur maken!" Zaai maar knikkend nagelkruid in. Of
boswalstro. Goed voor de biodiversiteit.

Natuur is ook langs snelwegen te vinden. Rijkswaterstaat vroeg De Jong na te
denken over hoe je bermen als natuur kunt opvatten. Dat is niet zo moeilijk,
meent hij. ,,Ik ben blij als ik in de file sta, want kan ik kijken naar alle
mooie bloemen in de berm."

Hij omschrijft de snelwegen als het ,,grootste aaneengesloten en best bereikbare
natuurgebied" van Nederland. ,,Welk natuurgebied is vier keer zo groot als
Nationaal Park De Hoge Veluwe en trekt dagelijks drie miljoen bezoekers?" Zijn
advies: zaai zeldzame soorten in bermen; laat die lelijke geluidsschermen
begroeien met beschermingswaardige planten; maak middenbermen breder zodat
vangrails niet nodig zijn; verleid reizigers langs snelwegen te picknicken. Op
aantrekkelijke plaatsen. ,,Daar wil je zwemmen, vissen, kleedje uitrollen,
appels en bramen plukken. Creëer een natuurbeleving in plaats van een ranzige
parkeerplaatsbeleving."

Het best bereikbare natuurgebied van  Nederland: de snelweg

'Opgesloten in EHS'

Niet alleen het kabinet, maar ook de natuurorganisaties pleiten voor natuur als
,,iets van alledag, van dichtbij". Dat schrijven ze in een artikel voor de
Natuurtop van morgen. De verenigingen willen ,,verder kijken" dan gebieden die
tot de Ecologische Hoofdstructuur (EHS) behoren. Het succes van de EHS heeft een
,,onvoorziene, schadelijke keerzijde" gehad. ,,In feite is de natuur opgesloten
in de EHS. Buiten dit netwerk is veel natuur verloren gegaan." Meer aandacht is
nodig voor natuur in de straat en op het boerenland, vinden ze.

LOAD-DATE: 24 August 2013

LANGUAGE: DUTCH; NEDERLANDS

GRAPHIC: Landschapsarchitect Harro de Jong op zijn stukje 'Hoge Veluwe' midden
in Arnhem.
Foto Merlin Daleman

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              58 of 146 DOCUMENTS



                                NRC Handelsblad

                              17 juni 2013 maandag

Façades in het Kremlin

SECTION: In het nieuws

LENGTH: 461 woorden


Als machthebbers met een volksfront op de proppen komen, dan maken ze zich
zorgen over hun maatschappelijke basis. Hun partij is dan kennelijk niet in
staat de stemming aan te voelen of te onderdrukken. Een breed volksfront moet
die lacune opvullen met burgers die zich niet meer met de partij willen
encanailleren.

Het Volksfront voor Rusland, waar president Poetin vorige week eregast was, is
daarvan een voorbeeld. De regeringspartij Verenigd Rusland, in 2001 opgericht om
het Kremlin draagvlak te bieden, is uitgewoond. Verenigd Rusland is met twee
miljoen leden - de communistische partij had er vijf keer meer - almachtig en
trekt daarom bureaucraten en baantjesjagers aan, maar heeft geen ideeën waarmee
gewone burgers kunnen worden bekoord of gemobiliseerd.

Vandaar dat de meerderheid van de Russen het eens is met de bijnaam 'Partij van
Oplichters en Dieven', gemunt door de criticus Navalny. Vandaar dat premier
Medvedev, partijvoorzitter van Verenigd Rusland, niet welkom was bij het congres
van het Volksfront. Vandaar dat de benoemde burgemeester Sobjanin van Moskou,
die een eigen mandaat zoekt en rechtstreekse verkiezingen voor het ambt heeft
uitgeschreven, zich van Verenigd Rusland distantieert. Sobjanin zegt kandidaat
te zijn voor een 'eigen beweging', die nog niemand kent trouwens.

De keuze voor een Volksfront voor Rusland betekent echter niet dat er
democratische openingen naar het volk worden gezocht.

Toon en terminologie tijdens de oprichting herinnerden aan oude tijden. Poetin
werd bij acclamatie tot 'leider' uitverkoren. Met dat anglicisme wordt het
Russische woord voor leider, vozjd, dat qua klankkleur eerder doet denken aan
Führer of duce, omzeild. Datzelfde geldt voor het appèl aan elke Rus die 'voor
Rusland is' om lid van het Volksfront te worden. Die oproep impliceert dat zij
die geen lid worden kennelijk tegen Rusland zijn. Hier klinkt een vage echo uit
de jaren dertig, toen de leider in het Kremlin in een variant op het evangelie
van Matteüs zei: ,,Wie niet met ons is, is tegen ons."

De kans dat die retoriek realiteit wordt, is overigens niet zo groot. Rusland
ontbeert elk revolutionair elan voor een echt volksfront. Als het om politieke
kwesties gaat, is de maatschappij eerder apathisch dan  betrokken. Steeds meer
burgers willen met rust worden gelaten. De overheid is vooral een bron van
corruptie, niet van veiligheid.

Die apathie zal het Volksfront niet kunnen doorbreken. Daarom is het front
eerder een façade, in de tradities van generaal Potemkin, dan een politieke
innovatie. Het probleem van Poetin is niet dat hij moet werken met een partij
die in de volksmond wordt geassocieerd met list en bedrog. Zijn probleem is dat
hij geen alternatieven heeft.

Volksfront Rusland illustreert dat Poetin zoekt naar achterban

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              59 of 146 DOCUMENTS



                                NRC Handelsblad

                              14 juni 2013 vrijdag

PvdA en VVD zoeken miljarden om verder te  , maar willen ook graag    snijden
investeren

SECTION: In het nieuws

LENGTH: 441 woorden

SAMENVATTING

De coalitie zoekt 6 miljard euro aan bezuinigingen, bovenop de 45 miljard die al
was afgesproken. Hoe de tegenpolen VVD en PvdA naar compromissen zoeken.

VOLLEDIGE TEKST:

Weer bezuinigen. Met die opdracht komt de coalitietop  aanstaande maandag bij
elkaar. VVD en PvdA zoeken 6 miljard euro op de Rijksbegroting van 2014 om aan
de eisen van eurocommissaris Olli Rehn te voldoen.

Het lijkt een lastige opdracht, maar bij VVD en PvdA zijn ze opmerkelijk
opgeruimd. Het lijkt erop dat  premier Mark Rutte (VVD), vice-premier Lodewijk
Asscher (PvdA), minister Jeroen Dijsselbloem (Financiën, PvdA) en
fractievoorzitteers Halbe Zijlstra (VVD) en Diederik Samsom (PvdA) het volgende
week best wel eens snel eens kunnen worden. Hoewel ze soms lang moeten
doorpraten om eruit te komen, blijven de verhoudingen tussen de ideologische
tegenpolen uitstekend, zo benadrukken de coalitiepartners steeds.

Dat moet ook wel. In het regeerakkoord, met bezuinigingen van 16 miljard,
moesten beide partijen al pijnlijke concessies doen. Hoe hoger de bezuinigingen,
hoe pijnlijker de concessies. En waar valt nog geld te  besparen op zo'n korte
termijn?

Voor de PvdA is vooral belangrijk dat lage- en middeninkomens er niet meer op
achteruitgaan dan hogere. Niet denivelleren dus. Dat is lastig, omdat
overheidsuitgaven vaak ten goede komen aan lagere inkomens. Bezuinigt het Rijk,
dan wordt deze groep harder geraakt.

Een oplossing van dat probleem is belastingen verhogen, omdat hogere inkomens
daar relatief meer last van hebben. Maar lastenverzwaringen zijn slecht voor de
economie en voor het imago van de partij voor 'de hardwerkende Nederlander', de
VVD.

De PvdA heeft zich in de oppositie altijd gekeerd tegen al te veel
bezuinigingsdrift, en wil nu eigenlijk ook investeren om de economie aan te
jagen. Alleen is er geen geld.

Gelukkig voor de coalitie zijn er ook oplossingen - soms schijnbare oplossingen.
Voor investeringen: een toezegging van van pensioenfondsen om te investeren in
infrastructuur en woningbouw, bijvoorbeeld.

Het belastingstelsel is ook ingewikkeld genoeg om relatief onzichtbaar de
uitgaven te verlagen. Veel toeslagen stijgen jaarlijks automatisch, bijvoorbeeld
vanwege een koppeling aan de inflatie. Die  'indexering' even loslaten, levert
geld op.

Een boekhoudkundige handigheid is schuiven in de tijd: investeringen uitstellen
en het bezuinigingen sneller invoeren. Op de lange termijn maakt het niets uit,
maar voor 2014 kan het honderden miljoenen extra opleveren.

Met medewerking van Annemarie Kas, Ariane Kleijwegt, Thijs Niemantsverdriet,
Emilie van Outeren, Derk Stokmans,  Oscar Vermeer, Erik van der Walle en Jeroen
Wester.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              60 of 146 DOCUMENTS



                                NRC Handelsblad

                              7 juni 2013 vrijdag

De staat als oma;
column Jan Jaap van der Wal

SECTION: Special; Blz. 3

LENGTH: 492 woorden


Het gesprekje met mijn oma is iedere drie maanden hetzelfde, maar ook iedere
keer weer prettig. ,,Ik heb vier kleinkinderen, en iedereen krijgt wat van oma,
dus jij ook, ondanks dat je het misschien niet nodig hebt." ,,Nou, oma, ik kan
het altijd gebruiken hoor, dan ga ik lekker uit eten ofzo." ,,Nou, je ziet maar
wat je er mee doet. Opa zei altijd, als je ze wat geeft, moet je daarna nooit
meer vragen wat ze er mee gedaan hebben."

Je blijft altijd kind en dus ook kleinkind, dus het is altijd fijn om van oma
een klein beetje geld toegestoken te krijgen. Ik koop er altijd meteen iets
leuks voor.

De Belastingdienst heeft het zelfs over een vrijstelling voor kinderen van 18
tot 40 jaar. Dat zou betekenen dat mijn oma 92 moet worden. Waarom niet. Ik ben
ook wel van mening dat als je over de 40 bent,  het kindzijn ook wel een beetje
ophoudt.

Maar in een bijzin van de Belastingdienst wordt gezegd dat de vrijstelling ook
geldt voor kinderen die ouder zijn dan 40, maar wel een partner hebben die
jonger is dan 40.

De zogenaamde Peter-Jan Rens- constructie.

Op een gegeven moment moet je wel op eigen benen kunnen staan natuurlijk.

Over erven en schenken weet ik dat we het aan Johan Cruijff te danken hebben dat
er over een schenking geen belasting betaald hoeft te worden. Het was
belachelijk om belasting te betalen over schenkingen voor een goed doel. Dat was
het meest logische dat ooit uit zijn mond gekomen is. Alle andere dingen waarvan
hij zegt dat ze logisch zijn, zijn doorgaans nooit sluitend te krijgen.

Zoals we het nu aan de Bulgaren te danken hebben dat je voor welk formulier dan
ook van de Belastingdienst een weekend moet uittrekken om het in te vullen.

Een schenking, een erfenis - het zijn momenten van grote vreugde om een
geldbedrag te ontvangen waar je niet voor hebt moeten werken. Het is hetzelfde
gevoel als die enkele keer dat er na een optreden iemand onwennig met een
envelopje aan het hannesen is omdat het 'zwart' betaald wordt. Dat soort
bedragen lijken ook altijd meer dan dat ze daadwerkelijk zijn. Ik merk ook bij
mezelf dat ik dat geld ook eerder uitgeef.

En hier komen we bij een belangrijk psychologisch punt, waar we ook de economie
tegenkomen. De psychologie waarmee onze minister-president in de afgelopen
campagne schermde: alle hardwerkende Nederlanders krijgen 1.000 euro. Nooit
gezien, daar niet van. Zodra mensen ,,onverwacht gevonden of verkregen" geld
ontvangen, geven ze het eerder uit. Voilà, de auto, die Mark Rutte ons zo graag
ziet kopen. Figuurlijk natuurlijk; het ligt ook aan de inhoud van de envelop.

Ik zie hier een hele nieuwe manier van staatssteun ontstaan. Incidentele
schenkingen en erfenissen. Ambtenaren die namens Mark Rutte op straathoeken aan
wildvreemden envelopjes uitdelen met 'schenkingen'.

De staat als oma. U bent allemaal mijn kinderen, dus u ook, ondanks dat u het
niet misschien niet nodig heeft. Maar, zoals mijn opa altijd zei, daarna nooit
meer vragen wat ze er  mee gedaan hebben.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              61 of 146 DOCUMENTS



                                NRC Handelsblad

                              4 juni 2013 dinsdag

Of Benno L. nog even in zijn cel wil blijven;
InterviewPieter van der Kruijs, advocaat van pedoseksuele zwemleraar

BYLINE: Merel Thie

SECTION: Binnenland

LENGTH: 680 woorden

SAMENVATTING

Zwemleraar Benno L. wil naar Duitsland. Vrijdag komt hij vrij. Zijn advocaat
vreest dat hij in Nederland geen leven kan opbouwen.

VOLLEDIGE TEKST:

Vrijdag komt de Bossche zwemleraar Benno L. voorwaardelijk vrij. Dan zit
tweederde van zijn gevangenisstraf (6 jaar) erop, die hij kreeg opgelegd voor
aanranding van twee kinderen en ontucht met tientallen anderen. Maar volgens
zijn advocaat heeft de politie gevraagd of L. enkele dagen langer in zijn cel
wil blijven. Na lang zoeken is een gemeente bereid gevonden hem op te nemen,
maar die wil eerst een dreigingsanalyse maken. Advocaat Pieter van der Kruijs
noemt het ,,idioot" dat dit niet geregeld is tijdens de vier jaar dat L.
vastzat. Zelf wil L. (63) het liefst naar Duitsland vertrekken. Maar dat mag de
komende twee jaar niet, omdat zijn straf formeel nog niet is afgelopen, maar
voorwaardelijk is beëindigd.

Er is een gemeente in Nederland bereid gevonden hem op te nemen. Waarom wil hij
niet?

,,U weet net zo goed als ik dat de kans nihil is dat hij hier een gewoon leven
zal kunnen opbouwen. Ik heb begrepen dat eerst tien à elf gemeenten hem hebben
geweigerd. In Duitsland is nauwelijks media-aandacht geweest voor zijn zaak."

Maar in Duitsland kan hij wellicht ongestoord zijn gang gaan, opnieuw kinderen
misbruiken.

,,Het herhalingsgevaar wordt heel klein geacht bij mijn cliënt. En hij is bereid
zich te laten behandelen."

Meer een gelegenheidsdader?

,,Ja, een voyeur. Hij heeft de broekjes van kinderen naar beneden getrokken om
foto's te maken. Ik heb de beelden gezien. Op geen enkele had hij een erectie.
's Avonds masturbeerde hij achter zijn computer bij de foto's. Dat is van een
heel andere orde dan wat Robert M. heeft gedaan. Dat kun je ook zien aan de
straffen die ze hebben gekregen. Robert M. heeft 19 jaar en tbs, die komt nooit
meer vrij. Mijn cliënt wel. Ik was wat dat betreft in deze zaak trots op onze
rechtsstaat. Ik zag wat de officier van justitie voor woede over zich heen kreeg
toen hij in hoger beroep geen tbs meer eiste."

U vindt dat de maatschappij dat onderscheid ook moet maken?

,,Ja, ik heb groot respect voor de weduwe van Gerrit-Jan Heijn, die in
interviews vertelt dat ze de moordenaar van haar man heeft kunnen vergeven. Maar
pedofielen zijn de nieuwe heksen. Ze moeten op de virtuele brandstapel. De
samenleving omarmt een crimineel als Willem Holleeder, maar wil mijn cliënt
lynchen."

Loopt Holleeder geen gevaar?

,,Misschien willen criminelen hem iets aan doen, maar zeker niet de gewone man."

De samenleving wil het risico niet meer nemen dat hij opnieuw kinderen
misbruikt.

,,Als wij nastreven dat volwassenen niet meer aan kinderen zitten, moeten we
onderzoeken wat helpt om dat te voorkomen. Er zijn tienduizenden mensen met deze
aanleg. Het moet bespreekbaar zijn."

Wat let Benno L. om vrijdag naar Duitsland te gaan? L. is Duitser.

,,Dat kan hij doen. Duitsland levert geen onderdanen uit. Maar het zal niet
gebeuren. Hij is een gezagsgetrouwe burger."

Waarom blijft het OM eigenlijk verantwoordelijk voor hem?

,,Zij zijn verantwoordelijk voor de uitvoering van straffen. Ook voor het deel
waarin hij voorwaardelijk in vrijheid wordt gesteld. Overigens vind ik de
voorwaarden die hem zijn opgelegd voor die periode, een gebiedsverbod in een
groot aantal Brabantse gemeenten, voor een deel windowdressing. Over twee jaar
kan hij zich weer overal vertonen."

Als hij vrijdag vrijkomt, zijn tien gemeenten voor de Bossche zwemleraar Benno
L. verboden terrein. Het gaat onder meer om Den Bosch, Tilburg, Haaren en
Gestel. Dat bevestigt de advocaat van Benno L., Pieter van der Kruijs. Het
Openbaar Ministerie wil hiermee voorkomen dat de slachtoffers van L. onverhoeds
met hem worden geconfronteerd. Benno L. werd in 2011 in hoger beroep veroordeeld
tot zes jaar gevangenisstraf voor aanranding en ontucht met gehandicapte meisjes
die hij zwemles gaf.

Hij zit nu vier jaar vast en wordt voorwaardelijk in vrijheid gesteld. Hij moet
zich ook (verder) laten behandelen. Als hij zich niet aan de opgelegde
voorwaarden houdt, moet hij de laatste twee jaar van zijn celstraf alsnog
uitzitten.

LOAD-DATE: 24 August 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              62 of 146 DOCUMENTS



                                NRC Handelsblad

                              31 mei 2013 vrijdag

Koningstoer;
column  Margriet Oostveen

SECTION: In het nieuws

LENGTH: 502 woorden


Zijne Majesteit Koning Willem-Alexander en Hare Majesteit Koningin Máxima
bezoeken ons, hun volk. Twee provincies per dag doen zij aan. Aan alle
provinciegrenzen staan honderd handgeplukte gewone mensen klaar, ,,zoals
sporters, musici, vrijwilligers, ondernemers en onderzoekers", aldus de
Rijksvoorlichtingsdienst. En we noemen dit ontmoeten.

Gisteren woonde het paar in Arnhem ,,diverse presentaties" bij van ,,twee
thema's die Arnhem kenmerken".Dit zijn de thema's 'verbindingen' en 'voor elk
wat wils'.

Maar natuurlijk. Verbindingen. En voor elk wat wils. Als citymarketing
haarlemmerolie is voor bestuurders die het contact met hun burgers vrezen, maar
toch iets moeten dóén, wat betekent dan een complete toer langs zulke plaatsen
voor een koning?

Maar snel door naar Oosterbeek en Wageningen.

Een GroenLinks-wethouder uit Utrecht twittert al foto's, met die typisch linkse
mengeling van quasi-afkeer en grenzeloze opwinding. Ah, de informele bijeenkomst
met honderd informele Nederlanders. Zoals sporters, musici, vrijwilligers,
ondernemers en onderzoekers. We zien de gewone Nederlander Claudia de Breij.
Vorige maand zong ze nog een mooi alternatief, kritisch koningsliedje op tv. Nu
draagt zij een nette jurk. De koning kijkt enigszins bedroefd naar een glas in
zijn hand. Wat erin zit, lijkt verdacht veel op een streekproduct.

Vianen duurt 21 minuten - timing van het liveblog van RTV Utrecht. Zang,
burgemeester, dans en appelsap voor de majesteiten. Een streekproduct. En weg
zijn ze, richting Vreeswijk.

Vreeswijk: zeemanskoor zingt. Koningspaar bewandelt 'het Kippenbruggetje'. Tien
minuten maar, dan stapt het gezelschap in de bus naar IJsselstein.

Maar let op. Om 14.52 uur meldt RTV Utrecht: zwangere vrouw krijgt weeën bij
vertrek van het koningspaar.

Hier had het koninklijk paar iets historisch kunnen doen. Een vrouw in
barensnood ondersteunen. Auto en escorte aanbieden, of desnoods een glaasje
streekproduct.

Maar ze zijn al weg. Ze moeten naar IJsselstein.

Toegegeven: IJsselstein lijkt op papier een hoogtepunt. De koning krijgt hier
volgens de RVD ,,in zijn hoedanigheid van Baron van IJsselstein volgens een
eeuwenoude traditie symbolisch een paard overhandigd dat direct wordt
doorgegeven aan een goed doel".

Ik zie het paard op de camerabeelden naar het kruis van de koning happen. Hoor
hoe iemand uit het gevolg ter afleiding snel een ,,Hiep hiep hoera!" inzet.
,,Hiep hiep hoera!", roept het volk.

Drieëntwintig minuten. Dan vertrek naar Utrecht, om kennis te maken met het
multiculturele leven in de wijk Lombok. Dit duurt van 16.01 tot 16.20 uur.
Negentien multicultiminuten. Net genoeg voor de arrestatie van een
anti-monarchist met een stuk karton - want dat is ook al folklore.

Om 17 uur eindigt deel twee van de koningstoer op het Domplein. In het belang
van koning, koningin, onderdanen en de vooruitgang, stel ik voor dat majesteit
de volgende keer gaat skypen.

Margriet Oostveen schrijft op deze plek een wisselcolumn met Arjen van Veelen

De multiculturele wijk krijgt 19 multicultiminuten

LOAD-DATE: 31 May 2013

LANGUAGE: DUTCH; NEDERLANDS

GRAPHIC: Margriet Oostveen LOGO

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              63 of 146 DOCUMENTS



                                NRC Handelsblad

                              29 mei 2013 woensdag

De ruimte was van jou, Harry;
Zien

BYLINE: Pieter van Os

SECTION: Media

LENGTH: 236 woorden


Holland Doc: Mijn geniale broer HarryNed. 2, 23.00 - 00.00 uur

Je ziet het vaak op begrafenissen: sprekers die  de tweede persoon enkelvoud
kiezen  en daarbij voortdurend een naam herhalen. Roy Dames, maker van een
egodocument met de dood van zijn broer als uitgangspunt, lijkt er niet mee op te
kunnen houden. Op lijzige, voorgelezen toon krijgt de kijker zinnen als: ,,De
ruimte was van jou, Harry". ,,Ik probeerde in jouw geest te handelen, Harry".
Enzovoorts.

Harry is een veertig jaar geleden overleden sterrenkundige. Docenten en
collega's herinneren hem als een leergierige, optimistische twintiger. De maker,
twintig toen zijn broer aan een hersentumor overleed, herinnert zich Harry als
een briljante  somberaar.  Probleem: kan het de kijker iets schelen? Wegzappen
ligt voor de hand.

En toch zou dat jammer zijn. Want behalve een irritatie wekkende vertelvorm,
biedt de documentaire ook een interessant beeld van gewone Nederlanders die
worstelen met het vervliegen van een wereldbeeld - en  de ingrediënten daarvan:
een geloof in leven na de dood; gemeenschapszin rond de plaatselijke kerk;
technologische vooruitgang.

Het vliedend tijdsbeeld uit zich zelfs in Roy Dames zelf: eerst een gelovig
jongetje in Beverwijk, daarna met het rapport van Rome onder de arm op pad met
junks, alcoholisten en heroïnehoeren, om tot slot  het vizier op zichzelf te
richten - en de familie, tijd en plaats waar hij vandaan komt.

LOAD-DATE: 29 May 2013

LANGUAGE: DUTCH; NEDERLANDS

GRAPHIC: Roy Dames maakt een documentaire over zijn briljante dode broer.

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              64 of 146 DOCUMENTS



                                NRC Handelsblad

                              28 mei 2013 dinsdag

Ik mis alleen de structuur

BYLINE: Henk Stouwdam

SECTION: Mens&

LENGTH: 1339 woorden

SAMENVATTING

Drie maanden geleden maakte rolstoeltennisster Esther Vergeer bekend dat ze
stopt. Tennissen was voor haar niet meer ,,zo'n gaaf leven". En ze mist het
niet. Dit is wat ze van het leven weet - tot nu toe.

VOLLEDIGE TEKST:

A ltijd handig om Esther Vergeer te zijn. Krijg je een topsportpasje voor de
nieuwe Arnhemhal op het nationale sportcentrum Papendal. Als ex-sporter kom je
daar eigenlijk niet voor in aanmerking, maar voor haar wordt graag een
uitzondering gemaakt. Het pasje geldt als betaalmiddel.

Een bewijs dat ze status heeft verworven. Maar bij het woord status trekt
Vergeer een  vies gezicht. Ze vindt het een vervelend woord. Het klinkt
autoritair. Zo van: ik ben beter dan jij. En die indruk wil ze  hoe dan ook niet
wekken.

Esther is Esther, een gewone vrouw van 31 jaar uit Woerden, die wegens een
dwarslaesie  in  1988 aan een rolstoel is gekluisterd en toevallig goed kan
tennissen. Dusdanig goed dat ze alles, maar dan ook álles heeft gewonnen wat
mogelijk is. Ze stond vanaf 1998 onafgebroken nummer één op de wereldranglijst
en heeft vanaf januari 2003 tot en met haar laatste wedstrijd op de Paralympics
in 2012 geen partij verloren.

Ach, ze begrijpt het wel als mensen tegen haar opkijken. Diezelfde spanning
voelt zij nog steeds bij de aanwezigheid van Roger Federer, terwijl Vergeer de
Zwitserse tenniscrack tot haar kennissenkring mag rekenen. Ze merkt dat mensen
soms zenuwachtig worden als zij ergens binnenkomt.  Vergeer doorbreekt de
opwinding graag door een praatje aan te gaan. ,,Zodat de aanwezigen snel merken
dat ik ook maar een mens ben. Ik wil niet afstandelijk zijn. Ik wil warm
overkomen."

Het is nu drie maanden geleden dat ze bekendmaakte dat ze stopt met tennissen.
Dit is wat Esther Vergeer van het leven weet - tot nu toe.

â   ,,Het is niet makkelijk om te stoppen. Maandenlang wiebelde ik tussen
tegenstrijdige gevoelens toen ik wilde ophouden met tennis. De emoties schoten
van links naar rechts. De ene dag had ik het helemaal gehad met tennis. Dan denk
je: ik wil niet meer elke dag trainen. De volgende dag voelde ik het
tegenovergestelde. Zo van: ja maar, het is zo verrekte leuk om sporter te zijn.
Het is zo'n gaaf leven. Waarom zou ik ermee ophouden? Maar de buitenwereld ziet
je nog als topsporter, terwijl je dat niet meer bent. Na de Paralympics miste ik
de behoefte om me honderd procent voor de sport in te zetten. Ik voelde me die
maanden van twijfel niets, niemand. Tot op een goed moment in bed alle emoties
samenkwamen en ik de knoop heb doorgehakt. Zo kon ik niet doorgaan.  In januari
heb ik het besluit genomen en een maand later bij de presentatie van mijn
biografie heb ik mijn afscheid wereldkundig gemaakt. Dat was een opluchting."

â   ,,Het is moeilijk gedisciplineerd te blijven als je een  prestatiedoel mis.
Ik ben nu  een 'gewone' burger en dat  voelt best goed. Ik mis alleen de
structuur die ik als sporter wel had. Mijn leven was schematisch ingericht, heel
overzichtelijk. Die strakke tijdsindeling moet ik nog vinden. Maar ik doe veel
meer leuke dingen. Ik heb een vakantie vastgelegd, pik een terrasje en drink een
wijntje. Ik  fitness en tennis om af te trainen. Ik wil blijven bewegen, vooral
om mijn bovenlichaam fit te houden. Om zelf in en uit de auto te kunnen stappen.
Het moment dat ik van anderen afhankelijk word, wil ik zo lang mogelijk
uitstellen.

,,Om te voorkomen dat ik uit mijn rolstoel groei wil ik advies van mijn
voedingsdeskundige. Ik wil weten welke gevolgen een roseetje heeft. Moet ik dan
daags erna extra oefeningen doen? Naar die balans ben ik nog op zoek. Geef me
een strak schema en ik houd me eraan. In aanloop naar de Paralympics heb ik twee
jaar geen druppel alcohol gedronken. De energie die nodig is om alcohol af te
breken kon ik wel beter gebruiken. Niet dat ik nu elk weekeinde aan de alcohol
zit, maar wel sneller dan voorheen. Meer moeite heb ik met eten. Ik snoep wel
een stuk meer."

â   ,,Ik had niet het idee dat mijn biografie al geschreven moest worden. Ik
vond het wat vroeg. Maar de uitgever heeft me ervan overtuigd dat mijn afscheid
juist een geschikt moment is. Ik wilde wel dat het boek dieper gaat dan een
standaardinterview, dat het  leesbaar is voor een breed publiek. Kracht &
kwetsbaarheid is bewust een openhartig boek geworden.Dus ook met details over
mijn seksleven. Omdat het onderdeel van het leven is. Laten we daar dan geen big
deal van maken. Laten we het bespreekbaar maken, ook al omdat velen nieuwsgierig
zijn naar het seksleven van mensen met een beperking. Wat is eng en wat is
spannend? Wat kan wel en wat kan niet? Het taboe moet weg. Overigens is dat
hoofdstuk in goed overleg met mijn vriend geschreven. In mijn biografie staat
ook dat ik geen kinderen kan krijgen. Of beter gezegd: het is me om medische
redenen afgeraden; een te groot risico vanwege mijn handicap. Dat vooruitzicht
heb ik nog niet volledig aanvaard. Omdat het besluit nog zo vers is. Ik heb tijd
nodig om het te accepteren."

â   ,,Sporters met een handicap moeten veel  drempels over. Als sporter met een
handicap moet je veel overwinnen op gebied van vervoer, materiaal,
toegankelijkheid van accommodaties, maar ook als je  wordt geweigerd op
verenigingen. Ga zo maar door. Ik wil hen daarbij helpen. Na de positieve
publiciteit rond de Paralympics in Londen heb ik besloten minimaal twee jaar uit
te trekken om de Esther Vergeer Foundation te ontwikkelen. Nu is de basis van de
foundation nog te smal. We organiseren vooral sportdagen op mytylscholen. We
geven clinics en begeleiden gehandicapte kinderen naar een sportvereniging. Ik
wil dat breder trekken, ook internationaal. Werken met  gehandicapte sporters
die omhoog willen. Hun de houding van een topsporter aanleren. Hoe moet je je
gedragen? Hoe deel je een trainingsweek in? Hoe motiveer je jezelf?

,,Ik voer gesprekken met voormalige topsporters die ook een foundation hebben,
zoals Johan Cruijff, Richard Krajicek, Bas van de Goor en Jochem Uytdehaage. Ik
wil graag groeien en weten hoe de markt eruitziet. Verder spreek ik met
sportkoepel NOC*NSF en het Revalidatiefonds."

â   ,,Ik zeg nooit nooit tegen een bestuursfunctie. Of ik ooit een
sportbestuurder word? Zou goed kunnen. Ik denk wel dat ik daarvoor de
capaciteiten heb. Dat mijn naam genoemd wordt voor de opvolging van koning
Willem-Alexander als lid van het Internationaal Olympisch Comité (IOC) is wel
heel speculatief. Hoezo ik? Er is door iemand een proefballonnetje opgelaten,
want ik ben nooit gevraagd. Sterker, ik weet niet eens wat de functie van
IOC-lid inhoudt. Ik richt me nu op  mijn foundation en met die ervaring is het
IOC wellicht iets voor de toekomst. Overigens vind ik dat je voor het IOC eerst
naar capaciteit en dan naar nationaliteit moet kijken. Als er geen geschikte
Nederlandse kandidaat is, dan maar niet."

â   ,,Ik mis het tennis niet. Ik kan er relaxed naar kijken. Het was alleen
moeilijk om mijn naam nergens terug te vinden. Van de ene op de andere dag is
Esther Vergeer geschrapt en ben je niet langer de nummer één van de
wereldranglijst. Dat was even slikken. Maar ik wil wel bij rolstoeltennis
betrokken blijven. Iets managen of ergens leiding aan geven. Néé, absoluut niet
als coach. Daar ben ik helemaal niet goed in. Ik heb er het geduld niet voor.
Iemand vierhonderd keer een forehand laten slaan, ik moet er niet aan denken."

Geef mij een strak schema en ik houd me eraan

Dit is wat Vergeer doet

Maandag: sporten, vroeg vertrekken naar Schiphol, bezoek vriendin in Italië.

Dinsdag: terug naar Nederland.

Woensdag: sporten, EstherVergeer Foundation-kantoordag.

Donderdag: uitgenodigd voor boottocht namens provincie Utrecht tijdens
provinciebezoek koning Willem-Alexander enkoningin Máxima. Daarna presentatie op
congres.

Vrijdag: op bezoek bij kinderen in Wilhelmina Kinderziekenhuis, afspraak voor
Esther Vergeer Foundation, telefonische voorgesprekken presentaties.

Zaterdag: sporten, jurk ophalen voor World Champions Diner in Parijs.

Zondag: vertrek naar Roland Garros, Parijs. Daar bespreking met andere
toernooidirecteuren over ontwikkeling rolstoeltennis.

LOAD-DATE: 28 May 2013

LANGUAGE: DUTCH; NEDERLANDS

GRAPHIC: Foto Bob van der Vlist

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              65 of 146 DOCUMENTS



                                NRC Handelsblad

                              25 mei 2013 zaterdag

Brieven

SECTION: Opinie & Debat

LENGTH: 576 woorden


De werkelijkheid van de werkloosheid is anders

Niels Feitsma schetst een zwartgallig beeld van de aanpak van werkloosheid in
Nederland, waarbij mensen zonder baan ,,vogelvrij verklaard" worden omdat zij
werk moeten aannemen in ruil voor een uitkering (Opinie&Debat, 18 mei).

In een associatief betoog - met misschien de nodige projectie - over ,,de
hardwerkende Nederlander" die op feestjes ,,tekeer gaat" tegen werklozen bij wie
men de ,,duimschroeven moet aandraaien", gaat Feitsma voorbij aan de
werkelijkheid dat veel Nederlanders juist hunkeren naar enige vorm van
begeleiding naar werk. Hoewel hij beweert dat participatiecentra als
paddenstoelen uit de grond schieten, wordt er de laatste jaren juist nauwelijks
meer geïnvesteerd in de mobiliteit van mensen die werkloos worden.

Er is in Nederland inderdaad sprake van kapitaalvernietiging. Maar niet de
kapitaalvernietiging die Feitsma noemt: doortrapte werkgevers die serieuze
werknemers door goedkope bijstandsgerechtigden vervangen. Dat is sowieso een
archaïsch beeld. Het is het kapitaal van de gemotiveerde werkzoekende die weer
aan de slag wil en daarbij ondersteuning nodig heeft dat in gevaar is.

Al met al veelzeggend dat een nuchtere, breed gedeelde opvatting, namelijk:
,,iedereen die kan werken, moet werken", door Feitsma wordt toegeschreven aan
Rita Verdonk.

Maarten de Haan

Historicus en publicist, Amsterdam

Winnaarsmentaliteit legt zwakken het zwijgen op

In de krant stonden zes redenen waarom de crisis niet tot sociale onrust leidt
(Veel werklozen, weinig protest , NRC Handelsblad, 15 mei). Daar zou ik graag
een zevende aan toevoegen: de huidige winnaarsmentaliteit. Deze is een
uitvloeisel van het marktdenken en de meritocratie: degenen met geluk hebben dit
aan zichzelf te danken. Deze ideologie heeft twee middelen om mensen met dikke
pech het zwijgen op te leggen. Het eerste heet 'positief denken', het tweede
'slachtoffergedrag'. Via het gebod tot positief denken wordt mensen voorgehouden
dat ze hun eigen lot in handen hebben. Als je maar positief denkt, zijn er geen
problemen. Mocht je daar niet meer toe in staat zijn, dan is er altijd nog de
slachtofferrol of het slachtoffergedrag. Daarmee wordt je zwakke protest
effectief de mond gesnoerd. Mensen die een slachtofferrol aannemen, zijn
namelijk verachtelijk. Ze weigeren om positief te denken en hun lot in eigen
handen te nemen. Nee, daar kun je maar beter geen medelijden mee hebben. Is het
verwonderlijk dat de slachtoffers van de crisis hun mond niet meer opendoen?

Mieke van Stigt

Castricum

Meer aanslagen op komst

De aanslag in Londen op een Britse militair door moslims  was te verwachten.
Engeland heeft immers  een illegale en op leugens gebaseerde oorlog in Irak
gevoerd, waardoor de haat van moslims is vergroot. Ons parlement heeft steun
gegeven aan deze illegale oorlog, zodat ook ons land doelwit zal worden van
islamitische aanslagen.

Alphons F.  Mantel

Utrecht

Glycol is niet zo bijzonder

Voor een chemisch geschoold iemand werkt het artikel over glycol voor Syrië op
de lachspieren (NRC Handelsblad, 22 mei). Glycol is een belangrijke
basisgrondstof voor de hele chemische industrie. Behalve voor mosterdgas kan het
ook gebruikt worden als antivries en bij de synthese van talloze andere nuttige
chemische producten. Je kunt alles wel gaan verbieden. Geen keukenzout meer naar
Syrië,  want dat is ook nodig voor de synthese van mosterdgas.  Geen ijzer meer
want ze kunnen er geweren van maken.

E. van Herk

Kampen

LOAD-DATE: 24 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              66 of 146 DOCUMENTS



                                NRC Handelsblad

                              25 mei 2013 zaterdag

Uitgelicht zondag

SECTION: Media; Blz. 29

LENGTH: 549 woorden


Film

Stand by me (Rob Reiner, 1986, VS). Coming of age drama, gebaseerd op het korte
verhaal The Body, van horrorschrijver Stephen King. Vier twaalfjarige jongens
trekken in het Oregon van de jaren vijftig de bossen in, op zoek naar het
lichaam van een vermiste tiener. Door King zelf als een van de betere
verfilmingen van zijn werk gezien. Met Wil Wheaton, Corey Feldman, Jerry
O'Connell en River Phoenix. SBS 6, 06.15-08.00u.

Duplicity (Tony Gilroy, 2009, VS). Als spionagefilm vermomd liefdesverhaal zet
Clive Owen tegenover Julia Roberts in een scenario vol plotwendingen en
chronologische sprongen. Kunnen twee spionnen elkaar ooit vertrouwen, gewend als
ze zijn aan bedrog, dubbelspel en beroepsmatige achterdocht? Gevatte dialogen en
mooi sterrenspel. Net 5, 21.30-00.00u.

Jackass: The Movie. Jeff Tremaine, 2002, VS). Eerste bioscoopversie van populair
MTV-programma, vol gestoorde stunts die zichtbaar pijn doen en daarbij allerlei
smaakgrenzen overschrijden. Vooral voor de liefhebber. Met Johnny Knoxville, Bam
Margera, Chris Pontius en Steve-O. RTL 7, 21.30-23.15u.

Informatief

ArtMen. Beeldend kunstenaars David Bade en Jasper Krabbé vragen zich af of
klassieke genres zoals het stilleven, het portret of het landschap nog worden
beoefend in de kunst.  In deze aflevering bezoeken ze Maastricht. Waarom keerde
de van grote muurschilderingen bekende Hadassah Emmerich er terug na vijf jaar
Berlijn? Ned.2, 19.15-19.50u.

Extreem leven: Natalie Righton in Afghanistan. Driedelige documentaireserie over
het werk van oorlogsjournalist Righton in Afghanistan.  Deze slotaflevering gaat
over de Nederlandse politietrainingen in de provincie Kunduz. Righton praat met
Afghaanse politiechefs, lokale krijgsheren en de Taliban. Ook peilt ze hoe
gewone burgers de veiligheidssituatie ervaren. Is Kunduz klaar voor het vertrek
van de Nederlanders in juli? Ned.2, 20.25-21.20u.

True stories - Star Trek.  Brits/Duitse documentaire over het fenomeen Star
Trek, de sciencefictionserie die in 1966 begon, na drie seizoenen al van de tv
werd gehaald, maar desondanks een grote schare fans en wereldwijde bekendheid
wist op te bouwen, alsmede vanaf de jaren tachtig spinoff-series en ondertussen
alweer twaalf films. Voorafgaand aan de documentaire wordt vanaf 20.15u. de
eerste film, Star Trek: The Motion Picture uit 1979 uitgezonden. Arte
22.20-23.20u.

Radio

De hang, schaars goed. Documentaire van Miriam van Biemen over de hang, een
Zwitsers percussie-instrument dat rond 2000 op de markt kwam. De vraag ernaar
steeg explosief: alleen via de makers zelf kun je nu nog aan een hang komen,
maar die hebben wachtlijsten van minimaal drie jaar. Hierdoor heeft de hang een
haast mythische status verworven onder de kenners. Radio 1, 21.04-22.04u.

Sport

Roland Garros. Verslag van de eerste dag van de Open Franse
tenniskampioenschappen in Parijs. Zoals altijd op gravel is Rafael Nadal de
favoriet, maar hij is nog wel herstellende van een knieblessure. Ned.1,
11.00-18.00u.

Andere Tijden Sport. Ajax verloor in 1996 van Juventus in de finale van de
Champions League. Al jaren doen verhalen de ronde over grootschalig
dopinggebruik door Juventus. Officieel werd echter nooit een speler van Juventus
positief bevonden. Hoe dat kan, wordt onthuld door openbaar aanklager Raffaele
Guariniello. Ned.1, 23.15-23.45u.

LOAD-DATE: 24 May 2013

LANGUAGE: DUTCH; NEDERLANDS

GRAPHIC: Tennistoernooi Roland Garros begint weer.
Ned.1, 11.00u.
De haast mythische hang in Holland Doc Radio.
Radio 1, 21.04u.
Ruimtescheepsofficier Spock in  de sf-serie Star Trek.
Arte, 22.20u.

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              67 of 146 DOCUMENTS



                                NRC Handelsblad

                              24 mei 2013 vrijdag

Over de haag

SECTION: Binnenland

LENGTH: 415 woorden


Spreekstalmeester

PvdA-Kamerlid Otwin van Dijk rijdt nu al een half jaar regelmatig met zijn
rolstoel de plenaire zaal in. Maar  PVV'er Martin Bosma is er nog niet geheel
aan gewend, zo bleek toen hij gisteren als  waarnemend Kamervoorzitter optrad.
Bosma becommentarieerde de gebruikelijk plaatsing van een microfoon op
zithoogte: ,,Alles is voor de heer Van Dijk in gereedheid gebracht." Ook het
einde van het betoog van de PvdA'er luidde Bosma uit met een verwijzing naar
diens handicap: ,,U kunt het niet zien, maar op het spreekgestoelte brandt een
lampje dat uw tijd om is."

Vredesbesprekingen

Het wil wel eens schuren tussen de Tweede-Kamerleden Roos Vermeij (PvdA) en Paul
Ulenbelt (SP). Anderhalf jaar geleden liep een debat over het pensioenakkoord
uit op een ordinaire scheldpartij tussen hen. De PvdA, zei Ulenbelt, moest
,,zich schamen" omdat de partij ,,het gore lef" had gehad het akkoord te
steunen. Vermeij riposteerde dat Ulenbelt ,,lariekoek" verkondigde. Deze week
ging het in de Tweede Kamer opnieuw over pensioenen. En wat bleek? De vrede
tussen de twee ruziemakers is getekend. Vermeij noemde Ulenbelt ,,een zeer
schattige volksvertegenwoordiger".

Tennisbaankorting

Al bijna drie maanden geldt een lager btw-tarief (6 procent) bij de renovatie
van huis en tuin. De regeling  maakt deel uit van het recente Woonakkoord. Ze
levert nog altijd veel vragen op en Financiën kwam deze week met antwoorden. Op
detailniveau. Ja, de aanleg van tuinhekje, tennisbaan of boothuis in de tuin
valt onder het lage tarief. Maar nee, kastjes voor de keuken blijven onder het
hoge tarief vallen. Evenals gordijnen en jaloezieën aan ,,de binnenzijde van de
woning". Dat valt immers niet onder de definitie renovatie, zo legt Financiën
uit. En, jammer voor de dierenbestrijders, dat geldt ook voor de bestrijding van
,,boktorren, houtworm en ratten".

Foto-offensief

Als minister van Cultuur maakte Ronald Plasterk met een Hasselblad kiekjes van
al zijn bezoekers. Die traditie heeft hij, nu hij weer minister is, voortgezet.
In gewijzigde vorm, dat wel. Nu maakt hij onscherpe foto's van nieuwe
burgemeesters met zijn telefoon, en zet die op Twitter.

Partij voor Achmed

De PvdA is altijd op zoek naar de gewone man.  Tweede Kamerlid Désirée Bonis,
buitenlandwoordvoerder, kijkt daarbij graag over de grens. In een debat over de
burgeroorlog in Syrië vroeg zij gisteren in de  Kamer aandacht voor het lot van
gewone burgers. ,,Voor Achmed met de pet", verduidelijkte zij.

Samenstelling Derk Stokmans

LOAD-DATE: 24 May 2013

LANGUAGE: DUTCH; NEDERLANDS

GRAPHIC: BIN_binnenhofNEW

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              68 of 146 DOCUMENTS



                                NRC Handelsblad

                              24 mei 2013 vrijdag

Doorbijten, Rutte, en hopen dat de economie weer aantrekt;
Na een eclatante verkiezingsoverwinning neemt de populariteit van de VVD snel af

BYLINE: Derk Stokmans

SECTION: Binnenland

LENGTH: 934 woorden

SAMENVATTING

Tussen campagne-Rutte en coalitie-Rutte bestaat een groot verschil. Dat gaat ten
koste van zijn geloofwaardigheid en die van de VVD.

VOLLEDIGE TEKST:

Als het niet zo schadelijk was, zei een VVD-Kamerlid deze week, zou het bijna
grappig zijn. De politicus had het over de kritiek die staatssecretaris Frans
Weekers (Financiën, VVD) de afgelopen week over zich heen kreeg om de
structurele fraude met belastingtoeslagen door Bulgaren.

Het beeld dat ontstond, was bijna perfect slecht voor de VVD, schamperde het
lid: ,,Niet alleen lijkt het alsof we niet goed op het geld van de hardwerkende
Nederlander letten, we geven het blijkbaar ook nog eens weg aan buitenlanders."
Dubbel prijs voor politieke concurrent PVV.

Het kon er nog wel bij, zeggen VVD'ers in Den Haag. Alsof het imago van de
partij de afgelopen maanden niet genoeg was afgebladderd. De VVD, die vanavond
in Maarssen haar 65-jarige bestaan viert, is even niet populair.

Het zorgelijkst, zeggen deze VVD'ers op basis van anonimiteit, is de situatie
van de partijleider. Mark Rutte heeft aan de vele compromissen die hij het
afgelopen jaar sloot een hardnekkig probleem met zijn geloofwaardigheid
overgehouden.

De ironie is, zo erkent ook de partijtop, dat de kiem van dit probleem ligt in
de succesvolste verkiezingscampagne die de VVD ooit heeft gevoerd. Het
campagneteam koos toen bewust voor een negatieve campagne. De boodschap: links
is slecht voor Nederland. Ten koste van alles moest voorkomen worden dat een
linkse partij de grootste zou worden.

Om zich maximaal af te zetten, deed Rutte ook nog wat 'rechtse' beloften. Er zou
geen geld meer naar Griekenland gaan; verdere lastenverzwaring was ondenkbaar;
de VVD zou de hypotheekrenteaftrek beschermen; elke werkende zou een
belastingvoordeel van 1.000 euro krijgen.

Ook intern werd deze   strategie bekritiseerd. Niet alleen had Rutte zulke
beloften al eerder gedaan en gebroken, sommigen vonden het opzichtig strooien
met cadeaus onverstandig voor een zittende premier.

De polarisatiecampagne  leverde  wel de grootste winst in de geschiedenis van de
VVD op. ,,Ik zou het zo weer doen", zegt een bij de campagne betrokken lid. Maar
het maakte Rutte én de VVD extreem kwetsbaar bij de volgende stap in het proces:
compromissen sluiten met het twee maanden lang zwartgemaakte linkse kamp. Het
verschil tussen campagne-Rutte, die de PvdA gevaarlijk voor Nederland noemde, en
coalitie-Rutte, die direct daarna met dat gevaar een regering vormde, was groter
dan veel VVD-kiezers konden verdragen.

Toen vlak na de formatie bij het debacle met de inkomensafhankelijke zorgpremie
ook nog eens bleek dat Rutte beperkt voeling had met de portemonnee van zijn
achterban, was van de vaak omschreven Teflonlaag van Mark Rutte niets meer over.

Sindsdien doen tegenstanders er alles aan het beeld in stand te houden dat de
VVD-leider het ene doet, maar het andere zegt, onderwijl het liberale
gedachtegoed verkwanselend.

Het geschonden vertrouwen tussen partijleider en achterban is op een aantal
plekken zichtbaar. Het ledenaantal van de VVD is na drie jaren groei vorig jaar
met bijna 10 procent gedaald (van 38.412 naar 35.362), en ligt weer onder het
niveau van de periode net na de vechtscheiding tussen Rutte en Rita Verdonk in
2007.

Het zichtbaarste voorbeeld, zeggen VVD'ers, is de verstoorde relatie van de
partij met De Telegraaf. VVD-politici  denken met weemoed terug aan de tijd dat
het ochtendblad hun partij steunde met welgevallige berichtgeving. Alle
veiligheidsplannen van Ivo Opstelten en Fred Teeven verschenen de afgelopen
jaren eerst in die krant, Rutte gaf het liefst dáár zijn interviews. Daar mocht
de VVD-leider drie weken voor de verkiezingen zonder kritische tegenwerping zijn
1.000 euro weggeven.

Sinds de VVD een coalitie met de PvdA aanging, grijpt de krant elke gelegenheid
aan om koppen te plaatsen als 'Chaos bij de VVD', 'Rode kaart voor Rutte' of
'Rutte door de knieën'. Dat is een groot probleem voor de grootste partij van
Nederland, die het liefst via De Telegraaf met zijn kiezers communiceerde.

De enige oplossing, zeggen VVD'ers, is doorbijten. Rutte moet niet de
publiciteit zoeken met mooie verhalen om zijn imago op te vijzelen. Het devies
is: hoofd laag houden, stug het regeerakkoord uitvoeren, en hopen dat de
economie aantrekt.

Een kabinetscrisis is het slechtste scenario. Want, zo zegt een prominente
VVD'er, het duurt nog wel een tijdje voor Rutte weer geloofwaardig campagne kan
voeren. Ook de premier zelf zou dat beseffen.

De partijtop probeert de ,,ogen op de bal" te houden, zegt een VVD'er, maar dat
is door kwesties als die van Weekers wel lastig. En dan was er nog
staatssecretaris Fred Teeven, die moest  uitleggen hoe een suïcidale vluchteling
die nooit had mogen worden opgesloten, in detentie zelfmoord pleegde. Regelmatig
komt ook weer de etterende kwestie-Van Rey op - de van corruptie verdachte
Limburgse VVD-coryfee die nogal wat VVD-kandidaten financieel steunde. Die
herinnert iedereen eraan hoe luchthartig de partij omgaat met de intransparantie
van haar eigen geldstromen.

Zo vervliegen pogingen om de VVD-machine weer te laten draaien.

Begin 2014 zijn er al weer lokale verkiezingen, en dan móét het beter gaan.
VVD-strategen proberen te bedenken hoe ze Rutte kunnen inzetten zonder dat zijn
geloofwaardigheid een issue wordt. Complicatie is dat het kabinet dit najaar
alweer met miljardenbezuinigingen moet komen, met alle negatieve publiciteit die
daarbij hoort.

,,Aan die roze olifant in de kamer denken we nog maar even niet", zegt een
VVD'er.

Het ledental van de VVD is na drie jaren groei vorig jaar met bijna 10 procent
gedaald

LOAD-DATE: 24 May 2013

LANGUAGE: DUTCH; NEDERLANDS

GRAPHIC: De VVD en premier Mark Rutte in beter tijden: tijdens het
Verkiezingscongres 2012 in de Rotterdamse Doelen.
Foto Floren van Olden

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              69 of 146 DOCUMENTS



                                NRC Handelsblad

                              21 mei 2013 dinsdag

Een prettige obsessie

BYLINE: Titia Ketelaar

SECTION: Het Grote Verhaal

LENGTH: 1611 woorden

SAMENVATTING

Geen volk houdt zo van tuinieren als de Engelsen. Koningin Elizabeth opende
gisteren de Chelsea Flower Show. De wedstrijd voor tuinontwerpers bestaat nu 100
jaar. Volgens critici is de show te conservatief. Daarom is er sinds drie jaar
ook de modernere Chelsea Fringe.

VOLLEDIGE TEKST:

Leg het boek met te bezichtigen (particuliere) tuinen in Engeland en Wales
(3.700)  met elk vergelijkbaar boek over open tuinen in de rest van Europa: het
Engelse exemplaar is zeker dubbel zo dik. Wat is dat toch met de Engelsen en hun
liefde voor tuinieren?

Liefdadigheidsacties gaan gepaard met de verkoop van stekjes en planten, in de
weekeinden zijn er tuinshows waar men strijdt om de mooiste roos of courgette.
Er zijn tuinprogramma's op televisie, talloze tuintijdschriften, en niet te
vergeten Gardeners' Question Time, het wekelijkse BBC-programma (anno 1947), dat
2 miljoen luisteraars trekt.

En de Chelsea Flower Show, een ontwerpwedstrijd voor tuinarchitecten en
veelbelovende amateurs die vandaag honderd jaar bestaat, is grootste
manifestatie van die liefde. De komende vier dagen zullen 161.000 bezoekers
langs de showtuinen schuifelen, door de grote tent met bloemen en planten, en
langs de 500 stands met tuingereedschap, -meubels en -kleding. Koningin
Elizabeth opende, zoals ieder jaar de show, prins Harry heeft er een 'eigen'
tuin.

,,We zijn geobsedeerd door het landschap, en hoe we dat kunnen vormgeven. Het is
de mythe van Engeland als een groen en prettig land",  zegt Sir Roy Strong,
oud-directeur van het Victoria & Albert Museum en de National Portrait Gallery,
en tuinhistoricus. ,,De ironie is dat we op een eiland wonen en niet naar de zee
kijken. Jullie Nederlanders schilderden de zee, wij het landschap. Hetzelfde
geldt voor onze dichters."

Hij vertelt dat toen hij drie jaar geleden zijn eigen tuin openstelde voor
publiek, in een afgelegen deel van Hertfordshire, hem werd verteld dat er in de
buurt 723 horticultuurverenigingen waren: ,,Je hebt cactusliefhebbers, mensen
die groenten verbouwen, rozenclubs, vasteplantenverenigingen."

,,Tuinieren is, met voetbal en de monarchie, een van die weinige zaken die de
Britse samenleving verenigt", meent Strong. In de tuin doet klassenverschil er
niet toe: ,,Van mensen met potten op een Londens balkon tot de eigenaars van de
grootse open tuinen die dit land kent, we doen hetzelfde."

,,De Britten houden van tuinieren zoals de Fransen van koken houden", zegt Tim
Richardson, de invloedrijke tuincolumnist van The Daily Telegraph. Tuinieren
past volgens hem bij het Engelse karakter: ,,Het is een fysieke uitlaatklep, met
je handen in de modder enzo. En het is een mooie manier om met vreemden te
praten, zonder écht te praten. Je geeft iets van jezelf weg zonder intiem te
worden. Niemand zal pochen over zijn tuin. Sterker nog: een Engelsman zal trots
zijn tuin laten zien, en tegelijkertijd alle complimenten verwerpen met een 'je
had de border vorige week moeten zien'."

Maar er wordt gevreesd voor de toekomst van het Engelse tuinieren. Steeds meer
(stads)tuinen worden betegeld, en het percentage huizen met stukjes grond neemt
af. De opleidingen voor tuinman lopen - net als landbouwopleidingen - langzaam
leeg, en zullen komend jaar niet meer worden opgenomen in de officiële tabellen
waarmee hogescholen met elkaar concurreren.

's Lands bekendste tv-tuinman, Alan Titchmarsh, waarschuwde eerder deze maand
dat jongeren geen interesse hebben in tuinieren, laat staan in een carrière als
tuinman, en dat loopbaanadviseurs niet op de mogelijkheid wijzen.

Ondertussen heeft 70 procent van de horticultuurbedrijven moeite vacatures te
vullen. ,,Als we zo doorgaan, zal de Britse tuinsector een schaduw van zichzelf
worden, en de Chelsea Flower Show niets meer zijn dan een nostalgische
herinnering."

Daar is Titchmarsh zelf mede schuldig aan, zegt tuinarchitect en
tuinboekenschrijfster Anne de Verteuil: ,,Hij liet op televisie zien hoe je in
een weekeinde de tuin kon ombouwen, met veel ornamenten, en op laatste moment
stopte je er nog wat planten in. Die vonden een plaatsje om de fontein heen. Het
liet zien dat als je maar genoeg geld had, dat je een tuin had."

En signaleert zij: ,,Boeken en televisieprogramma's gaan over de stad, waar je
met een kleurtje op de muur en een beetje dressy uppy, een hele lifestyle
creëert. Dat heeft niets met tuinieren te maken: met wieden, en weten welke
planten je waar moet zetten."

Ze noemt de Chelsea Flower Show met de showtuinen een extreme uiting van het
eerste: ,,Het zijn geen tuinen, eerder kunstwerken. De planten zijn speciaal
gekweekt, dat is iets heel anders dan de gemiddelde achtertuin. Het is als een
modeshow: slechts elementen druppelen door naar de gewone man."

Het is een van de redenen dat Tim Richardson drie jaar geleden de Chelsea Fringe
oprichtte, een alternatieve tuinshow die ,,in symbiose" met de Chelsea Flower
Show wordt gehouden. Ook hij signaleert dat tuinieren als vak dreigt te
verdwijnen.

Maar: ,,Ik realiseerde me dat er een hele generatie tuiniers was die niet
geïnteresseerd is in de achtertuin als tuin, maar als onderdeel van het milieu.
Die wil de stadsomgeving verbeteren, of iets gezamenlijks creëren met de buurt.
Het buzz word is eetbaar. Het is ongedwongen, minder tuin als versiering met
geklungel met fonteinen enzo."

Richardson wilde bovendien een platform creëren voor de meer moderne en
avant-garde tuinontwerpen. Want dat is de toekomst: ,,De Chelsea Flower Show is
conservatief, dat zullen ze zelf ook zeggen. Begrijp me niet verkeerd, ik houd
van de pracht en praal van Chelsea. Maar de Fringe gaat meer om de tuiniers dan
de tuinen." De Fringe staat tot de Flower Show als Björk tot Frank Sinatra, zo
vergeleek The Guardian de twee evenementen deze week.

Richardson wil ook laten zien dat er op tuingebied meer is dan de Engelse
cottage stijl met de bloemenborders, die beroemd werd door Gertrude Jekyll (1843
-1932) en Vita Sackville-West (1892 - 1962). ,,Ik word altijd droevig als mensen
beweren dat we sindsdien niet zijn veranderd. Die Engelse border is een
stereotype."

Volgens Richardson is er een ,,enorme modernistische beweging" gaande. Met dank
aan de Nederlandse landschapsarchiect Piet Oudolf, die Richardson onlangs nog
opnam in zijn lijst van meest invloedrijke Britse (!) tuiniers: ,,Toen hij in
1994 tijdens een bijeenkomst in Kew Gardens ze i'ik denk niet zo in kleur', was
dat een verademing." Oudolf werkt ook met groen en grassen.

,,De hele stroming die werkt met overblijvende vaste planten, in plaats van
eenjarige, komt door hem", zegt Richardson, die ook wijlen Henk Gerritsen,
pionier van het natuurlijk tuinieren, roemt. ,,De Sheffield School, die het
Olympisch Park vormgaven, trekken dat nu in het extreme." Hij wijst op
vernieuwende tuinontwerpers als Dan Pearson, Tom Stuart-Smith, en Sarah Price,
die de gewone tuinier inspireren.

Strong en De Verteuil komen met dezelfde namen. De laatste zegt: ,,Het komt wel
goed met tuinieren in dit land." ,,Het is een passie. Je moet bedenken:
tweederde van de tijd zitten we hier binnen, en kijken we naar onze tuin. Die
moet er dan mooi uitzien. Slechts een derde van de tijd kunnen we continentaal
zijn, en buiten zitten."

'Die Engelse border is een stereotype'Tuincolumnist Tim Richardson

Piet Oudolf: Best of the Show

De Nederlander Piet Oudolf won in 2000 de gouden medaille en de titel Best of
Show op de Chelsea Flower Show. Voor veel jonge landschapsarchitecten is hij
een inspiratiebron:

,,De Engelse tuin geldt nog altijd als voorbeeld, vooral voor Aziaten of Russen.
Engeland blijft toch de bakermat.

,,Die tuintraditie wordt vooral in stand gehouden door de openstelling van de
tuinen van de National Trust, en die veranderen weinig. Er wordt nog hetzelfde
over tuinen gedacht als honderd jaar geleden.  De Royal Horticultural Society,
die de Chelsea Flower Show organiseert, is ook conservatief.

,,Maar de show gaat niet alleen over tuinen, maar is ook traditie. Zolang ik het
ken, is de plantenshow in de grote tent altijd hetzelfde. Alles is traditioneel,
alles is op zijn mooist - en dat is charmant.

,,Maar aan de andere kant verandert onder een kleine groep het denken over
tuinieren. Door de kosten, maar ook door ons denken over de natuur, het gebruik
van gif, het twee keer maaien van het gazon, het doen van overbodig werk. Dat
loopt parallel aan het conservatieve denken."

Een primeur: tuinkabouters

Voor het eerst zijn gisteren  tuinkabouters op de Chelsea Flower Show in  Londen
toegelaten. Honderd kabouters,  beschilderd door beroemdheden, zijn in diverse
tuinen te zien. Tot nu toe vond de Royal  Horticultural Society dat ze zouden
afleiden van  de bloemen en planten. Boze tongen beweerden dat de RHS ze ,,te
volks" zou vinden.

De showtuin die gisteren de meeste aandacht  trok, was die ontworpen door Jinny
Blom voor  Sentable, de liefdadigheidsstichting van prins  Harry. De Flower Show
trekt ieder jaar koninklijke  belangstelling: koningin Elizabeth miste de
tuinshow slechts twaalf keer in zestig jaar.

De RHS werd in 1804 opgericht door onder  andere John Wedgwood, de oudste zoon
van de  pottenbakker. Inmiddels heeft de organisatie  400.000 leden. De Chelsea
Flower Show is maar  één van de talloze tuinevenementen die de RHS  houdt, maar
wel de bekendste.

Het terrein beslaat bijna 45.000 m2. Chelsea heeft  ook eigen beroemdheden:
landschapsarchitect Diamuid Gavin, zangeres en ook tuinontwerper Kim Wilde,
actrice  Joanna Lumley.

De Flower Show bestaat uit tuinen,  ontworpen door invloedrijke
landschapsarchitecten, en een grote tent, waar  kwekers (nieuwe) planten en
bloemen tonen. Die  mogen pas op de laatste dag worden verkocht.  De BBC zendt
live   uit vanaf  het terrein, in het totaal elf uur.

LOAD-DATE: 21 May 2013

LANGUAGE: DUTCH; NEDERLANDS

GRAPHIC: Vrouw in jurk van verse bloemen, naar een ontwerp van Zita Elze ,
tijdens de persvoorstelling van de Chelsea Flower Show.
Foto Reuters
RGB2105HGVchelsc
RGB2105HGVchelsb
RGB2105HGVchelsx
RGB2105HGVch
Foto Walter Herfst
Tuinkabouters beschilderd door beroemdheden, onder wie musicus Elton John
(middelste kabouter).
Foto AFP
Kunstenares Adele Howitt  legt de laatste hand aan de transformatie van een
traditionele zwarte taxi tot Taxi Garden, onderdeel van een project op het
Chelsea Fringe Festival om aandacht te vestigen op de moeilijke omstandigheden
van bijenpopulaties en te pleiten voor stedelijke natuurzones.
Foto London News Pictures / Rex Features

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              70 of 146 DOCUMENTS



                                NRC Handelsblad

                              18 mei 2013 zaterdag

Met een   mag je   wat je wil werkloze doen Valse concurrentie door de
werkplicht

SECTION: Opinie & Debat; Blz. 1

LENGTH: 1279 woorden

SAMENVATTING

Werklozen worden niet op waarde geschat, zijn doelwit van 'sadistische kritiek'
van werkenden en op een eerlijke behandeling hoeven ze ook niet te rekenen,
vindt Niels Feitsma.

VOLLEDIGE TEKST:

In zijn Dagboek van een werkloos intellectueel  schreef de Zwitserse denker
Denis de Rougemont ooit het volgende: ,,Voor veel burgers is de werkloze een
mysterieus en een enigszins angstaanjagend wezen, hij speelt de rol van een
boeman voor grote mensen". Hoewel onze huidige crisis vooralsnog veel minder
ernstige maatschappelijke gevolgen heeft dan de crisis van de jaren dertig, de
tijd waarin De Rougemont zijn beroemde boek schreef, loopt de werkloosheid in
Nederland inmiddels sterk op. Ondertussen wordt op verjaardagsfeestjes nog
altijd gesproken over Nederland als paradijs voor uitkeringstrekkers, een land
waar je in de woorden van Pim Fortuyn ,,in een BMW je uitkering kunt komen
ophalen".  Maar klopt dat beeld wel?

In de media wordt nog steeds gedaan alsof Nederland een land is met een stelsel
van uitstekende sociale voorzieningen. Deze opvatting komt men eveneens tegen in
officiële beleidsstukken en  bij bijeenkomsten voor een publiek van
internationale experts. Maar ten opzichte van vroeger  is er inmiddels het
nodige veranderd. Het sociale stelsel is gemoderniseerd: niet langer de rechten,
maar de plichten staan centraal. ,,Thuis zitten met een uitkering, dat is er
niet meer bij in Nederland", zo liet CDA-prominent Jack de Vries zich eens
ontvallen. En volgens econome Barbara Baarsma is het heel normaal om van mensen
die een uitkering ontvangen een tegenprestatie te verlangen. Er waait een andere
wind. Uitgangspunt van beleid is thans het adagium van voormalig
gevangenisdirecteur Rita Verdonk: iedereen die kan werken, moet werken.

De werkleerbedrijven en participatiecentra schieten momenteel als paddenstoelen
uit de grond. Iedereen wordt er aan het werk gezet om 'werkritme op te doen' of
'te leren omgaan met collega's'. Het werk dat mensen er moeten doen, is meestal
zeer eenvoudig en lijkt vaak op het werk dat in sociale werkplaatsen of
penitentiaire inrichtingen wordt gedaan. De ex-heroïneverslaafde die al tien
jaar aan de kant staat, de analfabeet die eigenlijk nauwelijks kans heeft op de
arbeidsmarkt, de gepromoveerde sterrenkundige die geen nieuwe aanstelling aan de
universiteit kan krijgen: iedereen wordt bij elkaar gezet. Naar werkervaring,
leeftijd en achtergrond wordt niet gekeken. De ontslagen manager van achter in
de veertig die zijn hypotheek niet meer kan betalen, de bouwvakker die als
zelfstandig ondernemer zijn hoofd niet meer boven water kan houden, de
Marokkaanse jongere die zijn opleiding niet heeft afgemaakt:  iedereen moet
dezelfde soort werkzaamheden verrichten.

Tegen dit beleid zijn een aantal bezwaren. Allereerst is het natuurlijk domweg
kapitaalvernietiging om hoog opgeleide mensen in te zetten voor allerlei simpele
taken. De maatschappij heeft veel geld uitgegeven aan hun opleiding. Het is
volkomen absurd die mensen vervolgens in te zetten voor taken die zij ook hadden
kunnen verrichten als zij op hun zestiende zonder diploma van school waren
gegaan. Bovendien is het zeer de vraag of zij überhaupt nog wel kunnen
terugkeren in passende functies op de arbeidsmarkt als zij te lang onder hun
niveau worden ingezet, waardoor de investering voor de samenleving definitief
verloren dreigt te gaan.

Maar met dit beleid wordt bovendien de concurrentiepositie van veel werknemers,
met name van diegenen aan de onderkant van de arbeidsmarkt, ondergraven. Want
waarom zou je nog iemand tegen het minimumloon in dienst nemen als je een veel
goedkopere - of misschien zelfs gratis - arbeidskracht  kunt inschakelen?  De
riante salarissen van veel directeuren en managers  en de mooie winstcijfers van
bedrijven doen vermoeden dat er wel degelijk geld genoeg is om mensen tegen
reguliere arbeidsvoorwaarden in dienst te nemen.  Het is doodordinaire
concurrentievervalsing: een onderneming die kan beschikken over de spotgoedkope
arbeid van uitkeringsgerechtigden, heeft natuurlijk een belangrijk
concurrentievoordeel ten opzichte van andere bedrijven.

Werklozen bevinden zich ondertussen in een kwetsbare positie. Zij zijn
overgeleverd aan de genade van het werkende deel van de bevolking. Een werkloze
is in de ogen van veel mensen toch min of meer schuldig aan werkweigering - tot
hij zijn onschuld  kan bewijzen door weer aan de slag te gaan.  De hardwerkende
Nederlander heeft meestal erg weinig begrip voor de positie waarin de
uitkeringsgerechtigde zich bevindt. Het taalgebruik waarvan hij zich bedient
wanneer hij over de werklozen spreekt, verraadt een sadistisch karakter. Hij
drukt zich over het onderwerp bij voorkeur uit in allerlei fysieke termen: hard
aanpakken, de duimschroeven aandraaien, prikkels geven.

Het is niet nieuw dat er op verjaardagsfeestjes tegen werklozen tekeer wordt
gegaan. Veel erger is dat het beleid tegenwoordig gebaseerd lijkt te worden op
wat er dan aan platvloerse vooroordelen naar voren wordt gebracht.

In Apeldoorn kunnen bijstandsgerechtigden zich inmiddels niet langer
,,onttrekken aan hun verplichting in de samenleving", zo stond onlangs in De
Stentor. In Gilze en Rijen worden werkzoekenden door de wethouder verplicht te
gaan hardlopen, zo viel enige tijd geleden te lezen in Binnenlands Bestuur.

Het beleid wordt doorgaans verdedigd door te verwijzen naar 'de resultaten':
mensen stromen volgens de statistieken uit naar allerlei banen - vermoedelijk
vooral aan de onderkant van de arbeidsmarkt - en dus is het beleid succesvol.
Vaak gaat de argumentatie gepaard met bombastisch taalgebruik: mensen worden 'in
hun kracht gezet', of wordt 'een stukje eigen verantwoordelijkheid' bijgebracht.
In de Reïntegratieverordening Gemeente Eindhoven wordt zelfs zonder enig pardon
het afschuwelijke woord 'arbeidsinschakeling' gebruikt. Dat ondertussen de deur
wordt opengezet naar machtsmisbruik en wantoestanden, blijft veelal
onderbelicht. In het Zwartboek Werken in de Bijstand  van de FNV wordt
bijvoorbeeld melding gemaakt van een geval waarin een gemeente voor
uitzendbureautje speelt en doodleuk verdient aan het uitlenen van een
uitkeringsgerechtigde.

Iedere gemeente heeft de  vrijheid om het beleid zelf vorm te geven, eventueel
in overleg met het lokale bedrijfsleven. Daarmee dreigt willekeur en
rechtsongelijkheid. Iedereen kan zich coach noemen - dit is geen beschermde
titel - en zich geheel naar eigen inzicht gaan bezighouden met de
tewerkstelling, de reïntegratie, of de 'professionele begeleiding' van
werkzoekenden.  De facto zijn de werklozen vogelvrij verklaard: je  mag met ze
doen en laten wat je wil. Toch blijft het hieromtrent opvallend stil in de
media. Het is tijd dat dat verandert. Want nu steeds meer mensen worden
getroffen door de crisis, zou dit vraagstuk hoog op de politieke agenda moeten
staan.

De Nederlandse verzorgingsstaat is in korte tijd veranderd in een bureaucratisch
monster. . In een werkelijk democratische maatschappij  heeft  iedereen recht op
ontplooiing, op zelfverwerkelijking. Iedere burger moet kunnen rekenen op een
menswaardige behandeling door de overheid.

Als wij willen dat werklozen met behoud van uitkering aan de slag gaan, dan
moeten wij dat goed regelen. Dat doen wij nu niet. Derhalve geldt wat De
Rougemont voor de Tweede Wereldoorlog in zijn dagboek schreef nog altijd: ,,Voor
het merendeel der moderne mensen betekent dreigende armoede niet in de eerste
plaats honger en uitputting, maar voor alles vernedering."

Niels Feitsma is historicus en freelance schrijver.

Gemeente speelt uitzendbureautje   en verdient aan uitkeringstrekker

Ex-junk, werkloze sterrenkundige samen op soort sociale werkplaats

LOAD-DATE: 17 May 2013

LANGUAGE: DUTCH; NEDERLANDS

GRAPHIC: Illustratie Mariël Vermuë
Illustratie Mariël Vermuë

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              71 of 146 DOCUMENTS



                                NRC Handelsblad

                              17 mei 2013 vrijdag

Confucius mag niet meedoen;
Overzicht van het politieke denken

BYLINE: Michiel Leezenberg

SECTION: Boeken

LENGTH: 1182 woorden


De recente uitdagingen van westerse democratische idealen door financiële crises
en heroplevend populisme, en de kritiek op liberale waarden door Russische
presidenten, religieuze fundamentalisten en Chinese partijbesturen, maken
duidelijk dat de hedendaagse geglobaliseerde wereld dringend behoefte heeft aan
goede, onderbouwde politieke ideeën. Daarin probeert het vuistdikke On Politics
van de Britse politicoloog  Alan Ryan te voorzien.

Ryan, specialist in Thomas Hobbes en John Stuart Mill, zegt veel te danken te
hebben aan ideeënhistoricus Isaiah Berlin. Diens invloed schemert door zijn boek
heen, vooral in het beroemd geworden onderscheid tussen positieve en negatieve
vrijheid. Ryan suggereert dat de verschuiving van positieve vrijheid - als
vrijheid om jezelf publiekelijk te uiten en ontplooien - naar negatieve vrijheid
- als vooral een private vrijheid van inmenging van buitenaf - ook de
voornaamste breuk tussen de voormoderne en de moderne wereld kenmerkt. Een
andere bron van inspiratie is Bertrand Russell, beroemd geworden door zijn even
meeslepende als partijdige History of Western Philosophy.

In navolging van die beide filosofen doet Ryan zijn best om soms ingewikkelde en
abstracte denkers op een leesbare manier te presenteren zonder hun ideeën al te
eenvoudig voor te stellen. En meestal slaagt hij daarin wonderwel.

Ryan begint niet, zoals gebruikelijk, bij Plato, maar bij Herodotus. In diens
beschrijving van de confrontatie tussen de oude Grieken en het Perzische rijk
schuilt volgens hem voor het eerst het idee van 'echte' politiek als publieke
besluitvorming tussen verschillende, conflicterende maar legitieme belangen.
Plato omschrijft hij als een anti-politiek denker: de ideale staat die hij in de
Politeia schetst,  is volgens Ryan niet ingericht om conflicten vreedzaam op te
lossen, maar om ze volledig uit te bannen.

Perzische rijk

In Ryans kenschets van 'echte' politiek in termen van conflicterende belangen
weerklinkt onmiskenbaar Isaiah Berlins visie op de onherleidbare, en tragische,
pluraliteit van waarden. Er was geen politiek in het antieke Perzische rijk,
schrijft Ryan, omdat de Perzische koning een meester van slaven was en geen
heerser over burgers. Die mening schrijft hij toe aan de oude Grieken, maar hij
lijkt hem zelf ook een beetje te delen. Ze klopt natuurlijk evenmin als de
mening dat de oude Grieken geen 'echte' religie hadden omdat ze niet elke zondag
naar de kerk gingen. Wil je de lange geschiedenis van het politieke denken recht
doen, dan kun je de hedendaagse visie daarop beter niet klakkeloos als
uitgangspunt nemen. Eeuwenlang gold het democratische Athene juist  als een
schoolvoorbeeld van hoe het niet moet: volgens de meeste filosofen krijg je
immers rampen als je de onopgeleide massa's te veel macht geeft.

Pas in de 18de eeuw ontstond, tegelijkertijd met de politiek-filosofische
opwaardering van het gewone volk, het idee van volkssoevereiniteit waarop de
hedendaagse politiek is gebaseerd. Sindsdien noemt elke staat zichzelf een
democratie.

Terecht benadrukt Ryan dat de hedendaagse democratie iets heel anders is dan wat
de oude Atheners onder dat woord verstonden. Bovendien is ook voor hedendaagse
staten 'democratie' een vage of zelfs ronduit misleidende term. Zelfs  moderne
dictaturen als Gaddafi's Libië en Noord-Korea omschrijven zichzelf als
'democratie' of 'volksrepubliek'.

Ook moderne westerse democratieën, schrijft Ryan, kennen misschien minder
eenduidig de heerschappij van het volk dan het bestuur van een grotere of
kleinere elite. De overgrote meerderheid van de bevolking speelt immers geen
actieve rol in de besluitvorming en geniet dus geen positieve vrijheid, maar
koestert zijn negatieve vrijheid en geborgenheid.

Ryan verbindt daaraan de suggestieve vraag of de moderne staat, waarin negatieve
vrijheid en veiligheid centraal staan, wellicht niet neerkomt op een heimelijke
triomf van de Perzen over de Grieken. De Perzen hadden geen vrijheid, maar wel
een succesvolle en duurzame staat, die zijn inwoners een relatieve stabiliteit
en veiligheid bood.

Dat is een prikkelende suggestie, en Ryans boek bevat er meer van. Maar geeft
zijn historisch overzicht je ook een betere kijk op de politiek in de
hedendaagse wereld? Helaas niet. Om te beginnen is On Politics, ondanks zijn
omvang in de verste verte niet compleet. Vanwege Ryans voorkeur voor Britse en
Amerikaanse filosofen komen continentale denkers er bekaaid vanaf. Kant krijgt
maar weinig aandacht, en Spinoza ontbreekt zelfs geheel.

Hedendaags China

Nu zijn keuzes altijd onvermijdelijk, maar Ryan negeert glashard het grootste
deel van de hedendaagse wereld. Over hedendaags China lezen we slechts dat het
een illustratie is van Plato's bewering dat staten feitelijk het best
functioneren als ze berusten op een strikt onderscheid tussen een machteloze
klasse van werkers en een hoger opgeleide klasse van heersers. En dat is 'een
sociologische bewering die geen filosofische onderbouwing nodig heeft'.

Daarmee maakt hij niet alleen onderscheid tussen feitelijke, empirische
sociologie en normatieve filosofie, waar Plato niets van zou snappen, maar gaat
hij ook voorbij aan het feit dat de heersers van postcommunistisch China
zichzelf niet rechtvaardigen met een beroep op Plato, maar met behulp van
Confucius. En aan die laatste wijdt Ryan geen woord. Niet alleen zijn de
politieke doctrines van Confucius en zijn volgelingen op zichzelf van belang;
ook wordt er in hedendaags China opnieuw gebruik van gemaakt na decennia van
verguizing door nationalisten en communisten. Het is dan ook merkwaardig dat we
in Ryans omvangrijke boek niets leren over de manier waarop een kwart van de
wereldbevolking werd en wordt geregeerd. Politieke theorie wordt zo, ondanks
universele pretenties, preken voor eigen liberale parochie.

Zelfs voor de westerse wereld is Ryans overzicht onvolledig en achterhaald. Hij
wijdt vrijwel geen woord aan het hedendaagse communitarisme, dat de
individualistische aannames van het liberalisme bekritiseert, of aan de
neoliberale omvorming - of uitholling - van liberale politieke principes die we
de afgelopen decennia hebben meegemaakt.

Nu zou ik niet meteen de opname van de neoliberale goeroe Ayn Rand, laat staan
van Ronald Reagan of Margaret Thatcher, in de canon van grote politieke denkers
willen bepleiten, maar hun historische rol is enorm geweest. Ook worden in het
laatste hoofdstuk snel hedendaagse thema's als nationalisme, religieus
fundamentalisme en globalisering afgeraffeld. En dat gebeurt vooral aan de hand
van de vraag of ze kunnen leiden tot een nieuwe wereldoorlog. Het is vooral die
insteek van de Koude Oorlog die je de indruk geeft dat On Politics net zo goed
vijftig jaar geleden geschreven had kunnen zijn.

Democratische Athene was lang een  voorbeeld van hoe het niet moet

Alan Ryan: On Politics. A history of political thought from Herodotus to the
present.  Allen  Lane, 1.114 blz., EUR 50,-

De Brit Alan Ryan geeft een overzicht van het politieke denken door de eeuwen
heen. Helaas is het onvolledig en krijg je er geen betere kijk door op de
politiek van de hedendaagse wereld.

LOAD-DATE: 17 May 2013

LANGUAGE: DUTCH; NEDERLANDS

GRAPHIC: De Spartaan Leonidas verliest van de Perzen bij Thermopylae, 480 vChr.

Illustratie Bianchetti/leemage

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              72 of 146 DOCUMENTS



                                NRC Handelsblad

                              17 mei 2013 vrijdag

Eeuwig en veranderlijk Rusland;
Leo Erkens foto's  doen recente omwentelingen in Oost Europa herleven

BYLINE: Michel Krielaars

SECTION: Boeken

LENGTH: 766 woorden


Het is een beeld dat ik nooit zal vergeten: de dissidente toneelschrijver Václav
Havel die in een Praags theater de in ongenade gevallen politicus Alexander
Dubcek om de nek valt nadat hij heeft gehoord dat het presidium van de
Tsjechoslowaakse Communistische Partij is opgestapt onder druk van het
straatprotest. Het is 24 november 1989 en in Oost-Europa tuimelt het ene na het
andere regime om. Wat niemand kon geloven, gebeurt ineens. De verbijstering
daarover zit in die omhelzing besloten.

Leo Erken (1964) legde dat intieme moment met zijn camera vast. Maar hij klikte
ook nog even door en wist de mijmerende blik van Dubcek te vangen, die zich op
dat moment misschien wel realiseerde hoe banaal het lot kan zijn. Mooier wordt
melancholie zelden verbeeld.

Tussen 1987 en 2003 heeft Erken bijna alle omwentelingen in Oost-Europa, de
Balkan en de Sovjet-Unie als fotograaf verslagen, met veel aandacht voor het
dagelijks leven in die getroebleerde gebieden. Het resultaat daarvan verscheen
onder meer in de Volkskrant, maar is nu gebundeld in een mooi tweetalig boek
Street. Eastern Europe and the former Soviet Union.

Erkens fotografie heeft iets  fascinerends. Zo weet hij heel goed het
voorzichtige ontwaken van het gewone volk weer  te geven dat ineens genoeg had
van zijn communistische heersers met hun mooie, onvervulde beloftes. Die
ontluikende energie heeft iets prachtigs en laat die indrukwekkende tijd
helemaal herleven.

Op zijn foto's van de nieuwe leiders kun je heel goed zien hoe ineens de angst
van hun gezichten is verdwenen, zoals bij Tadeusz Mazowiecki, die in 1989 in de
coulissen van het Poolse parlement  de uitslagen van de verkiezingen afwacht en
even later namens vakbond Solidariteit de eerste niet-communistische premier van
Polen zal worden. Door zo'n indringende foto herinner je je die gebeurtenis als
de dag van gisteren.

Naarmate je verder bladert in  Street lijkt het wel alsof er alsmaar meer mensen
op de foto's verschijnen. Ze worden steeds moediger en lijken zich door niemand
nog de les te laten lezen. Maar alsof hij ook de keerzijde van die positieve
ontwikkelingen wil laten zien zijn er ineens foto's uit het Joegoslavië van
1991, van de nationalistische leiders Franjo Tudjman en Slobodan Milosevic, van
doodskisten, die op straat achter een tank liggen, van een oorlog die net
begonnen is, en vooral van de enorme chaos die losbarst als de bestaande
machtsverhoudingen ineens verkruimelen. Een chaos waar niemand een antwoord op
weet.

Of neem Erkens foto's uit het Moskou van 1991 en 1992: een nuchtere Jeltsin, een
dynamisch parlement dat zich tegen diens shockhervormingen verzet, de
daaropvolgende belegering van dat parlement door regeringstroepen, doden op
straat, gewone Russen die niets begrijpen van wat er nu werkelijk aan de hand
is, en dan ineens... een sip kijkende nieuwe premier: Vladimir Poetin. Het
vervolg kennen we.

Ook is er ruimschoots aandacht voor het 'eeuwige' Rusland, waar in wezen niets
verandert, waar iedereen nog altijd in min of meer dezelfde kleren loopt, waar
een priester het ingezaaide land zegent en eindeloze rijen vervallen, betonnen
flats je een permanente depressie bezorgen. Als geen ander heeft Erken hier de
emoties gevangen van een volk dat muurvast zit in eeuwenoude tradities en het
leven neemt zoals het is. Zie bijvoorbeeld die foto van de eerste Russische
vestiging van MacDonald's, op het Moskouse Poesjkinplein in januari 1991. Aan
een tafeltje zit een meisje dat wezenloos voor zich uitkijkt, alsof ze zich in
de abrupt geïmporteerde wereld van het wilde kapitalisme nog niet op haar gemak
voelt.

Of neem die kleurenfoto van twee jongens, die op vliegveld Domodedovo wachten op
hun vertraagde vlucht naar de Kaukasus. Een draagt een pet en kijkt je verliefd
aan als in een gedicht van Josif Brodski.

Erkens foto's van kozakken in Zuid-Rusland mogen er ook zijn. Ze doen je je
gevoel van tijd geheel verliezen. Ben je in 1894, in 1904 of in 1994?

Die tijdloosheid geldt nog meer voor zijn foto's uit het dagelijkse leven in
andere delen van de voormalige Sovjet-Unie, waar hij al die zestien jaar actief
is geweest. Ze hebben iets tijdloos en ontroerends. Maar dat komt ook doordat in
sommige delen van de wereld de verleden tijd nooit voltooid wordt.

De ontluikende energie uit die bewogen dagen straalt van zijn foto's af

Leo Erken:  Street.  Eastern Europe and the former Soviet Union. weiw publishers
Stralsund/ Amsterdam, 255 blz. EUR 34,50

Leo Erken fotografeerde tussen 1987 en 2003 het verkruimelende Oostblok. Op
indringende wijze toont hij een wereld in beweging, die uiteindelijk weinig
veranderd is.

LOAD-DATE: 17 May 2013

LANGUAGE: DUTCH; NEDERLANDS

GRAPHIC: Kloksgewijs: Moskou 1996 - serveersters voor een restaurant; Moskou
1993 - Jongens wachten op vliegveld Domodedovo; Twee kokkinnen op een
olieplatform in Siberië
Foto's uit besproken boek

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              73 of 146 DOCUMENTS



                                NRC Handelsblad

                              17 mei 2013 vrijdag

Beter veel kletsen dan weinig;
Eindexamens 2013

BYLINE: Esther Wittenberg

SECTION: Binnenland

LENGTH: 494 woorden

SAMENVATTING

Janne van der Kroef (17) deed gisteren eindexamen tekenen. Haar moeder Anine
(52) bemoeide zich er flink tegenaan.

VOLLEDIGE TEKST:

,,Het ging goed", zegt Janne van der Kroef (17) thuis aan de keukentafel in Den
Bosch. Ze heeft vandaag haar eerste eindexamen gemaakt. Tekenen. Ze doet vmbo-t
aan het Jeroen Bosch College een paar straten verderop. Haar moeder, Anine
Vloedgraven (52) kijkt trots.

Janne: ,,De avond tevoren was ik wel zenuwachtig. Ik liep steeds heen en weer en
legde alles wat ik moest meenemen klaar. Pennen, water, een banaan. Ik ging een
uur eerder naar bed dan normaal, maar kon helemaal niet slapen. Toen ik
vanochtend wakker werd was ik eigenlijk heel rustig. Ik dacht: we zien wel."

Anine: ,,Ik ben veel zenuwachtiger. Drie, vier weken geleden vroeg ik al:
wanneer ga je beginnen, heb je al een planning? Op mijn werk praatte ik met mijn
collega over examenvoorbereiding. Zij vertelde dat ze zo'n handig planschema
had. Dat heb ik uitgeprint en mee naar huis genomen. Maar Janne zei dat ze haar
eigen manier van plannen veel fijner vond."

Janne: ,,Ze bemoeide zich er de hele tijd mee. Ze vroeg steeds: kan ik niet
helpen? Op een gegeven moment zei ik: ga nou maar weg."

Anine: ,,Dan is het ook afgelopen. Ik weet van mezelf dat ik me te veel kan
bemoeien. Terwijl ik het belangrijk vind dat ze dingen op haar eigen manier
doet."

Janne: ,,Vanochtend op school waren vriendinnen heel zenuwachtig. Ze stuiterden
rond en moesten snel nog naar de wc. Ik zei maar: het komt wel goed."

Anine: ,,Ik ben 's ochtends voor mijn werk nog even naar de winkel gegaan zodat
er croissantjes en broodjes zouden zijn als ze thuiskwam."

Janne: ,,Het was een theorie-examen met veel plaatjes. Bijvoorbeeld een plaatje
van een zinkend schip. Politici vluchtten op reddingsboten, het gewone volk zat
op een vlot. Wat is er zo dramatisch aan de vormgeving, werd er gevraagd. Ik heb
opgeschreven: de donkere kleuren, de kromme lichamen en de
gezichtsuitdrukkingen. Ik heb veel gekletst. Dat doe ik altijd. Beter te veel
dan te weinig."

Anine: ,,Zodra het even rustig was op mijn werk heb ik gebeld om te vragen hoe
het ging."

Janne: ,,Ik heb niet op internet naar de antwoorden gekeken. Als ik veel
verkeerd zou hebben, zou ik alsnog in de stress schieten."

Anine: ,,Dat vind ik ook wel weer wat hebben. Dan blijft het spannend tot 12
juni dat telefoontje komt."

Janne: ,,Ik heb me al opgegeven voor de vervolgopleiding interieuradviseur hier
in Den Bosch. Maar ik kijk nog niet te veel vooruit. Uit zelfbescherming. Ik sta
er goed voor, hoor. Maar ik moet het nu eerst wel even doen."

Anine: ,,Nog twee weken. Daarna gaan we drie nachten met zijn tweeën naar
Londen."

Janne: ,,Daar gaan we even los."

De eindexamens zijn weer begonnen en duren tot 29 mei. NRC Handelsblad praat
erover met scholieren én hun ouders. Hoe hebben ze zich voorbereid, hoe zwaar
was het, gaan ze het halen? En wat verwachten ze van de toekomst?

Vandaag: het vmbo-t-eindexamen beeldende vakken

LOAD-DATE: 17 May 2013

LANGUAGE: DUTCH; NEDERLANDS

GRAPHIC: Janne van der Kroef en haar moeder Anine Vloedgraven, thuis in Den
Bosch.
Foto Merlin Daleman
Vignet_examensKader

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              74 of 146 DOCUMENTS



                                NRC Handelsblad

                             16 mei 2013 donderdag

Niet weten van gaskamers verklaart passiviteit niet

SECTION: Opinie

LENGTH: 748 woorden

SAMENVATTING

De vraag of men van de gaskamers wist, is niet van belang voor geringe hulp aan
Joden in de oorlog, volgens Evelien Gans en Remco Ensel.

VOLLEDIGE TEKST:

Kennis van de gaskamers voor de vraag waarom niet meer niet-Joodse Nederlanders
hun Joodse medeburgers te hulp zijn gekomen, is nauwelijks relevant. De
vernietiging van de Joden werd door de nazi's zoveel mogelijk geheim gehouden.
Het was een kwestie van interpretatie of men de doorsijpelende informatie
serieus nam en men de termen vernietiging en uitroeiing letterlijk nam of niet.
Op zich waren er voor een letterlijke interpretatie argumenten genoeg, maar dat
er zoiets als een gaskamer bestond, was moeilijk voorstelbaar.

Het besef dat de Joden een vreselijk lot wachtte in het oosten, was niettemin
wijd verbreid. Niet-Joden hadden gezien en Joden ondervonden hoe voorafgaand aan
de deportatie Joden van hun werk, bezittingen, familie en levensvreugde werden
beroofd. Onder de Joden heersten paniek en niet zelden doodsangst.

Anders dan wij vindt de historicus Van der Boom de vraag naar kennis van de
gaskamers essentieel voor de opstelling van de niet-Joodse en daarnaast ook van
de Joodse bevolking in Nederland. Zijn vraag of men 'het' wist en vervolgens het
ontkennende antwoord ('Men wist niets behalve dat het in Polen vreselijk zou
zijn') vormen uitgangspunt en fundament onder zijn boek Wij weten niets van hun
lot. Gewone Nederlanders en de Holocaust. Volgens ons komt zijn benadering - zie
ook zijn repliek op Ies Vuijsje (Opinie & Debat, 4 en 11 mei), neer op
onverantwoord herschrijven van de geschiedenis van de Jodenvervolging.

1. Van der Boom baseert zich op een eendimensionale, soms selectieve
interpretatie van een beperkt (164) aantal dagboeken. Hij ontkent de
meerduidigheid, de tegenstrijdigheden in dagboeken.

2.  Van der Boom beschouwt de Jodenvervolging voorafgaand aan de deportatie en
het vermoeden dat de meeste Joden op termijn zouden omkomen in werkkampen, als
irrelevant. Hij reduceert zo de Shoah tot  gaskamers, tot een moordtechniek.

3.  Hadden de niet-Joden 'geweten' van de gaskamers, schrijft hij, dan hadden ze
zich ingezet voor de Joden. Dat valt niet te bewijzen.

4. 'Weten' vernauwt Van der Boom tot onweerlegbare feitenkennis, hier over de
gaskamers. Sterke vermoedens tellen niet mee. Verdringing is voor hem een
onwerkbaar begrip.

5. Van der Boom gebruikt de Joden als legitimatie. Als zíj al twijfelden aan
onderduiken, omdat ze dit gevaarlijker vonden dan een werkkamp, waarom zouden
niet-Joden dan niet nadenken alvorens Joodse onderduikers in huis te nemen?

6. Van der Booms belangrijkste subject, de 'gewone Nederlanders', vormt een
verhullende categorie. Zowel Joden als niet-Joden (de omstanders) vallen eronder
(geen verzetsmensen of NSB'ers). De situatie van niet-Joden was echter
onvergelijkbaar met die van Joden, want die werden meedogenloos vervolgd en zij
moesten kiezen tussen twee kwaden: opgehaald worden, of onderduiken.

7. Van der Boom legt eenzijdig de nadruk  op Joden die niet wilden of durfden
onderduiken. Met verwaarlozing van hen (28.000) die wél onderdoken, en daarmee
overigens ook van hen die onderdak boden. Verzet, ook van Joodse kant, krijgt
nauwelijks aandacht. Verraad evenmin.

8. Door eenzijdig de nadruk te leggen op gehoorzaamheid en passiviteit van de
Joden negeert hij het in bronnen en geschiedschrijving gestaafde feit dat het
vaak moeilijker was voor hen en hun helpers om onderduikadressen te vinden dan
voor andere soorten onderduikers. Hoeveel Joden konden gewoon niet onderduiken?

9. In dit patroon past ook dat Van der Boom het antisemitisme onder de
Nederlandse bevolking als irrelevant beschouwt - met voorbijgaan aan het gegeven
dat het antisemitisme tijdens de bezetting toenam, en zich na de bevrijding op
verschillende niveaus tegen terugkerende Joodse overlevenden richtte.

10. Tot slot: Van der Booms taalgebruik illustreert het ontbreken van een Joods
perspectief. Joden stapten op de trein, in het oosten zou het geen 'picknick'
zijn, doorgangskamp Westerbork en concentratiekampen worden in de bijlage
aangeduid als 'woonplaatsen'. Al met al wekt het verbazing dat in de vele lof
voor Wij weten niets van hun lot - waaronder de Libris Geschiedenis Prijs 2012 -
de term 'genuanceerd' niet van de lucht is. Blijkbaar is Van der Booms visie op
vruchtbare Nederlandse bodem gevallen.

Evelien Gans (bijzonder hoogleraar hedendaags jodendom) en Remco Ensel  zijn
onderzoekers bij  het NIOD.

Het antisemitisme nam toe tijdens de bezetting

LOAD-DATE: 16 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              75 of 146 DOCUMENTS



                                NRC Handelsblad

                              15 mei 2013 woensdag

Brieven & Tweets

SECTION: Opinie; Blz. 16

LENGTH: 1727 woorden


Vuijsjes cijfers stroken met mijn onderzoek

Vriendelijk over historici was Vuijsjes Wie het wilde weten, kon het weten (NRC
Handelsblad, 4 mei) niet. Echter, Van der Booms weerwoord Nederlanders wisten
niet van Holocaust (11 mei) weet daar nog meer van. De lezer verneemt dat
Vuijsje drie denkfouten begaat, alsof Van der Booms dagboekanalyses daardoor
sterker worden. Volgens Van der Boom berust zelfs Vuijsjes vraagstelling op een
denkfout, maar hij vergeet dat onderzoek naar niet geheel treffende vragen wel
vaker leidt tot belangwekkende resultaten.

Het erge is evenwel dat Van der Boom miskent dat Vuijsjes vraag in een
belangrijk opzicht verder gaat dan zijn eigen vraag. Terwijl Vuijsjes vraag
luidde hoeveel niet-joodse Nederlanders wisten dat gedeporteerde Joden werden
vermoord, luidde Van der Booms vraag slechts hoeveel de Nederlanders wisten van
het lot van hun Joodse landgenoten. Dat het Vuijsje niet ging om de kennis van
'de' Nederlanders, blijkt uit zijn berekening van het aantal mensen dat via
buitenlandse zenders of illegale kranten had gehoord van of gelezen over de
uitroeiing van de Joden.

Volgens Vuijsjes boek uit 2006 waren dat er in 1942 ten minste 750.000, en
misschien wel 1 miljoen, op een bevolking van 8,8 miljoen, ofwel rond de tien
procent. Van der Booms analyse uit 2011 van de inhoud van oorlogsdagboeken bevat
daarentegen geen schatting van dit percentage, of het moet bij implicatie nul
zijn.

Opvallend genoeg stroken Vuijsjes cijfers met data uit andere bron. Tussen 2005
en 2010 verzamelde ondergetekende met zijn studenten onder Nederlanders die voor
1930 zijn geboren gegevens over de Tweede Wereldoorlog. Enige daarvan maakte ik
in 2011 bekend.  De open vragen in de gesprekken over wat mensen zagen en
hoorden van de verschillende fasen in de Jodenvervolging werden afgesloten met
de vraag wanneer mensen voor het eerst van gaskamers hoorden. De
antwoordmogelijkheden, met tussen haakjes de desbetreffende percentages, waren:
'vroeg in de oorlog' (2%), 'midden in de oorlog' (14%), 'aan het eind van de
oorlog' (16%), 'kort na de oorlog' (40%), en 'pas later' (29%).

Wout Ultee

Amsterdam

Anne Frank wist het ...

Bart van der Boom schrijft dat niemand van de door hem bestudeerde 164
dagboekschrijvers ,,in heldere bewoordingen stelt dat de Joden niet
tewerkgesteld werden, maar in meerderheid bij aankomst gedood werden."

Heeft Bart van der Boom het beroemdste oorlogsdagboek ter wereld niet gelezen?

Anne Frank schrijft op 9 oktober 1942 in haar dagboek: ,,Als 't in Holland al zo
erg is hoe zullen ze dan in de verre en barbaarse streken leven, waar ze
heengezonden worden? Wij nemen aan dat de meesten vermoord worden. De Engelse
radio spreekt van vergassing, misschien is dat wel de vlugste sterfmethode. Ik
ben helemaal van streek."

Denise de Costa

Auteur Anne Frank & Etty Hillesum

...en Hanny Michaelis ook

Hanny Michaelis (geboren in 1922), de latere dichteres, hield tijdens de oorlog
een dagboek bij. Op maandag 29 juni 1942 noteerde zij daarin: ,,Vanavond zijn
pappie en mammie thuisgekomen met het bericht, dat binnenkort alle Joden (en de
Duitse het eerst) naar Polen en Duitsland zullen worden gedeporteerd om in de
fabrieken te werken of te worden vergast."

Nop Maas

Haarlem

Al die wijsheid over toen

Laat alsjeblieft een ieder die na 1940 geboren is nu eindelijk eens zo
verstandig zijn geen mening meer te hebben over hoe de Nederlanders zich tijdens
de oorlog hebben gedragen.

Je zult maar opgepakt zijn geweest, gebombardeerd zijn of een familielid hebben
verloren en nu als alle Nederlanders van toen als lafaards bestempeld worden. We
zouden toen alles hebben moeten weten, maar hebben de kop in het zand gestoken.
Dat is de mening die nu door veel 'wetenschappers' verkondigd wordt over het
gros van de bevolking van toen.

Vele avonturiers van toen worden nu als helden ervaren en vele echte helden
worden verguisd of als meeloper bestempeld. Alleen wie het heeft meegemaakt,
heeft enig recht van spreken, alle anderen moeten hun mond houden. Stop met die
wijsheid over toen!

A. van der Werf (geb. 1926)

Velp

Het was zo: wie het wist kon het niet geloven

Het artikel van Ies Vuijsje en de discussie daarover gaat over de vraag of
feitelijk vast staat dat 'gewone Nederlanders' wisten van de massavernietiging
van de Joden.

Voor mijn grootvader Siegfried Emmering (1900-1993) was dat geen vraag. Als Jood
in Amsterdam wist hij dat al eind 1942.

Vele malen heeft hij het mij, zijn oudste kleindochter, verteld. Hij wist het en
tegelijkertijd wist hij het niet. Het ging zijn verstand te boven.

Nog in 1942 werd hij bij zijn broer Edu (advocaat) geroepen, die al ondergedoken
zat op de Keizersgracht. Een Duitser die ontkomen was uit een concentratiekamp
kwam daar in het grootste geheim vertellen wat er gebeurde:

,,Hij vertelde dat ze de Joden vergasten in vrachtwagens, waar ze de
uitlaatgassen in de laadruimte lieten uitkomen. Ik geloofde dat toen niet
natuurlijk. Ik dacht: ach, zo'n communist  We hadden van de Kristallnacht
gehoord en ook wel van concentratiekampen en we wisten dat de Joden een extra
beroerde tijd tegemoet gingen, maar dat we zouden worden uitgemoord...", zei hij
in 1984 in een  interview met Koos van Zomeren.

Wie het wilde weten, kon het weten is wat mij betreft te simpel gesteld. Wie het
wist, kon het niet geloven doet meer recht aan het onvermogen van mensen zich
voor te stellen wat onvoorstelbaar is.

Saskia Reuling

Amsterdam

Tegen zulke trainingen kun je als school niet op

Scholierenorganisatie LAKS en de VO-raad maken zich zorgen over de snel
groeiende markt van extra training kort voor het eindexamen (NRC Handelsblad, 10
mei). Hun conclusie is dat scholen hun leerlingen dus niet goed kunnen
voorbereiden op het eindexamen.

Als docent Nederlands op een Amsterdamse school voel ik me natuurlijk
aangesproken. Ook leerlingen uit mijn 6 vwo-klas volgen de bekende
examentrainingen die in het artikel worden besproken. Een van de laatste
maandagen voor de meivakantie vertelde een van mijn leerlingen dat ze het
weekend daarvoor een examentraining Nederlands had gevolgd.

Natuurlijk vroeg ik haar naar haar ervaring. Ook zij was heel enthousiast en had
het gevoel er veel van geleerd te hebben. Toen ik haar vroeg hoe de training er
precies had uitgezien, vertelde ze me dat ze eigenlijk precies hetzelfde te
horen had gekregen als wat ze het afgelopen jaar van mij had geleerd. Maar het
feit dat je er twee hele dagen fulltime mee bezig bent en dat je daar zit zonder
mensen die je kent, maakt een dergelijke training uiteindelijk toch zo
effectief.

Ik geloof zeker dat de meeste scholen hun leerlingen goed kunnen voorbereiden op
hun eindexamen, maar tegen deze voordelen van de examentrainingen kunnen wij als
docenten in het reguliere onderwijs niet op!

Mirjam Campo

Docent Nederlands, Amsterdam

Toelaten vluchtelingen Syrië is goed nabuurschap

De Syrische bevolking zit als ratten in de val. Maar vluchtelingen uit Syrië
naar Europa halen? Nee, vooral niet doen, betoogt Peter van Krieken (NRC
Handelsblad, 4 mei). De belangrijkste reden? Dan ,,zitten we eraan vast". In
goede koopmanstraditie vraagt Van Krieken zich af of vluchtelingen wel 'nuttig'
zijn. Nee, Syrische vrouwen, kinderen, bejaarden en gehandicapten hebben helaas
geen rendement. De vraag moet natuurlijk zijn: hoe kunnen we mensen in nood het
beste helpen? Van Krieken doet de koektrommel na een koekje dicht. Ter
vergelijking: toen 1,5 miljoen Irakezen een paar jaar geleden naar Syrië
trokken, werden ze allemaal zondermeer opgenomen en verzorgd. De Nederlandse
kruideniersmentaliteit en de Syrische gastvrijheid. De kern van een groot
cultureel verschil tussen Syrië en Nederland.

In tijden van crisis denkt iedereen noodgedwongen meer aan zichzelf. Wat zich
wreekt is dat Nederland geen goede langetermijnstrategie heeft voor de Arabische
wereld. De Adviescommissie Internationale Vraagstukken (AIV) adviseert onze
regering om zich actiever op te stellen in het Midden-Oosten, ja, zelfs een
voortrekkersrol te spelen binnen Europa. Wij pleiten voor eerherstel van het
huwelijk tussen de koopman en de dominee. De 20 miljoen Syriërs en de naar
schatting 280 miljoen andere Arabieren zijn nauwelijks opgenomen in het Europese
economische model. Toelating van Syrische vluchtelingen is verantwoord
nabuurschap.

Tineke Bennema

Esseline van de Sande

Meer variabel belonen

Over het beloningsonderzoek (NRC Handelsblad, 11 mei) het volgende: een
verrassende uitkomst is de populariteit van variabele beloning. Werknemers
vinden 82 procent vaste en 18 procent variabele beloning een optimale
verhouding. Dat komt neer op bijna drie maandsalarissen aan variabele beloning.
Er zijn in Nederland weinig werknemers met zo'n stevige variabele component.

De wens om meer variabel beloond te worden wordt niet enthousiast ontvangen door
de leider van het beloningsonderzoek, Xavier Baeten. Volgens hem zouden
bedrijven zich juist meer moeten richten op niet-financiële beloningen.

Het is geen toeval dat sommige werknemers meer variabele beloning krijgen dan
anderen. Het is niet uitgesloten dat variabele beloning vooral wordt gebruikt
als de motivatie van werknemers laag is. In de data zien we vervolgens weinig,
of misschien zelfs een negatief verband tussen motivatie en variabele beloning.
Maar dit zegt niets over het effect van variabele beloning. In een land waar
maar weinig variatie is in variabele beloning, kun je niet verwachten dat het
veel verklaringskracht heeft. Maar dat betekent niet dat het weinig effect
heeft.

De kop boven het artikel (Extra geld kan vuur zelfs doven) dekt de lading dan
ook allerminst. Als het onderzoek iets laat zien, dan is het dat werknemers wel
voelen voor een beetje meer 'variabel'.

Prof.dr. Robert Dur

Hoogleraar economie EUR

Katinka Polderman@Poldermanie

Cabaretière

Stond met pech bij de pomp, heb ik random een man gevraagd of 'ie wist wat er
met m'n auto was. Daar zal Bussemaker ook wel wat van vinden.

Frans Smeets@smeetsfrans

Beeldend kunstenaar

Ik heb vorig jaar een boete gekregen omdat ik mijn BTW 1 dag te laat had
betaald. Wat ben ik ook een sukkel. #bulgarenfraude

Herman Finkers@hermanxfinkers

Cabaretier

Ik heb mijn vrouw leren kennen in Assen. We waren toen precies drie jaar
getrouwd. #hf

Gert-Jan Segers@gertjansegers

Lid Tweede Kamer (ChristenUnie)

Vroeger waren vrouwen verplicht thuis te blijven. Nu wil Bussemaker vrouwen
verplichten tot fulltime werk. Wat is de vooruitgang? #standpunt

LOAD-DATE: 15 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              76 of 146 DOCUMENTS



                                NRC Handelsblad

                              14 mei 2013 dinsdag

Kleine spaarder welkom bij Van Lanschot;
De beurs

BYLINE: Steven Derix

SECTION: Economie

LENGTH: 518 woorden

SAMENVATTING

Van Lanschot Bankiers gaat de koers verleggen: private banking voor het volk.
Kleine spaarders zijn nu ook welkom.

VOLLEDIGE TEKST:

Wat is het  verschil tussen een miljonair en Jan Modaal met 20.000 euro
spaargeld   op de bank? Dat verschil is er eigenlijk niet, zegt
bestuursvoorzitter Karl Guha van Van Lanschot. En dus zet de chique
vermogensbeheerbank uit Den Bosch zijn deuren wijd open voor  kleine spaarders.
,,We zetten het concept van private banking op zijn kop", zei Guha vanmorgen.

Guha heeft de  afgelopen maanden gewerkt aan een nieuw strategisch plan voor
Van Lanschot. En met de plannen die de nieuwe bestuursvoorzitter vanmorgen
presenteerde, worden een aantal belangrijke nieuwe accenten gezet. Van Lanschot
gaat zijn noodlijdende zakenbank afbouwen, en zich weer volledig toeleggen op
vermogensbeheer en private banking. Tegelijkertijd moet de klantenkring
belangrijk worden uitgebreid, met goedkopere diensten voor spaarders met een
bescheiden vermogen. ,,Starters op de  vermogensmarkt" noemde Guha zijn nieuwe
klanten in het persbericht dat vanmorgen werd verspreid.

Er werd al enige tijd uitgekeken naar de nieuwe strategie, die vanmiddag zal
worden voorgelegd tijdens de jaarlijkse aandeelhoudersvergadering. Vorig jaar
boekte Van Lanschot een monsterverlies van ruim 155 miljoen euro, het grootste
uit de geschiedenis van de bank. Meteen daarna werd een strategic review
aangekondigd, waarin alle  activiteiten van de bank tegen het licht zouden
worden gehouden.

Het grootste slachtoffer van dit zelfonderzoek is de zakelijke kredietverlening.
Nog niet zo lang geleden zag de kleine vermogensbeheerder uit Den Bosch de
corporate markt als een belangrijke kans voor groei. Maar door de crisis zijn de
zakelijke kredieten en de vastgoedportefeuille een blok aan het been geworden.
Vorig jaar moest Van Lanschot 115 miljoen euro afschrijven op de zakelijke
kredieten, maar liefst 80 procent meer dan in 2011. De zakelijke tak van de bank
zal daarom in de komende twee jaar worden afgebouwd, zo kondigde Guha vanmorgen
aan. De inkrimping gaat ten koste van 250 banen.

Van Lanschot gaat zich weer concentreren op de kern: vermogensbeheer. Maar de
exclusieve diensten zijn voortaan niet alleen weggelegd voor de welgestelden.
Formeel zijn er nimmer eisen gesteld aan het vermogen van nieuwe klanten, zo
vertelde bestuursvoorzitter Guha. Maar in de ,,populaire beleving" werd altijd
,,aangenomen" dat men toch minstens over 250.000 euro moest beschikken om aan te
kunnen kloppen in Den Bosch voor advies.

Maar dat wil Van Lanschot  gaan veranderen. ,,We willen van private banking een
concept maken dat aantrekkelijk is voor iedereen", zo zei Guha vanmorgen.
Volgens Van Lanschot kan dat, door nieuwe goedkopere online diensten aan te
bieden. Naast het goede gesprek met de persoonlijke adviseur kunnen klanten
straks ook snel wat aandelen kopen via de site.

Wordt Van Lanschot daarmee  een chique Binckbank? Guha gaf alleen de grote
lijnen. ,,Mensen willen hun geld beschermen tegen economische onzekerheden. Dat
is voor iedereen hetzelfde. Of je nu 50.000 euro bezit of 50 miljoen."

LOAD-DATE: 14 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              77 of 146 DOCUMENTS



                                NRC Handelsblad

                              11 mei 2013 zaterdag

Nederlanders wisten niet van Holocaust;
Ies Vuijsje heeft de Tweede Wereldoorlog duidelijk niet zelf mee gemaakt

SECTION: Opinie & Debat

LENGTH: 1180 woorden

SAMENVATTING

Op het artikel van Ies Vuijsje Wie het wilde weten, kon het weten kwamen veel
reacties binnen. Sommige schrijvers waren boos, anderen ontroerd. Hierbij de
reacties van Bart van der Boom en A.F. van Weele.

VOLLEDIGE TEKST:

Iedereen in bezet Nederland kon weten dat gedeporteerde Joden werden vermoord,
beweert Ies Vuijsje (NRC Handelsblad, 4 mei).  Eerder verdedigde Vuijsje deze
stelling in zijn studie Tegen beter weten in (2006). Dat vond ik zo'n eenzijdig
boek dat ik besloot zo veel mogelijk oorlogsdagboeken te bestuderen, teneinde
een antwoord te geven op de eeuwige vraag of we het gewusst haben.

Dat resulteerde in een boek, Wij weten niets van hun lot. Gewone Nederlanders en
de Holocaust, dat vorig jaar verscheen. In het boek leg ik uit waar Vuijsje het
materiaal verkeerd interpreteert en welke denkfouten hij maakt.

Vuijsjes eerste denkfout is zijn vraagstelling. Die veronderstelt dat er maar
twee antwoorden mogelijk  zijn op de vraag of gewone Nederlanders destijds
wisten van de Holocaust. 'Geloofden zij de Duitse verklaringen dat de Joden naar
het oosten werden gedeporteerd om daar tewerk te worden gesteld? Of wisten zij
dat de weggevoerde Joden in Polen en masse werden vermoord?'

Maar wie oorlogsdagboeken leest, ziet al snel dat het antwoord is: geen van
beide. Of: allebei. Men dacht dat de Joden in Polen zware dwangarbeid moesten
verrichten, en dat velen op den duur daaraan zouden bezwijken. Men dacht niet
aan uitroeiing óf tewerkstelling, maar aan uitroeiing én tewerkstelling - of
meer nog aan uitroeiing door tewerkstelling. Dat antwoord past bij voorbaat al
niet in Vuijsjes stramien.

Denkfout nummer twee is dat Vuijsje niet ziet dat 'uitroeiing' en 'vernietiging'
in 1942-1943 iets anders betekenden dan Auschwitz en Sobibor. Wanneer mensen
zeiden dat de Duitsers de Joden wilden uitroeien, dachten ze aan een concreet
doel. Niet aan een concreet middel. Het Duitse doel, zo was velen duidelijk, was
dat de Joden zouden verdwijnen. Het middel, dachten ze, was deportatie naar een
onherbergzaam oord. Daar zouden de gezinnen uiteen worden gerukt, en werden ze
aan de zware arbeid gezet. En wie niet kon werken, zou aan zijn lot worden
overgelaten.

Dat stelde men zich bij uitroeiing voor: de Joden zouden het zwaar krijgen en
velen zouden op termijn omkomen - maar hóe zwaar, hóe velen en op wélke termijn
was geheel onduidelijk.

Wisten de mensen in bezet Nederland dus iets van de Holocaust? 1. Nee, ze wisten
niets, behalve dat het in Polen vreselijk zou zijn, en ze koesterden over de
concrete omstandigheden daar slechts angsten en vermoedens. En 2. die vermoedens
waren somber, maar miskenden de werkelijkheid. Niemand van de door mij
bestudeerde 164 dagboekschrijvers zegt in heldere bewoordingen dat de Joden niet
tewerkgesteld werden, maar in meerderheid bij aankomst gedood werden. Dat was
simpelweg onvoorstelbaar.

Deze nuanceringen zijn aan Vuijsje niet besteed. Iedere dagboekschrijver die
rept van 'vernietiging' en 'uitroeiing' wist het, wat hem betreft. Wat 'weten'
en 'het' is, wenst hij zich niet af te vragen. Sterker nog: hij acht die vraag
verwerpelijk. Elders noemt hij het door mij gemaakte onderscheid tussen intentie
en praktijk "zowel onzinnig als onzindelijk". Wie wist van de Duitse intentie,
is zijn stelling, wist genoeg.

Dat is zijn derde denkfout. Miskenning van de praktijk was juist cruciaal. Veel
Joden aarzelden lang over de vraag of ze moesten onderduiken. Wie onderdook en
gepakt werd, wachtte immers een zekere dood in Mauthausen. Wie daarentegen op de
trein stapte, zou het in Polen ongetwijfeld zwaar krijgen, maar met een beetje
geluk was dat wel een paar maanden uit te houden. En dan was de oorlog
afgelopen. Het was dus denkbaar dat onderduiken gevaarlijker was dan gaan, en
die misrekening heeft vele Joden weerhouden van onderduiken. Het heeft ook,
vermoed ik, sommige niet-Joden ervan weerhouden onderduik te bieden. Hoe Vuijsje
dat irrelevant kan achten, is mij een raadsel.

En het zal ook wel een raadsel blijven, want Vuijsje beantwoordt argumenten niet
met tegenargumenten, maar met wilde speculaties over mijn duistere motieven. Nu
geeft dat allemaal niet: wie iets verrassends beweert over de geschiedenis van
de Jodenvervolging, moet niet rekenen op een al te rationeel debat. Maar dat
Vuijsje en passant opnieuw Loe de Jong beticht van wetenschappelijke fraude,
terwijl ik in mijn boek aantoon dat die beschuldiging onwaar is (p. 422-424), is
schaamteloos.

Bart van der Boom is historicus en docent aan de Universiteit van Leiden. Met
Wij weten van niets van hun lot won hij de Libris Geschiedenis Prijs
2012.Niemand gaf informatie

De mening van Ies Vuijsje is duidelijk die van iemand die de oorlog niet zelf
heeft meegemaakt en zich niet weet te verplaatsen in de levensomstandigheden in
Nederland gedurende de laatste oorlogsjaren. Ik ben geboren in maart 1929 en heb
de oorlog heel bewust meegemaakt. Naast ons woonde een Joods gezin: vader,
moeder, dochter en twee zoons. Alleen de jongste zoon (1924) heeft de oorlog
overleefd.

De oudste zoon moest zich in 1942 melden. Hij werd daarna afgevoerd naar
Duitsland, waarna nooit meer iets van hem werd vernomen. De overige leden van
het gezin werden in de zomer van 1943 thuis opgehaald, via Amsterdam naar
Westerbork vervoerd en daarna per trein naar het Oosten gedeporteerd. Op een
tussenstation in Duitsland vond de scheiding plaats tussen de jongste zoon, die
geselecteerd werd voor de Arbeitseinsatz, en de overige leden die (zoals na de
oorlog is gebleken) op doorreis gingen naar Auschwitz-Birkenau. Zij werden
enkele uren na aankomst vermoord.

Dat zijn de feiten zoals we die nu kennen. Vuijsje zal mij en mijn gezinsleden
wel indelen in de groep  'Wie het wilde weten'. Ik kan hem verzekeren dat we
vanaf de deportatie van onze buren 24 uur per dag alert waren op berichtgeving
over het lot van de Joden.

Nu onze beleving tijdens de oorlog. De bezetter gaf geen informatie, de
Nederlandse overheid en de gecontroleerde media ook niet. De weggevoerden konden
niet corresponderen of telefoneren. Het was riskant om de beluisterde berichten
van Radio Oranje door te geven. Berichten, gedrukt door de ondergrondse pers,
waren dynamiet. Wij kregen regelmatig ondergrondse krantjes in onze brievenbus.
Het betrouwbaarst vonden we de pamfletten die de RAF 's nachts uitstrooide.

Onze antennes hebben gedurende de oorlogsjaren geen enkel bericht opgevangen
waaruit we het lot der gedeporteerden konden afleiden. Wel was ons van meet af
aan duidelijk dat je alles in het werk moest stellen om niet gedeporteerd te
worden.

We voelden op onze klompen aan dat de behandeling van gedeporteerden door de
bezetter meedogenloos en nietsontziend was. Van de systematische verdelging der
Joden hebben wij niet geweten. Als het ons zou zijn verteld, hadden we het
bovendien niet geloofd. Zoiets onmenselijks was zelfs toen ondenkbaar voor
normale burgers. En bovendien: er werd zo veel verteld en gelogen om
propagandistische redenen.

We hadden een bril op uit 1943 om er alles door te bezien en niet een uit 2013,
zoals Ies Vuijsje.

A. F. van Weele, Stolwijk.

LOAD-DATE: 11 May 2013

LANGUAGE: DUTCH; NEDERLANDS

GRAPHIC:  34_122083
Illustratie Cameron Cardow

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              78 of 146 DOCUMENTS



                                NRC Handelsblad

                              10 mei 2013 vrijdag

Geloof in originaliteit

SECTION: Economie

LENGTH: 201 woorden


Het lastige bij veel van dit soort onderzoek is dat je er als consument niet zo
veel mee kan. Het is te technisch en het zorgt daardoor snel voor zinloze
welles-nietesdiscussies waar de gewone burger niets mee kan.

Ik geloof veel meer in originele oplossingen waar heldere, leuke verhalen aan
vast zitten die je makkelijk doorvertelt. Of het nu om brommers gaat of
vrachtwagens: er zijn er te veel van en het gros van de tijd staan ze stil. De
economie anno 2013 is er steeds meer een van delen in plaats van bezitten. Er
zijn al een paar hele aardige voorbeelden van dat 'delen', waardoor mensen geen
nieuwe auto, brommer of zelfs vrachtwagen kopen, maar samendoen met een bestaand
exemplaar. Kijk naar SnappCar, dat inspeelt op het gegeven dat mensen hun eigen
auto meer niet dan wel gebruiken en dus te huur kunnen aanbieden aan anderen. Of
Floow2.com, winnaar van NRC's Groene Ondernemersprijs, waar je kennis, kunde en
ook materieel als vrachtwagens onderling kunt verhuren en  huren. Als we dat
intensiever doen, gaat de uitstoot van ultrafijnstof een stuk sneller omlaag dan
wanneer je brommers verbiedt.

Max Christern werkte vijftien jaar bij NRC Handelsblad en is moderator van
duurzaamheidsdebatten.

LOAD-DATE: 10 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              79 of 146 DOCUMENTS



                                NRC Handelsblad

                              4 mei 2013 zaterdag

Wie het wilde weten, kon het weten;
Veel Nederlanders wisten al tijdens de oorlog van jodenvervolging

SECTION: Opinie & Debat

LENGTH: 1425 woorden

SAMENVATTING

Het is een mythe dat de Nederlanders tijdens de oorlog niet wisten dat
gedeporteerde Joden werden vermoord, schrijft Ies Vuijsje. Dankzij die mythe
hoefden we onszelf niets te verwijten.

VOLLEDIGE TEKST:

Wat wisten de Nederlanders tijdens de Tweede Wereldoorlog van Hitlers Endlösung
der Judenfrage, van zijn 'definitieve oplossing van het Joodse vraagstuk'?
Geloofden zij de Duitse verklaringen dat de Joden naar het oosten werden
gedeporteerd om daar tewerk te worden gesteld? Of wist men dat de weggevoerde
Joden in Polen en masse werden vermoord?

Men heeft het niet geweten, was het oordeel van dr. L. de Jong, oprichter van
het NIOD (Nederlands Instituut voor Oorlogsdocumentatie)  en schrijver van het
standaardwerk Het Koninkrijk der Nederlanden in de Tweede Wereldoorlog. De Jong
benadrukte telkens dat Joden en niet-Joden - enkelingen uitgezonderd - niet
wisten welk lot de gedeporteerden wachtte. De berichtgeving over de vernietiging
van de Joden door de illegale pers, Radio Oranje en de BBC was volgens hem vaag,
en bovendien ging een dergelijke gruweldaad het normale menselijke
voorstellingsvermogen te boven.

In mijn boek Tegen beter weten in, gepubliceerd in 2006, wordt aangetoond dat
eind 1942 zeer velen wisten dat de Joden werden uitgeroeid. Eenieder die wilde
weten, kon weten. De berichten van de illegale bladen, Radio Oranje en de BBC
waren niet mis te verstaan. Dagboeken tonen aan dat die berichten ook werden
geloofd.

De Jong ging bij zijn beschrijving van de berichtgeving tendentieus te werk. Hij
liet veel berichten weg en zwakte de berichten die hij citeerde veelal af door
zinnen met woorden als 'vernietiging', 'uitroeiing' en 'massamoord' weg te
laten.

De Jong creëerde het beeld van een onduidelijke berichtgeving. Hij wilde de
Nederlanders vrijpleiten van passiviteit met betrekking tot de deportaties.

De Nederlandse regering in Londen werd eveneens door De Jong van passiviteit
vrijgepleit. De regering zou niet tijdig van de uitroeiing hebben geweten. Dat
is ver bezijden de waarheid. De geallieerde regeringen kwamen op 17 december
1942 met een verklaring, door Nederland mede-ondertekend, waarin stond dat 'de
Duitse autoriteiten [ ] thans ten uitvoer brengen het, dikwijls door Hitler
geuite, voornemen het Joodse volk in Europa uit te roeien', en 'de genoemde
regeringen veroordelen ten sterkste deze bestiale politiek van uitroeiing in
koelen bloede'. Radio Oranje en het Nederlands Nieuws van de BBC zonden de
verklaring uit. Op Radio Oranje werd de tekst door De Jong voorgelezen. In zijn
geschiedschrijving gaf hij de indruk dat de verklaring alleen ging over
massa-executies op Poolse Joden. De passages over de uitroeiing van de Europese
Joden liet hij weg.

De 'niet geweten'-mythe ontlastte velen. De Joden kon niet worden verweten dat
ze zich te weinig hadden verzet. De toeschouwers kon men niet verwijten dat ze
niets hadden ondernomen om de massamoord tegen te gaan. Koningin en regering kon
men niet kwalijk nemen dat ze geen pogingen hadden gedaan om levens van joodse
onderdanen te redden. En overheidspersoneel dat had meegewerkt aan de
deportaties, kon men wel medewerking aan vrijheidsberoving aanrekenen, maar geen
medeschuld aan moord.

De werkelijkheid was anders. Zeer veel niet-joodse Nederlanders waren op de
hoogte van berichten over Hitlers 'definitieve oplossing van het Joodse
vraagstuk'. Verzetslieden boden hulp omdat zij wisten dat het om uitroeiing
ging, niet om 'tewerkstelling' in het oosten. Maar de meeste Nederlanders
ontkenden tijdens de oorlog de realiteit van Hitlers Endlösung, van de
Holocaust. Die ontkenning van de werkelijkheid werd vooral veroorzaakt door
gevoelens van machteloosheid, gebrek aan weerbaarheid en behoefte aan
gemoedsrust. Bij de Joden kwam daar een nog veel belangrijker reden voor
ontkenning bij: doodsangst.

Een deel van de Joden trachtte aan deportatie te ontkomen door onder te duiken.
Velen waren daartoe niet in staat door gebrek aan contacten, onderduikadressen
of geld. Het merendeel van de vervolgden was echter verlamd door angst en
machteloosheid. De Joden waren door de Nederlandse overheid in de steek gelaten.
De Duitsers waren almachtig. Onderduiken zou bij ontdekking een zekere dood in
strafkamp Mauthausen betekenen. Men kon het gevaar niet ontlopen, en wilde
daarom de berichten over massamoord niet geloven.

Etty Hillesum en Philip Mechanicus gaven in hun verslagen een beeld van de
stemming in doorgangskamp Westerbork. Ze beschreven de panische angst voor het
'op transport gesteld worden' en de wanhopige pogingen om aan dat lot te
ontkomen, de zelfmoorden en de pogingen daartoe. Het zijn beschrijvingen die de
sfeer ademen van de naderende dood - van het bewustzijn dat deportatie
gelijkstond met een vrijwel zekere dood. De getuigenissen laten ook zien dat
velen in Westerbork niet aan het vreselijkste wilden denken. Men verdrong die
gedachten om zich psychisch te kunnen handhaven. Men kende de realiteit én
ontkende haar.

Het NIOD heeft altijd geweigerd inhoudelijk op Tegen beter weten in te reageren,
en houdt vast aan het 'niet geweten'-beeld. De uitvoerige bewijsvoering dat dr.
L. de Jong de berichtgeving over de uitroeiing onjuist weergaf, en ten onrechte
beweerde dat de Nederlandse regering niet tijdig op de hoogte was van de
genocide, wordt door het instituut genegeerd. Het NIOD bepaalt namelijk wat waar
is met betrekking tot de Tweede Wereldoorlog.

Vorig jaar verscheen het boek Wij weten niets van hun lot van historicus Bart
van der Boom. Hij doet zijn best om de 'niet geweten'-mythe nieuw leven in te
blazen. Het boek is bekroond met de Libris Geschiedenis Prijs 2012. (Zijn
medestander Houwink ten Cate zat in de jury).

Van der Booms boek werd in het gebouw van het NIOD aan directeur Marjan
Schwegman gepresenteerd. Zijn voorstelling van zaken komt overeen met het 'niet
geweten'-standpunt van het instituut, en is dus waar. Of niet? Bedrijft de
NIOD-kring wetenschap en tracht ze de historische werkelijkheid te
reconstrueren, of houdt ze zich bezig met het construeren van het gewenste beeld
van het verleden?

In zijn boek erkent Van der Boom dat de berichtgeving over de Holocaust tijdens
de oorlog aanzienlijk duidelijker was dan eerder werd aangenomen. Veel berichten
spraken van 'uitroeiing', 'vernietiging' en 'massamoord'. Diezelfde terminologie
vond Van der Boom terug in de door hem bestudeerde dagboeken. Tot zover zou je
zeggen dat Van der Boom tot dezelfde conclusie moet komen als ik, namelijk dat
het 'niet geweten hebben' een mythe is.

Maar wat doet een 'vakman' met een conclusie die hem niet zint? Men begreep,
zegt Van der Boom, dat de Duitsers de Joden wilden uitroeien, maar men wist niet
dat de gedeporteerden onmiddellijk na aankomst in de gaskamer werden vermoord.
Daaruit volgt 'dat gewone Nederlanders niet wisten van de Holocaust'. Als de
omstanders zouden hebben geweten dat de gedeporteerden direct bij aankomst
werden gedood, hadden ze de Joden wel geholpen.

Van der Booms conclusie dat men niet van de Holocaust heeft geweten, omdat men
niet wist dat de gedeporteerde joodse Nederlanders direct in de gaskamer werden
vermoord, is uitermate misleidend. De moordcampagne was in volle gang,
berichtten de zenders in Londen en de illegale bladen. Kennis van de
moordmethode en het moordtijdstip was daarbij niet essentieel. Het is
onbegrijpelijk dat recensenten Van der Booms demagogie niet doorzien, en dat de
jury van de Libris Geschiedenis Prijs het boek heeft bekroond.

Van der Boom verdedigt de passiviteit van de omstanders en verdraait daarbij
feiten en getuigenissen. Hij heeft supporters als Hans Blom, Johannes Houwink
ten Cate en Chris van der Heijden. Deze specialisten in de niet-weetkunde hebben
een politiek programma. Weg met dat gezeur over de passieve houding van onze
voorouders! 'Wir haben es nicht gewusst'!

Dat veel Nederlanders tijdens de oorlog hebben geweten van de Shoah maar
'wegkeken', heeft geleid tot onbehagen bij een deel van de nazaten. Met
pseudo-wetenschappelijke redeneringen wil Van der Boom dat ongemak wegnemen. De
oplossing van dit probleem moet echter op het psychologische vlak worden
gezocht, niet op het historische. Ontkenning van de realiteit is een universeel
verschijnsel, deel van het 'menselijk tekort'. Het is onze taak dat tekort te
verminderen, niet om het te verdoezelen.

Ies Vuijsje is schrijver en historicus. In 2006 verscheen bij uitgeverij
Augustus Tegen beter weten in: Zelfbedrog en ontkenning in de Nederlandse
geschiedschrijving over de Jodenvervolging

De berichten van Radio Oranje en de BBC waren niet mis te verstaan

LOAD-DATE: 3 May 2013

LANGUAGE: DUTCH; NEDERLANDS

GRAPHIC:  34_122083
Illustratie Cameron Cardow

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              80 of 146 DOCUMENTS



                                NRC Handelsblad

                              4 mei 2013 zaterdag

De koning is in de krant een mens, de maatschappij een infographic;
nrc ombudsman Sjoerd de Jong

SECTION: Opinie & Debat

LENGTH: 950 woorden


Zal ik nu weer?

Afgelopen week had ik ijsvrij, omdat het katern Opinie & Debat plaatsmaakte voor
een speciale bijlage over Koning Willem-Alexander. Niet gekniesd, een geringe
prijs om te betalen voor mijn  ramptoerisme als student op 30 april 1980 (nee,
geen stenen gegooid, ook geen brommerhelm gedragen).

Maar nu. Hoe versloeg NRC Handelsblad de troonwisseling?

Allereerst, het was veel. Ik telde vanaf zaterdag 13 april tot afgelopen
donderdag 77 pagina´s over monarchie en  troonwisseling.  Runner up: de aanslag
in Boston (11).

Dat werd zelfs sommige anti-republikeinse lezers te machtig. Een abonnee die
vorig jaar nog klaagde dat de krant de verjaardag van de koningin
,,kleingeestig'' had  ,,weggestopt onderaan pagina 7'', verzuchtte afgelopen
zaterdag, vermoeid: ,,Wat zal ik blij zijn als het achter de rug is.''
Ongetwijfeld speelt  daarin mee dat alle andere media natuurlijk óók in de ban
waren van het Historische Moment.

Aan de andere kant:  je krijgt niet elke dag een nieuwe koning. Bovendien, het
grijpen naar de overtreffende trap is een vaste reflex geworden in de
hypercompetitieve dagbladwereld. Zie het Rijksmuseum. Geef de lezer veel, dan
kan hij zelf kiezen. De Volkskrant  en andere kranten deden in volume niet onder
voor NRC Handelsblad.

Dan de inhoud.

Ik heb, als zéér passief republikein, veel knap journalistiek werk voorbij zien
komen. Verslaggevers Daniëlle Pinedo en Kees Versteegh wisten op basis van eigen
bronnen een dag voor zijn tv-interview loepzuiver neer te zetten hoe
Willem-Alexanderzijn koningschap wil invullen (Het nieuwe koningschap: vrolijk
meedoen en wél linten knippen, 16 april).  Correct, trouwens: 'linten'  en niet
'lintjes', zoals je ook hoorde. Die kun je ook knippen, maar dat is tamelijk
beledigend.

Pinedo en Versteegh, die heel veel voor hun rekening namen, hadden meer nieuws,
bijvoorbeeld over het schrappen in beschermheerschappen. Ook goed: verslaggever
Tom Kreling sprak met Edwin De Roy van Zuydewijn, die nog steeds wordt
achtervolgd door zijn bonje met de Oranjes. Goed idee,  elke monarchie heeft een
rafelrand die ook aandacht verdient.

Maar mijn passief-republikeinse wenkbrauwen gingen op andere momenten wel link
omhoog. Gaandeweg leek de krant, net als de rest van de vaderlandse media,
compleet bevangen door het feestelijke gevoel van nationale eenheid. In de
barrage aan stukken over hem en over haar, drong zich allengs de vraag op:
wanneer gaat het nu eens over óns? Hoe is dit land  eigenlijk veranderd onder
Beatrix?

Het begin van een antwoord kwam in nrc.next, met vier pagina's  infographics
over Nederland toen en nu (Hoe Nederland veranderde, 29 april), die die dag ook
achterin NRC Handelsblad stonden. Alleen, toch verwacht je dan ook tekst en
uitleg - de maatschappij bestáát, weten we ondanks Margaret Thatcher, maar het
is meer dan een verzameling mooie grafieken.

De krant bracht wel stukken over de ,,generatie''  van Willem-Alexander en
columns over de ,,betekenis" van de troonwisseling, die van Bas Heijne zelfs op
de voorpagina (al was zijn behoedzame conclusie: ,,We zullen zien''). Maar waar
lopen de stippellijntjes tussen die infographics en de meningen, zodat de lezer
de maatschappelijke tekening zelf kan afmaken? Het dichtst in de buurt kwam,
vond ik, het stuk van Hubert Smeets in de bijlage Boeken (Het lange decennium,
26 april), waarin hij de rellen van 30 april 1980 interpreteerde als einde van
'de lange jaren zeventig'. Maar welke periode is dan nu voorbij?

Schitterend afwezig waren bijvoorbeeld allochtone Nederlanders.  Je hoort wel
dat het koningshuis, met name de huwelijksimmigrant Máxima, hen eerder
aanspreekt dan een cursus over de VOC. Maar waar waren al die ambitieuze
Marokkaanse meiden of hun broers, die het land op niet-feestdagen zo
bezighouden? Ik zag op Facebook van alles langskomen, tot een speciale oranje
postzegel (met hoofddoek) van de islamitische vrouwenorganisatie Al Nisa - maar
geen spoor ervan in de krant.

Ook het straatonderzoek onder 'gewone Nederlanders' in de bijlage Mens& leverde
voor 99 procent meningen op van redelijk welvarende, witte middenklasseburgers.
Ja natuurlijk, dat 'wij' mag er ook zijn - maar waar was de rest? Opvallend
trouwens, dat je onder die burgers hard core orangisme met een vergrootglas
moest zoeken.

De omissie is des te curieuzer, omdat Beatrix juist  nadrukkelijk contact zocht
met vertegenwoordigers van minderheden, om maar te zwijgen van haar
schoondochter (,,Dé Nederlander bestaat niet''), toen die nog mocht spreken.

En hoe politiek was de berichtgeving? In de krant van 1 mei besprak Bart
Funnekotter de rede van de koning, op pagina 6  , maar een Haagse analyse
ontbrak. De krant hechtte dus wel heel veel belang aan de dag, maar toch minder
aan het belangrijkste onderdeel ervan.

Iets anders viel me ook op, meer terloops: het taalgebruik. NRC Handelsblad is
een krant die, volgens de Beginselen, ,,ieder collectief'' wantrouwt. Een krant
voor burgers, en niet voor onderdanen.

Toch dook die laatste term op in de krant, net als ,,het volk'' . Maar ,,het
volk'', zou je met een aangepaste Thatcher kunnen zeggen, dat bestaat niet.  De
staat heeft burgers.

Ja, natuurlijk ging het dan vaak om ironie,  met de tong diep in de wang, en
inderdaad, een koningshuis is ook een beetje camp - maar de grens met ernst is
dun.

De  koning zelf gebruikte in zijn  minicollege staatsrecht in de Nieuwe Kerk
zegge en schrijve nul keer het woord volk.  Wél vijf keer het woord burgers.

Ik zeg het wat passief, maar op dat punt kan de krant een voorbeeld nemen aan de
koning.

Sjoerd de Jong is ombudsman van NRC Handelsblad.Statuten www.nrc.nl/ombudsman.
Reacties ombudsman@nrc.nl

Oranje postzegel met hoofddoek van de islamitische organisatie Al Nisa

LOAD-DATE: 3 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              81 of 146 DOCUMENTS



                                NRC Handelsblad

                               3 mei 2013 vrijdag

De deugdzame tussentijd;
Valt de 18de eeuw  ten onrechte tussen wal en schip?

BYLINE: Marianne Vermeijden

SECTION: Boeken

LENGTH: 892 woorden


Eeuwen kunnen tussen wal en schip vallen. De 18de eeuw is er zo eentje. Er werd
op de middelbare school geen woord aan vuil gemaakt. Met een gerust hart kon je
oversteken van de glorieuze VOC-mentaliteit  naar de industriële revolutie van
de 19de eeuw. De schilderkunst draagt er niet toe bij om die vergeten 18de eeuw
op te rakelen. Die blijft ver achter op wat de Gouden Eeuw naliet - alsof alle
talent in één eeuwwisseling was vervlogen. Nog steeds kun je je thuis wanen in
de vertrekken van Vermeer en Samuel van Hoogstraeten. Maar in de theatrale
settings van Cornelis Troost, wiens geschilderde toneelscènes aardig
overeenkomen met het binnenhuis van zijn tijd, dribbelen opgedirkte heren en
popperige dames rond, bevlogen door Franse rococo-trendjes.

Dat beeld wordt bevestigd én  bijgesteld in Uit de plooi . Een boek dat een
gelijknamige tentoonstelling begeleidt in Museum Het Valkhof in Nijmegen (t/m
26/5), maar dat net zo goed - mede dankzij veel toepasselijke  illustraties - op
zichzelf kan staan. De chronologisch geordende 55 thema's snijden zowel
historische gebeurtenissen aan als facetten van het dagelijkse leven, zoals de
opkomst van koffiehuizen, tijdschriften en theaters, de aanleg van kanalen en de
bouw van buitens.

Dankzij Verlichtingsideeën nam de individualisering in die eeuw sterk toe,
familiebanden werden losser, de burger mondiger, de wereld groter. Men trok er
steeds meer op uit, ter lering en vermaak, naar nieuwe wetenschappelijke of
literaire genootschappen en nieuwe concertzalen waar misschien wel de
schitterende Concerti Armonici van de eigentijdse Unico Wilhelm van Wassenaer
werden uitgevoerd. Pijp roken en thee drinken kwamen binnen het bereik van de
'gewone man', die zich paffend liet portretteren.

Om de 18de eeuw  'de eeuw van de vrouw' te noemen gaat wat ver, al herinnert het
recent uitgekomen lexicon 1001 Vrouwen van Els Kloek inderdaad aan zo'n zestig
dames die bevlogen door God en Vaderland aan het schrijven en dichten sloegen.
Alle andere vrouwen bestierden braaf het huishouden en dienden ambities en
afwijkende ideeën over politiek en religie achterwege te  laten: blijf borduren
was het motto. Nou ja, vooruit, lezen mocht ook.

Steeds weer kom je in het boek het begrip 'deugdzaamheid' tegen. Kinderen werd
meer speelsheid toegestaan op weg naar de deugdzame burger die het moest worden.
Dus geen al te gekke dingen toestaan. Dat gold ook voor het samenspel tussen
dames en heren: zedigheid voor alles, want vleselijke lusten waren zondig en
moesten beteugeld worden. Een beetje man liet het overigens wel na om zijn vrouw
te slaan. En wie dat wél deed, zoals een bewoner van de Amsterdamse Vinkestraat,
kon een ongenadig pak slaag krijgen van de buurvrouwen, zoals een
amateuristische aquarel laat zien.

Dat diezelfde deugdzaamheid abjecte vormen kon aannemen spreekt uit het optreden
tegen homoseksuelen. Verdachte of betrapte mannen werden in stilte
terechtgesteld, door wurging of onthoofding. Het Groningse Zuidhorn maakte er
liever een volksfeest van, en organiseerde een openbare executie van  22
(vermeende) homo's.

Behalve die 'van de vrouw', wordt de 18de eeuw ook die 'van de vrede' genoemd,
maar daar valt eveneens genoeg op af te dingen. Patriotten en orangisten lagen
in het stadhouderloze tijdperk vaak met elkaar in de clinch. De gevestigde
klasse van regenten, geportretteerd met poederpruiken en 'japonse rok', een
gewatteerde kamerjas van zijde, bleven tegen de wens van veel burgers onwrikbaar
op het pluche zitten. De afgezette burgemeester van Nijmegen, Willem Roukens,
die met aanhangers dacht het stadhuis weer in bezit te kunnen nemen, werd
onthoofd.

Veel aandacht in Uit de plooi  gaat uit naar de politieke strubbelingen van die
eeuw. Begrijpelijk, maar wie is er nog geboeid door het Bataafse Legioen van
gevluchte patriotten dat vanuit Frankrijk hier te lande na de Franse Revolutie
oprukte?  Liever lees je over de filosoof en botanicus Marinus van Marum,
uitvinder van de elektriseermachine (Teylers Museum, Haarlem), of over het feit
dat omstreeks in 1790 groot en klein hier in de ban raakte van de jojo. Nooit
geweten, trouwens, dat Nederlanders de bouw van de Brandenburger Tor in Berlijn
hebben gefinancierd, door een 'liberale gift' af te dragen aan de Pruisische
koning Willem Frederik die met zijn leger in 1787 steun had verleend aan de
Oranje-restauratie. En niet eerder spotprenten gezien waarop katholieke
geestelijken zo vetzuchtig en venijnig, gewapend met messen, zwaarden en gesels,
stonden afgebeeld.

Het ruimhartig geïllustreerde Uit de bloei geeft een leerzaam en globaal beeld
van de 18de eeuw.  Had die leraar geschiedenis destijds gelijk toen hij die 18de
eeuw oversloeg? Ja, zeker als het gaat om de schilderkunst, want die is soms net
zo bloedeloos als die van de  17de-eeuw meeslepend was. En nee, als het gaat om
maatschappelijke ontwikkelingen. Want Nederland was aan het eind van die eeuw
toch maar mooi een eenheidsstaat, met gelijke rechten voor alle burgers - op
papier -, en met een scheiding van kerk en staat. Vrouwen moesten nog een eeuw
wachten op kiesrecht.

De burger werd mondiger, de familie losser, de wereld groter

Joost Rosendaal: Uit de plooi. Vantilt, 216 blz. EUR 25,-

Historicus Joost van Rosendaal geeft en leerzaam en globaal beeld in  55 thema's
van een eeuw die veelal wordt overgeslagen. Ten onrechte, zoals nu blijkt.

LOAD-DATE: 3 May 2013

LANGUAGE: DUTCH; NEDERLANDS

GRAPHIC: Man die zijn vrouw sloeg, wordt in de Vinkestraat in Amsterdam door een
groep vrouwen bestraft (aquarel, 1768).
Illustraties uit besproken boek
Zelfportret (olieverf, ca. 1707) van de Gelderse schilder Gerrit Alberts,
gekleed  in 'japonse rok'

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              82 of 146 DOCUMENTS



                                NRC Handelsblad

                               3 mei 2013 vrijdag

We denken allemaal dat we politiek begrijpen

BYLINE: Ellen de Bruin

SECTION: Wetenschap

LENGTH: 662 woorden

SAMENVATTING

Mensen lijden aan een 'illusie van begrip', zo ook als het om politiek gaat.
Daardoor nemen ze vaak zulke extreme standpunten in.

VOLLEDIGE TEKST:

Mensen hebben soms extreme politieke standpunten over zaken waarvan je je kunt
afvragen: hebben ze daar eigenlijk wel verstand van? Zó veel weet de gemiddelde
burger nu ook weer niet van politiek en van beleidsvraagstukken, van welke
politieke maatregelen werken en welke niet. Als je die mensen zou vragen om uit
te leggen wat precies de gevolgen zouden zijn van de invoering van vlaktaks  -
in stapjes, ze zouden gedetailleerd moeten beschrijven 'als je dit doet, gebeurt
dat, en dan dat' - zouden ze  dat kunnen?

Niet zo heel goed, merken ze al snel. En door dat besef wordt ook hun mening
minder extreem. Dat laat een team Amerikaanse psychologen zien in een aantal
experimenten die ze vorige week online publiceerden bij Psychological Science.
Het niveau van het politieke debat zou erbij gebaat zijn, schrijven ze, als
aanhangers van verschillende politieke standpunten eerst de exacte werking van
het beleid uitvoerig zouden bespreken, en pas daarna hun voorkeuren en positie
zouden bepalen. Dat geldt vast net zo goed voor politici zelf, mailt
onderzoeksleider Philip Fernbach van de universiteit van Colorado in Boulder
desgevraagd. ,,Natuurlijk zijn sommigen van hen  experts, dus dan zou ons effect
niet op moeten gaan. Maar ik vermoed dat veel politici en opiniemakers evenveel
lijden aan de 'illusie van begrip' als gewone burgers."

De experimenten die de psychologen deden, waren tamelijk simpel. Ze vroegen
enkele honderden mensen naar hun mening over een aantal beleidsstrategieën,
zoals het invoeren van  vlaktaks, unilaterale sancties tegen Iran vanwege zijn
nucleaire programma, het verhogen van de pensioengerechtigde leeftijd en
bedrijven laten handelen in CO2-emissierechten. Ook vroegen ze de deelnemers hoe
goed ze die de strategieën eigenlijk begrepen. Daarna moesten de deelnemers voor
enkele strategieën exact en in stappen de gevolgen ervan beschrijven. Vervolgens
werd de deelnemers opnieuw gevraagd hoe goed  ze de strategieën begrepen en wat
hun positie was.

En inderdaad: nadat de deelnemers ze hadden moeten uitleggen, zeiden ze de
beleidsstrategieën minder goed te begrijpen - én hun standpunten waren
gematigder geworden. Het kwam echt door de vraag om de gevolgen in stapjes uit
te leggen: mensen aan wie gevraagd was de redenen voor hun mening op te sommen,
en die dus ook nog een stukje dieper doordachten over de strategieën, werden
daarna niet gematigder in hun standpunten.

We zien hier de illusie van begrip in actie, aldus de onderzoekers. Mensen
denken vaak dat ze begrijpen hoe bepaalde dingen werken, totdat je ze vraagt om
het in detail uit te leggen. Andere onderzoekers hadden dat al aangetoond voor
alledaagse voorwerpen, zoals een ritssluiting, een toilet, een combinatieslot.
Vraag mensen of ze begrijpen hoe die dingen werken en ze zeggen: ja, natuurlijk.
Maar hoe dan precies? Eh.... tja.

Het interessante aan dit nieuwe onderzoek is dat als je die illusie van begrip
verwoest, het vertrouwen dat mensen in hun mening hebben ook verwoest wordt, en
dat dit hun politieke positie en hun gedrag beïnvloedt. In een vervolgexperiment
bleek dat mensen niet alleen hun positie matigden, maar ook minder geld gaven
aan een actiegroep die hun standpunt vertegenwoordigde.

Het is verstandig om mensen duidelijk te maken hoe weinig ze eigenlijk weten,
besluiten de onderzoekers hun artikel. Dat werkt als tegenwicht tegen allerlei
mechanismen die ervoor zorgen dat we ons ingraven in extreme posities: we zijn
geneigd informatie te zoeken en te verwerken op een manier die onze eigen mening
ondersteunt, we gaan vooral om met gelijkgestemden en denken over het algemeen
dat anderen er net zulke extreme standpunten op na houden als wijzelf. Dan mag
de illusie van begrip best eens worden aangepakt voor wat het is: een illusie.

Mensen denken dat ze weten hoe een ritssluiting werkt

LOAD-DATE: 3 May 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              83 of 146 DOCUMENTS



                                NRC Handelsblad

                             30 april 2013 dinsdag

Applaus klinkt uit de menigte, als de koning de akte  tekent

BYLINE: Danielle Pinedo; Kees Versteegh

SECTION: In het nieuws

LENGTH: 903 woorden

SAMENVATTING

,,Lieve moeder", zei de nieuwe koning. De Dam viel stil toen ze het Wilhelmus
zongen, de prinsesjes wuifden. Epke Zonderland: ,,Dit maak je maar één keer in
je leven mee."

VOLLEDIGE TEKST:

Om 10.07 uur vanochtend was het gebeurd. Toen ze haar handtekening had gezet,
werd koningin Beatrix prinses,  en prins Willem-Alexander koning. Het driewerf
gejuich dat opklonk vanaf de Dam (elke keer nadat Beatrix, haar oudste zoon en
Máxima hun handtekening hadden gezet) was duidelijk te horen in de Mozeszaal van
het Paleis op de Dam, waar  de abdicatieceremonie plaatsvond. De
generatiewisseling was een feit. Klokken luidden nadat Máxima, sinds vanmorgen
mogen we haar aanspreken als koningin,  haar handtekening had gezet.

Direct na de ondertekening pakten Beatrix en Willem-Alexander elkaars hand en
keken ze elkaar aan. De nieuwe koning keek gedurende de ceremonie ernstig en
leek, hevig knipperend met de oogleden, enigszins aangedaan. Een half uurtje
later, rond half elf,  verschenen Beatrix, Willem-Alexander en Máxima op het
balkon van het Paleis op de Dam. In een feestelijke sfeer op het plein, met een
enkel klein fluitconcert, introduceerde Beatrix haar oudste zoon als de nieuwe
koning. ,,Gelukkig en dankbaar ben ik u voor te stellen aan uw nieuwe Koning:
koning Willem-Alexander", sprak Beatrix, die zichtbaar ontroerd was.

,,Lieve moeder", begon koning Willem-Alexander vervolgens.  ,,Vandaag hebt u
afstand gedaan van het koningschap. Het waren 33 bewogen en bevlogen jaren,
waarvoor wij u intens, intens dankbaar zijn."  Hij bedankte ook de bevolking van
Nederland en de aanwezigen op de Dam voor hun    ,,steun en vertrouwen" .

Daarna klonk het Wilhelmus vanaf de Dam, die tijdelijk grotendeels stilviel.
Vervolgens zwaaiden Willem-Alexander, Máxima en hun drie kinderen Amalia, Alexia
en Ariane de toeschouwers langdurig toe. De drie waren gekleed in identieke gele
jurken. Ook bij de troonswisselingen van 1948 en 1980 kwamen de jongste Oranjes
op het balkon .

Bij het moment van de abdicatie in de Mozeszaal was de voltallige
rijksministerraad aanwezig (ministerraad plus gevolmachtigd ministers van Aruba,
Curaçao en St. Maarten), net als de voorzitters van de Eerste en Tweede Kamer,
de vicepresident van de Raad van State, de commissaris van de koning(in) in
Noord-Holland, alsmede de burgemeester van Amsterdam. Zij zetten allemaal hun
handtekening onder de Akte van Abdicatie.

De zussen van Beatrix -  Margriet , Christina en Irene - keken toe, net als de
dochters van Willem-Alexander en Máxima, Constantijn, Laurentien, Mabel en
Pieter van Vollenhoven.   Chris Breedveld, directeur van het Kabinet van de
Koning (tot de troonswisseling Kabinet van de Koningin) las de Akte van
Abdicatie voor, en tekende als laatste.

Terwijl de abdicatieceremonie gaande was, ondergingen de genodigden voor de
inhuldigingsplechtigheid van vanmiddag een uitgebreide veiligheidscheck. Alle
aanwezigen, behalve de koninklijke gasten, moesten door metaaldetectors lopen
voordat zij in een bus naar de Nieuwe Kerk werden vervoerd. De controle gold ook
voor alle leden van de Staten-Generaal en het corps diplomatique.

De veiligheidscontrole vond plaats in de Passenger Terminal Amsterdam (PTA) aan
het IJ. Bij de ingang van het gebouw stond een rood-wit-blauwe koe met een
naambordje 'Bertha 38'. Dat was een verwijzing naar de opmerking van
Willem-Alexander tijdens zijn tv-interview van vorige week dat hij geen koning
Willem IV wil worden, omdat Willem IV ,,naast Bertha 38 in de wei" staat.

Onder de genodigden bevonden zich vijfhonderd 'gewone burgers', afkomstig uit
alle provincies van Nederland. Eén van hen was turner Epke Zonderland, die van
de provincie Friesland een 'wild card' had gekregen. Zonderland was ,,zeer
vereerd", dat hij er in de kerk bij mag zijn, zei hij. ,,Dit maak je maar één
keer in je leven mee."

De Olympische gouden medaillewinnaar verzorgt vanavond een tijdens de
Koningsvaart aan de oevers van het IJ een turndemonstratie.

In de bus op weg naar de Nieuwe Kerk volgden de 48 genodigde journalisten  - 30
uit Nederland, 18 uit het buitenland - de abdicatie via hun mobiele telefoons.
Een enkeling pinkte een traantje weg bij de scène op het balkon van het paleisop
de Dam .

Bij binnenkomst van de kerk toonde de Argentijnse journalist Camil Straschnoy
van persbureau Telam zich onder de indruk van de plechtigheden tot op dat
moment.  ,,Dit feest is dan ook voor de helft van ons."

Bij aankomst in de Nieuwe Kerk vielen de vele gekleurde boeketten bloemen op.
Bewaakt door vier leden van de Koninklijke Marechaussee lagen in het midden van
de  kerk de regalia klaar voor de inhuldigingsplechtigheid. Op het ene rode
kussen rustte de kroon, op het  andere kussen de scepter en de rijksappel.

Vanochtend waren overal in het gebouw musici en zangers een laatste keer aan het
oefenen. Naast de WC klonken kinderstemmen en in de perszaal oefende een groep
violisten. Een van de leden van het kinderkoor liep met een examenbundel onder
zijn arm. De eindexamens beginnen over twee weken.

De plechtigheden van vandaag begonnen  op het water van  het IJ, waar het
luchtverdedigings- en commandofregat Hr.Ms. Evertsen om 9 uur 's ochtends 101
saluutschoten afvuurde. Voor dat aantal is gekozen omdat 100 staat voor ,,heel
veel", aldus een woordvoerder van het ministerie van  Defensie. ,,Om het
onbegrensde van het eerbetoon aan te tonen komt er nog een schot bij."

Het saluut was om 9.08 uur voorbij.

LOAD-DATE: 30 April 2013

LANGUAGE: DUTCH; NEDERLANDS

GRAPHIC: Op het moment dat koningin Beatrix haar handtekening had gezet, was
Willem-Alexander Koning.
Foto Reuters
Willem-Alexander bedankt zijn moeder op het paleisbalkon.
Foto Ilvy Njiokiktjien
Willem-Alexander omhelst zijn moeder.
Foto Reuters
Prinses Amalia tijdens de ondertekening van de Akte van Abdicatie.

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              84 of 146 DOCUMENTS



                                NRC Handelsblad

                             26 april 2013 vrijdag

Veel minder koninklijke onderscheidingen

SECTION: Binnenland

LENGTH: 216 woorden


Tijdens de jaarlijkse lintjesregen hebben vanochtend 3.016 mensen een
koninklijke onderscheiding gekregen. Dat zijn er 413 minder dan vorig jaar.

De verhouding man/vrouw is wel nagenoeg gelijk gebleven: van de gedecoreerden is
iets meer dan eenderde vrouw. In de provincie Friesland zijn relatief de meeste
vrouwen onderscheiden: bijna 42 procent.

Zoals gebruikelijk zijn de meeste onderscheidingen uitgereikt aan 'gewone'
Nederlanders voor bijzondere verdiensten voor de samenleving. Maar zoals elk
jaar krijgen ook enkele bekende Nederlanders een lintje. Dit jaar bijvoorbeeld
de heer G.J. Joling te Aalsmeer, volgens het Kapittel voor de Civiele Orden
,,succesvol als zanger, entertainer, televisiepresentator, acteur en columnist".

De jongste gedecoreerde is Sarah-Quita Offringa (21), geboren op Aruba. Zij is
zesvoudig kampioen windsurfen. Andere prominenten zijn J. van Haasteren
(striptekenaar van onder meer Bartje) en E.C. Burgos, zanger van de
Surinaams-Nederlandse band Trafassi, dat in 1985 een hit scoorde met het nummer
'Wasmasjien'. Ook sportverslaggever Jack van Gelder krijgt een lintje. Harald
Merckelbach, hoogleraar en als columnist verbonden aan het wetenschapskatern van
NRC Handelsblad, krijgt eveneens een onderscheiding.

Doorzoek alle namen van gedecoreerden op http://nrc.nl

LOAD-DATE: 26 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              85 of 146 DOCUMENTS



                                NRC Handelsblad

                            25 april 2013 donderdag

Culturele instellingen moeten op zoek naar meer vrienden;
Giften aan kunst en cultuur zijn sterk conjunctuurgevoelig; een stuk van
Shakespeare en Tom Waits trekt wel veel publiek maar krijgt geen sponsors

BYLINE: Renée Steenbergen

SECTION: In het nieuws

LENGTH: 957 woorden

SAMENVATTING

Nederland volgt de internationale trend met het fors inzakken van de
cultuursponsoring. Maar in de VS en Groot-Brittannië zijn musea al beter
ingesteld op fondsenwerving.

VOLLEDIGE TEKST:

Opvallend  in het rapport Geven in Nederland 2013, dat de werkgroep
Filantropische Studies van de VU vandaag presenteert, is de enorme afname van
kunstsponsoring met maar liefst 55 procent  in twee jaar tijd. Hoogleraar
Filantropie Theo Schuyt noemt deze val in bedrijfsbijdragen ,,schrikbarend" en
ziet op korte termijn geen herstel: ,,Cultuur wordt verhoudingsgewijs zwaar
getroffen: én door forse bezuinigingen én door minder giften en sponsoring als
gevolg van de  recessie",  aldus Schuyt.

Nu ook de sponsoring sterk is teruggevallen, kijkt de cultuursector
verwachtingsvol naar particuliere geldschieters, mecenassen, die in landen als
de Verenigde Staten en Groot-Brittannië veel aan kunst bijdragen. Wat weten we
eigenlijk van de Nederlandse particuliere gevers? Bekend was al dat donateurs
aan cultuur hoog zijn opgeleid en dat vermogenden meer geven aan kunst.

Het zijn vooral  de beter gesitueerden (33 procent van hen) die   cultuur met
een gemiddeld bedrag  van 493 euro per jaar steunen; van alle Nederlanders geeft
9 procent aan cultuur, 36 euro.

De recessie is in 2011 voor het eerst in Nederland merkbaar.  In Engeland en de
Verenigde Staten   vielen giften eerder terug,  in de VS in  2008 en 2009 met
een miljard dollar tot 13,2 miljard dollar (10,12 miljard euro); sinds 2010
daalt het bedrag niet langer,  maar van herstel is nog geen sprake. Het
toonaangevende  jaarlijkse Giving USA-rapport meldt het duidelijk: 'Giften aan
kunst zijn sterk conjunctuurgevoelig.'

Juist de VS met hun grote private sector en relatief kleine overheid blijken nu
kwetsbaar. Amerikaanse kunstverzamelaars zeggen desgevraagd  dat de grote klap
voor veel kunstorganisaties zich achter de schermen afspeelt, nog onzichtbaar
voor het publiek. Veel fondsen,  endowments,  hadden hun vermogensreserves
vooral in beursaandelen  geïnvesteerd: die zijn sinds 2008 voor een aanzienlijk
deel verdampt. Die geslonken vermogensbuffers bedreigen de recessiebestendigheid
van zelfs topinstituten. ,,Ieder museum, ieder theater en ieder orkest in de VS
heeft geldgebrek. Ook de grote als het Metropolitan Museum", zegt verzamelaar
Jimmy Weldon die haar 17de-eeuwse kunst in bruikleen geeft aan grote musea. ,,Er
wordt bezuinigd op wetenschappelijk personeel, op exposities, op aankopen. "
Dat het Metropolitan begin april nog een schenking kreeg van 78 schilderijen,
samen  1 miljard dollar,  verandert weinig aan de krappe bedrijfsvoering. In
Groot-Brittannië is ook een drastische daling in giften te constateren. Donaties
van burgers aan cultuur zijn sinds 2008 met maar liefst 40 procent  gedaald tot
75 miljoen pond (88 miljoen euro), aldus de Arts & Business report 2012. John
Nickson, tot voor kort fondsenwerver van de Tate Foundation, wijst vooral het
laatste boekjaar 2011/2012 aan waarin giften van particulieren zijn
teruggevallen met 20 procent: ,,Ondanks de enorme stijging van de heel grote
inkomens en vermogens, vooral in de Londense City, geven Britten nog even veel
als dertig jaar geleden",  zegt Nickson, die in juni een boek publiceert over
geefgedrag in Groot-Brittannië. Vergeleken met de Britse cijfers valt de  daling
in Nederland nog mee, al is niet duidelijk of de bodem nu is bereikt. De cijfers
uit het rapport Geven in Nederland zijn niet hoopvol. Giften van Nederlandse
huishoudens aan goede doelen daalden de afgelopen twee jaar met 10 procent. In
Groot-Brittannië wordt gestreefd naar een stabiel model voor financiering van de
cultuursector, de gouden driehoek genoemd, waarin eenderde van het budget
afkomstig is van de publieke sector (subsidies), eenderde van de private sector
(burgers, fondsen en bedrijven) en eenderde uit eigen inkomsten van
kunstorganisaties. De VS komen het dichtst in de buurt van dat model:  de baten
uit individuele fondsenwerving bedragen er 25 procent. In Groot-Brittannië ligt
dit percentage momenteel op de helft daarvan, terwijl in Nederland volgens het
Centraal Bureau Fondsenwerving de de aangesloten kunstorganisaties (dat zijn er
46)  in 2011 gemiddeld 8,5 procent van hun budget binnenhaalden via
fondsenwerving.

Er is ook goed nieuws voor de goede doelen. Meest opvallende ontwikkeling is dat
geven verschuift naar een jongere generatie.  Een tweede lichtpunt is de toename
van vermogens uit nalatenschappen. Het is een gevolg van de voor de oorlog
geboren generaties die uitsterven en dankzij de naoorlogse welvaart - en hun
spaarzame mentaliteit - flink wat nalaten.  De verwachting is dat door de
welvarende babyboomgeneratie in  2027 een miljard euro aan vermogen wordt
gelegateerd.

Wil de  cultuursector daarvan een deel krijgen, dan is een  versnelde
professionalisering van deze jonge fondsenwervingssector vereist, zegt  Schuyt:
,,Goededoelenorganisaties hanteren nog vaak de oude denktrant: als de economie
aantrekt, stijgen de subsidies wel weer. De cultuuromslag naar een ander bestel
is nog niet gemaakt." De weigering te beseffen dat het oude subsidiesysteem niet
meer terugkomt, belemmert het structureel en systematisch vragen om giften.

Dat ook bijdragen van gewone burgers een groot verschil kunnen maken, blijkt nu
in Groot-Brittannië. Het forse verlies van grotere giften wordt daar volledig
gecompenseerd door de verdrievoudiging van het aantal vrienden en
lidmaatschappen van kunstorganisaties. Nickson wijst erop dat Tate meer dan
100.000 members heeft. Ter vergelijking: het Rijksmuseum, ons grootste museum,
telt 3.000 vrienden.

Renée Steenbergen  onderzoekt geefgedrag voor cultuur in West-Europa. Ze
adviseert ook cultuurorganisaties, onder meer over fondsenwerving.

LOAD-DATE: 25 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              86 of 146 DOCUMENTS



                                NRC Handelsblad

                             22 april 2013 maandag

In   1817 was er ook al gedonder

BYLINE: Rolinde Hoorntje

SECTION: In het nieuws

LENGTH: 461 woorden


Een nationale hymne ligt gevoelig. Ook zonder sociale media kan een koningslied
mislukken, leert de geschiedenis.

Volgens Louis Grijp, liedhistoricus en onderzoeker aan het Meertens Instituut in
Amsterdam, worden zelfgeschreven liederen al aan toekomstige vorsten opgedragen
sinds 1813, toen koning Willem I aankwam op het strand van Scheveningen na jaren
ballingschap in Engeland. ,,In hofkringen vond men het toen tijd voor een echt
volkslied, een nationale hymne." Er was al een volkslied, het Wilhelmus, maar
dat vond men - toen al - afgesleten. De mensen kenden de woorden niet en zongen
rare dingen mee.

Admiraal van Kinsbergen, een hoveling die de sympathie van Willem I had,
schreef in 1817 een wedstrijd uit. Het  lied met de titel Wien Neêrlandsch bloed
in d'aders vloeit kwam als winnaar uit de bus.  Grijp: ,,Voor vorst en
vaderland, daar gaat het over, en dat is helemaal goed -  voor de hogere
klassen. Maar die gezwollen taal was natuurlijk apekool voor jan modaal. Dat
lied sloeg niet aan, mensen vonden het veel te deftig."

Het was te veel opgelegd, kwam te veel van bovenaf, zegt Grijp. ,,Van Kinsbergen
leerde mensen het lied te zingen in het theater, voor aanvang van de
voorstelling. Hij had ook nog bedacht om liederenblaadjes  op de markt te
brengen, om het lied te verspreiden onder het gewone volk. Maar dat werkte niet
echt, het bleef te deftig." Dus bleef het Wilhelmus bestaan, naast het nieuwe
lied. ,,De melodie van het Wilhelmus was ook strijdlustig en opgewekt. Op
trompetten gespeeld. Willem van Oranje was natuurlijk een figuur waar de hoop
van een hele natie op gericht was."

En daar is volgens Grijp wel ,,een parallelletje  te trekken" met nu. ,,Ook de
inhuldiging van Willem-Alexander leeft enorm. Zie alle YouTube-filmpjes met
alternatieve koningsliederen. Joop van den Ende heeft als lid van het Nationaal
Comité Inhuldiging goed aangevoeld dat er een lied moest komen, maar het is
misschien verkeerd aangepakt. Net als  in 1817 is er gekozen voor een vorm die
niet aansluit bij de wensen van de mensen. Het is kennelijk toch te veel
opgelegd."

Maar is Ewbanks creatie - een coproductie met volkszangers Guus Meeuwis en Marco
Borsato en inbreng van de bevolking bovendien - nu zoveel slechter dan De
Toppers of stadionhouse, die nu vaak de Nederlandse hitlijsten domineert?

Grijp: ,,Het wordt geweldig professioneel aangepakt, met een gelikt filmpje en
veel zangers. Maar er is misschien toch een gevoel dat het niet echt voortkomt
uit de mensen zelf."

Een jubellied namens het hele volk is misschien überhaupt te hoog gegrepen,
denkt Grijp. ,,Dat een lied nationaal gedragen wordt is zeldzaam. Misschien is
het beter om iets vanzelf te laten ontstaan." Maar het blijft  lastig, zegt
Grijp. ,,Over het Wilhelmus was ook altijd gedonder."

LOAD-DATE: 22 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              87 of 146 DOCUMENTS



                                NRC Handelsblad

                             20 april 2013 zaterdag

Wie wil er nog   worden? politicus

SECTION: Opinie & Debat

LENGTH: 1533 woorden

SAMENVATTING

Op internet en op straat worden politici beledigd. Hopelijk leidt dat verbale
gif er niet toe dat gewone mensen zich niet meer kandidaat stellen, schrijft
Thijs Kleinpaste.

VOLLEDIGE TEKST:

In de zes jaar dat ik werkte in de politiek heb ik me verbaasd over het
wantrouwen tussen politici en kiezers. Dat merkte ik als stadsdeelraadslid in
Amsterdam, als beleidsmedewerker in de gemeenteraad en als persoonlijk assistent
in de Tweede Kamer. Meestal uitte dat wantrouwen zich in kleine dingen: mensen
die een mail in kapitalen stuurden en later, na antwoord, in kleine letters
reageerden dat ze eigenlijk niet hadden verwacht überhaupt iets terug te
krijgen.

Een bloemlezing van alle post die raadsleden krijgen, zou een fascinerende
verzameling insinuaties opleveren. Veel mails bevatten impliciet de boodschap:
,,Ik mail u tegen beter weten in, want als politicus luistert u toch niet". Als
ik zelf zo'n mail kreeg, ging ik vaak even langs voor een kop koffie en werd het
meestal een leuk gesprek, hoewel het niet altijd gezellig bleef.

Ik zag hoe een politica werd gestalkt, keek mee met de man die de partij-mailbox
beheert, voerde met een campagneleider de discussie over de vraag of het nog wel
verantwoord was voor een raadslid om een eigen Twitter account te beheren, omdat
de enorme stroom vuilspuiterij zelfs onze stemming onder het nulpunt bracht.
Politici als publiek bezit, waar je mee kunt doen wat je wil. Mijn collega's en
ik werden tijdens een voorlichtingsrondvaart over een groot waterbestemmingsplan
bekogeld met een vol halveliter-blik bier. Het miste ons op een haar, maar sloeg
een gat in het harde plastic van de stoelen aan boord.

In die zes jaar tijd heb ik op een bescheiden, alledaagse manier gezocht naar de
bron van het wantrouwen. Is het echt zo dat Nederland geregeerd wordt door een
kongsi van mensen die tussen het wheelen en dealen in de achterkamertjes door,
getuigen van hun walging voor gewone mensen? Bij geen enkele partij heb ik dat
ooit gevonden. Niemand, voor zover ik heb kunnen zien, is politicus omdat hij
het slechtste met mensen voor heeft. Politici zijn koppig, star, soms
eerzuchtig, vaak ijdel en denken zo nu en dan teveel aan zichzelf, maar ik ben
er ook nog nooit een tegen gekomen die niet ook een zeker persoonlijk idealisme
verbond aan het feit dat hij of zij in een volksvergadering zetelde. Alle
volksvertegenwoordigers die ik ken, proberen op hun eigen manier goede
vertegenwoordigers van het volk en hun kiezers te zijn, en al die
volksvertegenwoordigers twijfelen aan zichzelf, en vragen zich zo nu en dan af
of ze wel het juiste doen.

Toch overheerst wantrouwen. Uit een begin dit jaar gepubliceerd onderzoek van
een groot communicatiebureau blijkt dat slechts zes procent van de Nederlanders
denkt dat politici de waarheid spreken. In een andere steekproef vorig jaar
meende meer dan de helft van de respondenten dat de Tweede Kamer niet
geïnteresseerd is in hun welzijn, terwijl net iets minder dan de helft het
parlement überhaupt niet vertrouwde: het rapportcijfer van de Kamer was een
schamele 5,2.

Op zulke onderzoeken door communicatiebureaus valt het een en ander af te
dingen. Langlopend onderzoek van onder ander het Centraal Bureau voor de
Statistiek (CBS) laat zien dat Nederland het, wat betreft vertrouwen in
instituties, juist vrij goed doet. Vorig jaar berichtte het CBS dat een kleine
meerderheid van de Nederlanders politici vertrouwt - in vergelijking met andere
Europese landen een respectabele score.

Maar het borrelt onder de oppervlakte.

Sinds hun ontstaan hebben alle democratieën onafgebroken geworsteld met de
paradox van een (evenredige) vorm van vertegenwoordiging aan de ene kant, en de
ondeelbare stem van het volk aan de andere. De geest van Robespierre is lang
geleden terug in de fles gedrongen, maar in milde vorm heeft hij altijd
voortbestaan. Hoewel vertegenwoordigende democratieën op papier werken volgens
het principe van afvaardiging door kiezers, wordt in het dagelijkse taalgebruik
altijd dankbaar gebruik gemaakt van de tegenstelling tussen Den Haag (of meer in
het algemeen: de politiek) en 'de burger' die het allemaal maar moet slikken.
Het ondeelbare volk tegenover een usurperende kliek  - ergens voelt dat
vertrouwd.

Deze tegenstelling tussen politiek en de gewone burger is stevig verankerd in
het alledaagse taalgebruik. Het is een aangenaam ritueel dat politici dwingt tot
een zekere bescheidenheid, terwijl het ook een ontwapenende gelatenheid in zich
draagt, bijna als verzuchting: ,,De politiek doet maar, wij ondergaan het wel."
Het ritueel markeert daarmee niet alleen de scheidslijnen tussen insiders en
outsiders, maar bevat ook een relativering, bijna alsof het probleem er kleiner
door werd, alsof het daarmee kon worden ingekapseld. De verzuchting over wat
'de' politiek nú weer had gedaan - zelden ontbrekend als gespreksthema op buurt-
en familiefeestjes - leidde niet tot afnemend wantrouwen. Integendeel: de
suggestie dat alle Nederlanders samen de fratsen van politici moesten ondergaan,
bracht een zeker gevoel van saamhorigheid. Allemaal in hetzelfde schuitje, met
een blik van verstandhouding en een slokje bier om het samen gedragen lot te
bezegelen.

En toch, dit ritueel lijkt langzaam te veranderen.   De oude gelatenheid maakt
plaats voor een nieuwe agressie. Ruim een derde van de raadsleden in Nederland
kreeg vorig jaar te maken met (vooral verbaal) geweld, een zeer forse toename
ten opzichte van voorgaande jaren. Burgemeesters en wethouders zijn nog
frequenter slachtoffer van geweld, uiteenlopend van scheldpartijen tot
intimidatie, bedreigingen en fysiek geweld. Van landelijke politici wisten we
het, maar lokaal doen zich dezelfde patronen voor.

Hoe kan dat? Aan de ene kant heeft Nederland vertrouwen in (politieke)
instituties,  tegelijkertijd groeit de agressie. Volgens de politie is met name
het gemak waarmee gedreigd kan worden verantwoordelijk voor deze toename - ruim
een derde van alle bedreigingen aan het adres van politici vindt plaats via
sociale media. Maar het zou te eenvoudig zijn om internet de schuld in de
schoenen te schuiven. Het zijn geen computers die dreigen, het zijn mensen.

Toch speelt het internet een rol, maar dan als drager en vertegenwoordiger van
een gevoel van maatschappelijke isolatie. Christiaan Weijts merkt in zijn roman
Euforie terecht op dat het internet eind vorige eeuw werd onthaald als
wondermiddel van onderlinge verbondenheid - Alle Menschen werden Brüder! We
wisten ons immers verbonden met alle mensen over de hele wereld, zodat
onwetendheid, intolerantie en vooroordelen met verloop van tijd vanzelf wel
zouden verdwijnen.

In de praktijk blijkt echter vooral dat we nóg beter en nóg vaker kunnen zien
waarom we elkaar eigenlijk helemaal niet zo aardig vinden. Hoe meer we weten,
hoe minder we elkaar vertrouwen. Hoefden we ons vroeger alleen bij het lezen van
de krant of het kijken van het journaal op te winden, nu komen de berichten voor
wie dat wil aan de lopende band binnen, en is het mogelijk om meteen te zien dat
de anderen uit ons netwerk ook woest zijn.

Waar het ritueel van verzuchting en gelatenheid altijd collectief werd beleefd -
minstens met zijn tweeën, maar bij voorkeur met een klein gehoor - is de nieuwe
agressie zuiver individueel. Het gebruikte vocabulaire mag suggereren dat men
kwaad is over een in gemeenschap beleefd onrecht, het is ook zo dat de Bastille
allang niet meer in gezamenlijkheid wordt bestormd. In die zin spiegelt de
nieuwe agressie een beweging die zich overal voordoet: onder invloed van een
virulent individualisme verdwijnt langzaam de eenheid, en wordt iedereen een
politieke minderheid. Groeiend wantrouwen en politieke verlatingsangst zijn het
gevolg.

De mutatie is niet ten einde, en over de opdringerige verbale agressie wordt
schouderophalend gezegd dat het nu eenmaal hoort bij de hypertransparante tijd
waarin we leven: 'Je moet er tegen kunnen, of het anders niet doen. If you can't
stand the heat, get out of the kitchen.'

Het wordt echter een probleem als de bereidwilligheid van kundige mensen om
überhaupt in de keuken te komen verflauwt. Wanneer mensen die met beide benen in
de maatschappij staan - ondernemers, mensen met een drukke baan, de buurman die
de hele wijk kent - gaan twijfelen of ze het de moeite waard vinden zich te
laten uitschelden terwijl ze zich door dikke stapels papier worstelen, of vrije
avonden opofferen aan vergaderingen en werkbezoeken, tast dat de veerkracht en
de kwaliteit van de democratie aan. In tegenspraak met de mythe word je voor de
vergoeding geen raadslid - je moet er zin in hebben. Maar als het klimaat
definitief omslaat, als het verbale gif straks de motivatie van mensen om zich
in te zetten voor het grotere geheel waaruit de samenleving bestaat verdwijnt,
dan blijven uiteindelijk alleen de fanatiekelingen, de carrière-politici en de
masochisten over. Dat is een probleem. Wanneer gewone mensen zich niet meer
willen wijden aan de publieke zaak en bedanken voor de eer, raakt uiteindelijk
de democratie zelf in gevaar.

Thijs Kleinpaste nam deze week afscheid als lid van de Amsterdamse deelraad
Centrum (D66). Onlangs verscheen van hem 'Nederland als vervlogen droom'.

Computers dreigen niet, mensen wel

LOAD-DATE: 19 April 2013

LANGUAGE: DUTCH; NEDERLANDS

GRAPHIC: De raadszaal van het Rotterdamse stadhuis
Foto Vincent Mentzel

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              88 of 146 DOCUMENTS



                                NRC Handelsblad

                             20 april 2013 zaterdag

Grillo wil opbouwen nu woede slinkt;
Komiek en leider van de Vijfsterrenbeweging betwist dat hij een 'Europahater'
is

BYLINE: Eveline Rethmeier

SECTION: In het nieuws

LENGTH: 1096 woorden

SAMENVATTING

Cynische protestpartij of gangmaker van nieuwe politiek? De beweging van komiek
Beppe Grillo blijft veel losmaken. 'Hij is in elk geval weer wat anders.'

VOLLEDIGE TEKST:

Het Piazza Italia in Maniago ligt er in de vale namiddagzon nog verlaten bij.
Het stadje in de provincie Friuli Venezia Giulia, vlakbij de Sloveense grens,
verwacht vanavond Beppe Grillo. Hij komt deze week de lokale politici een
steuntje in de rug geven bij de regionale verkiezingen. De camper waarmee hij in
februari zijn succesvolle 'Tsunami-tour' aflegde, rijdt weer.

Toen leverde dat zijn partij, de Vijfsterrenbeweging, 25 procent van de stemmen
op voor de parlementsverkiezingen. Nu toert hij weer door de uithoeken van het
land, terwijl in Rome de formatie van een regering al weken stil ligt en de
parlementariërs bezig zijn een president te kiezen.

Grillo heeft zijn wensen kenbaar gemaakt aan Pier Luigi Bersani, de voorman van
de linkse Partito Democatico, vertelt hij. Bersani is de leider van de grootste
politieke formatie in Rome maar heeft een coalitiepartner nodig om premier te
worden. Het liefste doet Bersani zaken met de Vijfsterrenbeweging. Grillo zegt:
,,Ik heb gezegd tegen Bersani; stem op onze kandidaat en dan zien we daarna wel
hoe een regering te vormen." Maar Bersani wilde daar in de eerste vier
stemrondes niet aan.

In Maniago is Grillo het gesprek van de dag. Vóór- en tegenstanders waarderen
zijn komst naar het afgelegen dorp, dat nog geen 12.000 inwoners heeft. ,,Er
stopt hier niet eens een trein, laat staan een landelijke politicus", zegt een
oudere inwoner die van een afstandje nieuwsgierig toekijkt. Is Grillo's partij
een puberale protestpartij, of de toekomst van Italië? Een groepje oudere dames
is er nog niet uit. ,,Ik houd niet van zijn taalgebruik. Wat ik mijn
kleinkinderen probeer af te leren, gebruikt hij als verkiezingsleuzen", zegt één
van hen zuinig. Heeft ze op hem gestemd? Beschroomd slaat ze haar ogen neer.
,,Ja, dat wel. Hij is in elk geval weer iets anders.  Eigenlijk hebben al mijn
vriendinnen op hem gestemd", giechelt ze.

Het campagnelied wordt opgezet. Rock: ,,Wij zijn geen partij... wij zijn geen
kaste  wij zijn gewone burgers die de handen uit de mouwen steken!" Binnen een
mum van tijd stromen zo'n duizend mensen toe. Terwijl lokale politici hun
plannen presenteren (,,weg met de koffie- en theeautomaten op scholen die de
hele nacht aan blijven staan, dat kost duizenden euro's aan energie!")  kijkt
iedereen ongeduldig uit naar de beroemde camper. Grillo wordt met gejuich
begroet.

Grillo is een rasperformer. Hij gaat ,,aan" als hij op het podium is. ,,Ze
hebben uw land, ons land naar de filistijnen gebracht en nu is het onze schuld
zeker dat we geen regering vormen met ze?" Druk gebarend dendert hij van de
economie in China naar het digitale kiessysteem in Venezuela. Het publiek hangt
aan zijn lippen en applaudisseert uitbundig. Aan de zijkant kijken twee
politieagenten misprijzend toe. ,,Een kletsmajoor", vinden ze.

Na ruim een uur dept Grillo zijn gezicht, slaat een energiedrankje achterover en
verlaat het podium als een ster. Honderden mensen wachten hem op: werkloze
mannen, gepensioneerde vrouwen, lokale politici. Ze vragen hem handtekeningen,
foto's en antwoorden. Hij neemt een baby in zijn armen en fluistert in zijn oor:
,,Wil jij een betere toekomst, wil jij wel gewoon een baan kunnen vinden als je
later groot bent?"

Als Grillo de deur van de camper een uur later achter zich dichttrekt, is hij
doodop. ,,Is er hier nog ergens aardbeienyoghurt", vraag hij zacht. In de camper
is het krap, met vier man aan boord. Naast Grillo reizen drie jongens mee van
uitgever Casaleggio, die zorgt voor zijn blog. ,,Tja, ik ben 65", zucht hij
tussen twee lepels door. ,,Ik doe het voor mijn kinderen, en hun kinderen. Hun
generatie heeft het slechter dan de mijne en ik hoop dat ik voor mijn dood daar
iets aan kan veranderen."

Al zit hij niet in het parlement, Grillo regeert zijn Beweging. Op
onconventionele wijze. Zo mochten de 30.000 Grillini die voor de verkiezingen al
lid waren van de partij maandag via internet hun presidentskandidaat kiezen.  Zo
democratisch gaat het niet toe bij andere partijen, grijnst hij. ,,Ik heb er
niets mee te maken. Ik heb zelf niet eens gestemd. Ik ben slechts een simpele
woordvoerder van deze beweging."

Op zijn blog maakt hij andere politici belachelijk, die hij aanduidt met
bijnamen als 'Gargamel' en 'psycho-dwerg' en rekent hij af met geruchten over
mogelijke coalities, ook binnen zijn eigen beweging. Maar de laatste dagen
gebruikt hij minder scheldwoorden, noemt politieke leiders bij naam en zelfs de
door hem gehate Italiaanse journalisten staat hij vandaag uitgebreid te woord.

Wat is er veranderd?

,,Ik ben nu gematigder. Na de woede, die ik nog steeds voel, moeten we nu dit
land weer opbouwen. We moeten mensen zekerheid geven, laten zien dat we aan de
slag gaan, eventueel met andere partijen."

Hoe gaat u dat doen? De regeringsformatie ligt al maanden stil.

Grillo reageert niet rechtstreeks. ,,Als we zo doorgaan, zijn over een paar
maanden alle kleine bedrijfjes weggevaagd, worden de pensioenen stopgezet en
ontvangen de ambtenaren geen salaris meer. En dan?"

Veel Italianen geven uw partij de schuld van de impasse.

,,Onzin. De regering van Monti ís er, ook al ben ik geen fan. En we hebben een
parlement, dus we kunnen gewoon wetten aannemen: een nieuwe kieswet, een
anti-corruptiewet en een wet tegen belangenverstrengeling waardoor Berlusconi
direct onverkiesbaar wordt. Maar de andere partijen willen akkoordjes sluiten en
ons de schuld geven van de impasse, omdat we niet mee doen met hun
achterkamertjespolitiek."

Begrijpt u dat uw partij gevreesd wordt in Europa?

,,Vooral in de buitenlandse pers wordt ik keer op keer afgeschilderd als
Europahater. Dat klopt niet. Ik vind alleen dat Europa op deze manier niet
werkt. Wel een gezamenlijke munt, maar geen gezamenlijke politiek. Ik vind dat
het tijd is om de burger aan het woord te laten via een referendum. Daar is toch
niets vreemds aan. Dat lijkt me niet meer dan democratisch. Als de politiek bang
is voor de mening van het volk, klopt er iets niet."

Volgens opiniepeilers slinkt uw aanhang.

,,Die zitten er wel vaker naast. Natuurlijk ben ik een dromer. Vast niet alles
zal realistisch zijn wat wij willen. Althans, op het eerste gezicht. Niemand,
zelfs ik niet, had gedacht dat wij zouden staan waar we vandaag staan."

Nog een yoghurt, nog een energiedrank en dan start de motor van de camper weer.
Over een uur wacht een nieuw vol plein.

Als de politiek het volk vreest, klopt er iets nietBeppe Grillo

LOAD-DATE: 22 April 2013

LANGUAGE: DUTCH; NEDERLANDS

GRAPHIC: Beppe Grillo komt aan in de plaats Grado om een recente
partijbijeenkomst  toe te spreken.
Foto AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              89 of 146 DOCUMENTS



                                NRC Handelsblad

                             19 april 2013 vrijdag

E n toen herrees het bezuinigingspakket;
Column

BYLINE: Christiaan Weijts

SECTION: Opinie

LENGTH: 437 woorden


Moeten we nu bezuinigen of geld uitgeven? Ik dacht het eerste, maar Rutte riep
ineens op tot het tweede: ,,Ga eens een keer een nieuwe auto kopen, ga eens een
keer dat nieuwe huis kopen!" De extra bezuinigingen voor 2014 zijn namelijk niet
meer nodig, met dank aan het sociaal akkoord.

Nou ja, niet meer nodig  In hetzelfde tv-interview met Ferry Mingelen verklaarde
Rutte: ,,Als richting Prinsjesdag blijkt dat we die drie procent niet halen en
nieuwe maatregelen nodig zijn, dan gaan we die natuurlijk nemen."

Diederik Samsom (PvdA) vertelde in het debat gisteren hetzelfde. Die extra
bezuinigingen zullen mogelijk in augustus 'herleven'. Halleluja, het
bezuinigingspakket is opgestaan uit de dood, het leeft, het leeft!

Wel balen als je dan net die auto en dat huis kocht.

Laten we het proberen te begrijpen. Het is crisis, we moeten bezuinigen, maar om
te voorkomen dat we extra moeten bezuinigen roept de premier op om juist niet te
bezuinigen en lekker veel uit te geven. ,,Het Sociaal Planbureau verslaan",
noemde hij dat. Blijkt straks in de zomer dat we toch nog te weinig hebben
geconsumeerd, en de statistieken en verwachtingen van economen ons hebben
verslagen in plaats van andersom, dan komen er alsnog extra bezuinigingen.

De gevolgen daarvan laten zich raden. Dan komen al die gehoorzame auto- en
huizenkopers in de problemen, neemt onze schuldenlast toe, en verdiept de
neerwaartse spiraal van de financiële crisis zich voorbeeldig.

Laat iedereen vooral een huis kopen. Was dat niet wat George Bush destijds aan
zijn onderdanen vroeg, en wat later een van de voornaamste oorzaken van de
crisis bleek te zijn?

Reken jezelf niet rijk met toekomstig vermogen, en geef het zeker niet alvast
uit. Die les moet ieder schoolkind toch inmiddels wel getrokken hebben uit de
crisis waar we sinds 2008 in zitten. Dat Mark Rutte nu tegen die basisregel wil
zondigen, is al erg genoeg. Nog kwalijker is dat hij het volk aanzet hetzelfde
te doen.

Ik koop voorlopig nog geen auto. Ik wacht nog steeds op die duizend euro die
elke hardwerkende Nederlander op z'n rekening zou krijgen als zijn VVD de
grootste werd.

Zoals dat duizendje een fictie was die het VVD-zeteltal moest ophogen, zo is het
sociaal akkoord met die verdwenen extra bezuinigingen een fictie die de economie
moet reanimeren, als een defibrillator.

Het enige wat zal herleven zijn die extra bezuinigingen, in augustus. Slim:
precies als Pauw, Witteman en Van Nieuwkerk op reis in verre oorden zijn, samen
met de oppositie, en met ons, in onze nieuwe auto's.

Christiaan Weijts is schrijver en columnist voor NRC Next.

Dan komen die gehoorzame autokopers in de problemen

LOAD-DATE: 19 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              90 of 146 DOCUMENTS



                                NRC Handelsblad

                             16 april 2013 dinsdag

Het nieuwe koningschap: vrolijk meedoen en wél linten knippen

BYLINE: Danielle Pinedo; Kees Versteegh

SECTION: In het nieuws

LENGTH: 1323 woorden

SAMENVATTING

Willem-Alexander zal het koningschap minder staatkundig en cultureel invullen
dan zijn moeder, zeggen mensen die hem kennen.

VOLLEDIGE TEKST:

Pats, weer een strike. Willem-Alexander kijkt vergenoegd om zich heen. Hij heeft
er plezier in. Niet alleen in de omvallende kegels en de aanwezigheid van zijn
populaire vrouw, maar ook in de daklozen met wie hij bowlt. ,,Het maakt hier
niet uit wie je bent. Op de bowlingbaan is iedereen hetzelfde", zegt hij 15
maart tijdens de landelijke actie NL Doet.

Bij dit soort gelegenheden is de toekomstig koning op zijn best, zeggen mensen
die hem goed kennen. Hij is toegankelijker dan zijn moeder. Misschien zelfs wel
toegankelijker dan zijn vrouw. Hij ontbeert haar natuurlijke schoonheid en
charme. Maar hij heeft iets jongensachtigs in zijn enthousiasme en
nieuwsgierigheid. Sommigen noemen hem een tikkeltje naïef.

Willem-Alexander moet nog worden ingehuldigd als koning. Maar de contouren van
zijn koningschap zijn al zichtbaar. Als je het in één beeld zou moeten
samenvatten, zou de bowlingbaan geen slechte keuze zijn. Of zijn ontmoeting met
verstandelijk gehandicapten bij lunchroom Tante Truus in Almere. Of de manier
waarop hij wielrenster Marianne Vos omarmde na haar gouden olympische race in
Londen.

Willem-Alexander wil 'zichzelf blijven' als koning, zegt hij in het interview
dat NOS en RTL morgen met hem en Máxima uitzenden. Hij wil dicht bij de mensen
staan. Want: ,,Ik ben geen protocolfetisjist."

Als hij gewone burgers ontmoet, gebeurt dat vaak in samenwerking met het Oranje
Fonds, dat in 2002 als nationaal huwelijksgeschenk aan het paar werd aangeboden.
,,Het Oranje Fonds heeft hun hart", zegt oud-staatssecretaris Ank Bijleveld,
commissaris van de koningin in Overijssel en  bestuurslid van het fonds. ,,Het
geeft Willem-Alexander en Máxima de gelegenheid om met z'n tweeën op een
eenvoudige manier kleinschalige, informele evenementen te bezoeken, zoals bowlen
met daklozen. Ze vinden dat écht belangrijk. Het is geen spel."

Historicus James Kennedy, aan wiens oordeel het hof waarde hecht,  zegt: ,,Het
koningschap van Willem-Alexander zal minder staatkundig en cultureel worden
ingevuld dan bij zijn moeder.  Het draait meer om vrijwilligerswerk en sport en
de vormende waarde daarvan, zoals nu al via het Oranje Fonds gebeurt. De
ideologie van het fonds is de ideologie van Willem-Alexander. De leidende
gedachte is: we kunnen met z'n allen helpen de maatschappij beter te maken. Het
is een optimistische instelling, betrokken bij de civil society. Het ademt een
vrolijke doe-meegeest."

Ondernemer Jaap Maljers, een goede kennis van Willem-Alexander,  gebruikt
woorden als 'engagement' en 'maatschappelijke zingeving' om het komend
koningschap van Willem-Alexander en Maxima te duiden. ,,Modern koningschap komt
erop neer dat je invulling geeft aan de functie van symbool van de natie", zegt
hij. ,,Dat betekent dat je dicht bij mensen staat - want we zijn een egalitaire
samenleving geworden. Beiden doen dat door zich in te zetten voor
maatschappelijke doelen, zoals microkrediet en waterhuishouding." Volgens
Maljers heeft Willem-Alexander ook ,,veel lol" in handelsmissies in het
buitenland. ,,Nog net wat meer dan zijn moeder ziet hij het als een sport om een
paar mooie contracten binnen te halen."

Jaap Maljers ziet het kroonprinselijk paar zo'n drie keer per jaar, vaak in een
informele setting zoals bij hen thuis. ,,Het Koninklijk Huis heeft van oudsher
iets afstandelijks en egocentrisch", zegt hij. ,,Letterlijk: ik, de koning, ben
het middelpunt. Mijn indruk is dat Willem-Alexander en Máxima daar volledig
afstand van nemen. Ze positioneren zichzelf als onderdeel van de samenleving."

Daarbij maakt het stel volgens Maljers  handig gebruik van de media-aandacht die
ze kunnen krijgen met hun engagement. ,,Het koningshuis weet heel goed dat er
500 camera's klaarstaan als Máxima in de gracht springt om de spierziekte ALS
onder de aandacht te brengen. Beatrix zou zoiets nooit doen. Zij was daarvoor te
veel icoon van de natie."

Het ceremoniële koningschap wordt vaak afgedaan als lintenknipperij. Als het
koningschap daarop zou neerkomen, pas ik ervoor, zei Willem-Alexander in 1993
tegen  journalist Ed van Westerloo.  Maar inmiddels is de toekomstig koning
daarvan teruggekomen, stellen ingewijden. In de genoemde maatschappelijke
activiteiten vindt hij niet alleen zijn persoonlijke bestemming, maar ook de
nieuwe missie van het koningschap.

,,Ceremonieel koningschap en linten doorknippen zeggen hem als termen niet
zoveel", vertelt een vertrouweling. ,,Het gaat erom welk lint je doorknipt, en
waar je dat doet, zo is Willem-Alexander zich gaan realiseren. De inhoud van het
koningschap hangt samen met wat je doet. Door te gaan bowlen met daklozen, laat
je zien wat je belangrijk vindt."

Voor insiders was al langer duidelijk dat Willem-Alexander het koningschap wat
minder politiek-bestuurlijk wil gaan invullen dan zijn moeder. ,,Beatrix wilde
vanaf het begin weten wat er tijdens de laatste ministerraad was gepasseerd, én
wat er bij de volgende ministerraad te gebeuren stond", aldus oud-premier Dries
van Agt. Willem-Alexander zal straks als koning  die behoefte beduidend minder
hebben, zeggen betrokkenen.

Dit betekent overigens niet dat de toekomstig vorst de politiek-bestuurlijke
kant van zijn werk onbelangrijk vindt. Willem-Alexander is als staatshoofd de
handhaver van de Nederlandse constitutie, waarop hij 30 april in de Amsterdamse
Nieuwe Kerk de eed zal zweren. ,,Ik vermoed dat hij lid wil blijven van de
regering", zegt hoogleraar geschiedenis James Kennedy. ,,Hij wil daar zijn rol
in spelen. Dat heeft hij niet alleen van zijn moeder, hij vindt dat ook bij de
Nederlandse traditie passen. Hij zal echter niet  proberen om de rol bij de
kabinetsformatie te heroveren. Hij kent zijn plaats."

Wij Nederlanders zijn trots op onze historie. Wij hebben als klein land daardoor
een voorbeeldfunctie met een koningshuis dat ons bijzonder op de kaart zet. Het
Koninklijk Huis is een stabiele factor voor ons, zij vertegenwoordigen ons land
heel goed in de buitenlandse betrekkingen en daar kan geen minister tegenop. Een
minister is vergankelijk en politiek gericht. De koninklijke vertegenwoordiging
is neutraal, warm en stabiel.

Bestuurslid van een waterschap

We mogen dankbaar zijn dat ons koningspaar gaat bestaan uit deze twee competente
mensen. Ze opereren zeer professioneel en betrokken. Met oprechte interesse voor
de mens achter het verhaal.

Burgemeester, ChristenUnie

Ontbijtbijeenkomst met prinses Máxima. Onder de indruk van haar scherpe analyse
en durf om zelf een standpunt te bepalen. Zij was daar in haar functie als
voorzitter van een stichting om allochtone vrouwen een betere kans te geven in
Nederland.

Gemeenteraadslid, CDA

Willem-Alexander kreeg de Limburgse borrel Els La Vera aangeboden. Hij zei na
geproefd te hebben: 'Als dit verplicht wordt bij elk werkbezoek, kom ik nooit
meer in Limburg.'

Burgemeester, CDA

Afschaffen, die kerstboodschap. Of maak er een eigentijdse rap van. Spreek in de
jij-vorm: wat doe jij voor je land? Niet dat mierzoete domineestoontje.

Provinciale Statenlid, PvdA

Máxima  praat over ' gewone' vrouwenonderwerpen (als 'zomerpanties') net zo
gemakkelijk als over belangrijkere onderwerpen. Zij en Beatrix houden hun glas
wijn erg fout vast, dat vond ik opvallend én leuk. Alexander eet vies en heeft
niet door dat er dan etensresten in zijn mondhoeken zitten. Het kunnen gewoon je
buren zijn.

Gemeenteraadslid, D66

Máxima is zeer ontspannen in de omgang, zeer kundig. Anekdote:       Na een
uitgelopen bijeenkomst zei ze:    'Dat wordt een magnetronmaaltijd voor Alex.'

Wethouder, GroenLinks

Ons stadhuis is ingepikt als paleis. Ze komen feestjes vieren of ceremoniële
dingen doen die dan weer beveiligd en georganiseerd moeten worden etc. De koning
benoemt officieel de burgemeester, waardoor dit dus ook al geen democratische
functie is, terwijl deze wel veel macht heeft.

Gemeenteraadslid, GroenLinks

LOAD-DATE: 16 April 2013

LANGUAGE: DUTCH; NEDERLANDS

GRAPHIC: Eindhoven, 3 april. Willem-Alexander in het nieuwste type DAF truck.
Foto Maarten Hartman
Gouda, 27 augustus 2010. Willem-Alexander bij een project waar jongeren films
leren maken.
Foto ANP
Utrecht, 15 maart. Willem-Alexander op de bowlingbaan met vrijwilligers van het
Catharijnehuis.
Foto ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              91 of 146 DOCUMENTS



                                NRC Handelsblad

                             15 april 2013 maandag

'Belasting moet effectiever';
Europese ministers vrijwel eens over aanpak belastingontduiking

BYLINE: Mark Kranenburg

SECTION: Economie; Blz. 31

LENGTH: 1076 woorden

SAMENVATTING

In Europa groeit de steun voor een gezamenlijke aanpak van belastingont-duiking,
zo bleek dit weekend in Dublin. Voor belastingontwijking blijft volop
speelruimte.

VOLLEDIGE TEKST:

Momentum. Dat is het woord dat  afgelopen weekend het vaakst viel in het Ierse
Dublin waar de 27 ministers van Financiën van de Europese Unie zich voor hun
halfjaarlijkse informele bijeenkomst hadden verzameld. Aanpak van
belastingontduiking, oftewel de jacht op 1.000 miljard euro, dat is nu even het
nieuwe doel van de EU.

Natuurlijk, er is nog altijd de eurocrisis, en ook de economische crisis die
hardnekkiger blijkt dan kort geleden nog werd gedacht, maar Europa wil heel
graag laten zien dat het zich ook met andere zaken bezighoudt dan het opleggen
van zware bezuinigingen. De strijd tegen belastingontduiking is dan in deze tijd
van broekriem aanhalen een aansprekend onderwerp.

Daarom kondigden de ministers van Financiën van de vijf grootste economieën van
Europa - Duitsland, het Verenigd Koninkrijk, Frankrijk, Italië en Spanje -
vorige week kort voor de EU-ontmoeting in Dublin het initiatief aan om
belastingontwijking gezamenlijk aan te pakken. En terwijl de Europese ministers
in de Ierse hoofdstad in Dublin Castle om de tafel zaten, liet tot verrassing
van veel van de aanwezigen vanuit Brussel Europees president Herman Van Rompuy
van zich horen.

In een videoboodschap zei hij het belastingprobleem hoog op de agenda van de top
van volgende maand van regeringsleiders te hebben gezet. ,,Belastingontduiking
is oneerlijk tegenover al de hardwerkende burgers die wel hun deel betalen voor
gemeenschapsvoorzieningen",  aldus Van Rompuy.  En, vervolgde hij, ,,de huidige
economische crisis benadrukt nog eens de noodzaak voor eerlijke en effectieve
belastingstelsels".

Tot zover de woorden. Maar wat gaat Europa eraan doen? Beter gezegd, wat kàn
Europa eraan doen? Zoals bijna altijd bij Europees beleid, komt de zaak nooit
helemaal uit de lucht vallen. Dat is bij de aanpak van belastingontduiking niet
anders. Zo wordt in EU-verband al tien jaar gesproken over een 'spaarrichtlijn'
over uitwisseling van gegevens tussen de lidstaten over spaartegoeden van
rekeninghouders.

In 2005 werd deze richtlijn gedeeltelijk van kracht. Gedeeltelijk, omdat België,
Luxemburg en Oostenrijk overgangsregelingen bedongen. Dat is nu nog steeds het
geval voor Luxemburg en Oostenrijk. De Luxemburgers gaven vorige week aan hun
uitzonderingspositie onder voorwaarden te willen opgeven. Maar Oostenrijk verzet
zich.

De vijf EU-landen die hun krachten hebben gebundeld bij het bestrijden van
belastingontduiking willen verder gaan dan spaartegoeden, en de gegevens van
alle buitenlandse tegoeden, dus bijvoorbeeld ook dividenden, automatisch
uitwisselen. Zodat geld op ,,steeds minder plekken kan worden verstopt", zoals
de Britse minister van Financiën John Osborne in Dublin zei.

Als geld eenmaal is gelokaliseerd kunnen nationale diensten er ook belasting
over heffen. Er wordt niet gewacht op nieuwe Europese regelgeving; de landen
beginnen zelf een pilot. Tijdens de vergadering in Dublin sloten Nederland,
België, Polen en  Roemenië zich bij het initiatief aan.

Het systeem kan pas echt werken als zoveel mogelijk landen meedoen. Dan gaat het
niet over alleen de Europese Unie, maar ook landen daarbuiten. Vandaar dat de
EU-ministers de belastingkwestie ook aan de orde willen stellen tijdens de
bijeenkomst later dit jaar van de grootste industrielanden, verenigd in de G20.

Daarvoor is het wel van belang dat Europa als blok verenigd is. ,,Hoe meer
landen meedoen, hoe effectiever", zei de Spaanse minster Luis de Guindos.
Vandaar de druk op de Oostenrijkse minister van Financiën Maria Fekter. Maar het
'nee' van de ook wel 'Oostenrijkse Iron Lady' genoemde Fekter schalde luid en
duidelijk door Dublin Castle.

Fekter eist dat er eerst afspraken komen met fiscaal vriendelijke landen, zoals
Liechtenstein en Zwitserland. Maar de Zwitserse president Ueli Maurer liet dit
weekeinde juist weten dat zijn land wil vasthouden aan zijn eigen fiscale
regime.

Belastingontwijking is zo'n onderwerp waarbij uiteindelijk alle landen vooral
naar elkaar kijken. En dan komt Nederland weer in beeld, dat met zijn vele
brievenbusfirma's toch ook een zekere reputatie heeft. Maar zowel minister
Jeroen Dijsselbloem van Financiën als zijn staatssecretaris Frans Weekers
ontkenden dit weekeinde in Dublin dat zij hier de afgelopen tijd door collega's
op waren aangesproken.

Een fiscaal vriendelijke behandeling is wat anders dan belastingontduiking,
maakte Weekers nog maar eens duidelijk. En dat zal niet veranderen. Weekers:
,,Ik ga geen dingen doen die het Nederlands vestigingsklimaat schaden. Dat doe
je al gauw als je gaat morrelen aan de fiscaliteit voor bedrijven."

Schäuble: bankenunie vergt wijziging EU-verdrag

De komst van een volledige Europese bankenunie is plotseling onzeker geworden,
nadat Duitsland, de grootste economie in Europa, afgelopen weekend bezwaar heeft
aangetekend. De Duitse minister Wolfgang Schäuble zei in Dublin dat de laatste
fase van de bankenunie niet kan worden ingevoerd zonder een wijziging van het
Europees Verdrag.

Een verdragswijziging vergt vaak jaren en kan alleen als alle 27 EU-lidstaten
ermee akkoord gaan. Het is de vraag of dat in het huidige Europakritische
klimaat zal lukken. Ook bestaat bij veel lidstaten de angst dat als eenmaal
besloten wordt tot een verdragswijziging in verband met de bankenunie ook andere
Europese afspraken ter discussie gesteld zullen worden.

Het bezwaar van Duitsland beslaat de tweede en belangrijkste stap op weg naar de
bankenunie: het beheer van één fonds, het resolutiemechanisme dat gebruikt kan
worden om in problemen verkerende banken bij te staan. Volgens Duitsland is een
dergelijke overdracht van afzonderlijke lidstaten naar Europa in strijd met de
Duitse grondwet. Om het wettelijk te verankeren moet de bankenunie in het
Europees Verdrag worden opgenomen. Het debat in Duitsland over Europa neemt met
de verkiezingen in aantocht steeds scherpere vormen aan.

De Duitse minister Schäuble ging het afgelopen weekend net als alle andere
EU-ministers van Financiën wel akkoord met het eerste deel van de bankenunie.
Hierbij wordt het toezicht op grote banken overgeheveld van de nationale
centrale bank naar de Europese centrale bank. De ministers die hierover
'politieke overeenstemming'  bereikten, willen de voorbereidingen versnellen,
zodat dit deel van de bankenunie in 2015 van kracht kan worden.

LOAD-DATE: 15 April 2013

LANGUAGE: DUTCH; NEDERLANDS

GRAPHIC: Betogers tegen bezuinigingen trokken naar Dublin Castle waar de
Europese ministers van Financiën bijeen waren.
Foto AP

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              92 of 146 DOCUMENTS



                                NRC Handelsblad

                             13 april 2013 zaterdag

Kliekvorming   in het bestuur  helpt populisme

SECTION: Opinie & Debat

LENGTH: 932 woorden

SAMENVATTING

Een krimpende clan bestuurt Nederland en populisten keren zich daar terecht
tegen, vindt Matthijs Rooduijn.

VOLLEDIGE TEKST:

Een halve eeuw geleden ontstond de 'Tweehonderd van Mertens'. Een old boys
netwerk was het, in kaart gebracht door voorzitter Jan Mertens van het
toenmalige Nederlands Katholiek Vakverbond. Het betrof zo'n tweehonderd
invloedrijke mannen, die grossierden in commissariaten en bestuursfuncties en zo
aan de bestuurlijke touwtjes trokken. Democratische verantwoording hoefden ze
nauwelijks af te leggen.

Sinds die tijd lijkt er weinig veranderd te zijn. Na de eeuwwisseling kwamen de
'Tweehonderd van Mertens' opnieuw op de politieke agenda -  deze keer omgedoopt
tot de 'Tien van Duyvendak'. Volgens oud-Tweede Kamerlid Wijnand Duyvendak was
er een schaduwmacht ontstaan; een groepje oud-politici en oud-bestuurders
oefende achter de schermen flink wat invloed uit. Er was sprake van ,,een nauw
verweven netwerk van politieke benoemingen, achterkamertjespolitiek en invloeden
vanuit de top van het bedrijfsleven".

Het ging om een kleine club van invloedrijke mensen die elkaar goed kenden en
elkaar benoemden tot voorzitters van de vele onderzoek- en adviescommissies van
de overheid. Aan deze kliekjesvorming moest wat gebeuren, zo was de heersende
opinie. Het aantal commissies moest maar eens flink worden teruggedrongen.

Daar is niets van terecht gekomen. Uit onderzoek van deze krant blijkt dat het
aantal commissies, werkgroepen, stuurgroepen en taskforces in de laatste jaren
niet is afgenomen, maar juist is gestegen. In de afgelopen zeven jaar werden er
gemiddeld 34 commissies per jaar ingesteld; in de jaren daarvoor waren dat er
29.

Deze ondemocratische kliekjesvorming is ook elders te zien. Banen in de top van
het openbaar bestuur zijn alleen weggelegd voor leden van een politieke partij.
Zonder partijlidmaatschap kun je een succesvolle carrière binnen een ministerie
vergeten. Alleen partijleden zouden echt begrijpen hoe 'het systeem' werkt.

Zo lopen politiek en bestuur op een ondoorzichtige manier steeds meer in elkaar
over, en vormt de politiek-bestuurlijke elite in ons land zich voor een
aanzienlijk deel langs ondemocratische wegen. En dan hebben we het nog niet eens
over de vele bestuursfuncties in de semipublieke sector. Daar geldt hetzelfde
verhaal.

En wat te denken van de bankensector? De laatste jaren en maanden hebben
verschillende topbankiers in binnen- en buitenland de aandacht op zich gevestigd
door midden in de economische crisis exorbitant hoge bonussen op te strijken.
Desastreuse bestuurlijke en financiële beslissingen werden beloond met een
flinke pot geld en een nieuwe topfunctie bij een andere bank of een ander
bedrijf.

En dan vragen sommigen zich af hoe het komt dat populisten in het laatste
decennium telkens opnieuw electorale successen hebben weten te boeken. In 2002
kwam Pim Fortuyns LPF uit het niets met 26 zetels de Tweede Kamer binnen; in
2010 werd Geert Wilders PVV met 24 zetels de derde partij van het land.
Weliswaar heeft de PVV sinds de laatste verkiezingen nog maar 15 zetels over,
maar zouden er nu verkiezingen worden gehouden, dan zou de partij volgens een
peiling van Maurice de Hond met 26 zetels de grootste partij van het land
worden.

Voor een belangrijk deel komt dit succes voort uit het feit dat populisten nu
precies de ondoorzichtige elitevorming aan de kaak stellen. Hun centrale
boodschap luidt dat gewone burgers worden uitgebuit door een corrupte en
arrogante elite van machtspolitici en (financiële) bestuurders die elkaar
allerlei baantjes toespelen, zichzelf betalen met de belastingcenten die
hardwerkende Nederlanders moeten ophoesten, en tegelijkertijd geen flauw idee
hebben wat burgers daadwerkelijk belangrijk vinden.

Natuurlijk, deze populistische boodschap is sterk overdreven. Populisten
ontwaren overal samenzweringen tegen het 'gewone volk'. Daarom, vinden ze, moet
de politieke macht worden teruggegeven aan de burger. Daarom ook stellen ze vaak
simplistische oplossingen voor, en zijn ze de matigende krachten die politieke -
en bestuurlijke machtsconcentratie tegengaan en die essentieel zijn in een
liberale democratie (de Eerste Kamer, de Raad van State of onderdelen van de
Grondwet) liever kwijt dan rijk.

Maar de Tweehonderd van Mertens, de Tien van Duyvendak, de kartelvorming in het
openbaar bestuur en de gang van zaken in de bankensector tonen aan dat
populisten soms wel degelijk een punt hebben. Bovendien geven de zorgen over dit
thema aan dat we voorlopig nog niet van het populisme af  zijn. Populisten zien
feilloos in dat ondoorzichtige kliekjesvorming eigenlijk niet thuishoort in een
transparante democratie - ze stellen zulk ondemocratisch gedrag terecht aan de
kaak. Ze plaatsen deze ons-kent-ons mentaliteit op de politieke agenda en zorgen
er zo voor dat de onvrede onder burgers wordt gekanaliseerd.

Dat de PVV op dit moment weer zo succesvol is in de peilingen, hoeft dan ook
geen verbazing te wekken. Aangezien gevestigde politieke partijen het al een
halve eeuw nalaten werk te maken van ondemocratische schaduwmachten, moeten we
juist blij zijn dat er partijen zijn die dat wel doen. Hoewel populisten niet
van democratische checks and balances gecharmeerd zijn, vormen zij zo, ironisch
genoeg, een belangrijk controlemechanisme binnen ons politieke stelsel. Een
vleugje populisme kan dan ook helemaal geen kwaad. Integendeel. Het houdt de
democratie juist scherp.

Matthijs Rooduijn is politiek socioloog aan de UvA en promoveerde vorige maand
cum laude op een proefschrift over populisme

De tweehonderd  van Mertens werden de tien van Duyvendak

LOAD-DATE: 12 April 2013

LANGUAGE: DUTCH; NEDERLANDS

GRAPHIC: OKO
FBVG

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              93 of 146 DOCUMENTS



                                NRC Handelsblad

                            11 april 2013 donderdag

Hilversumse sudoku;
Zap

BYLINE: Hans Beerekamp

SECTION: Media

LENGTH: 346 woorden


De gisteravond aangekondigde transfer van presentator Eva Jinek, van WNL naar de
fusieomroep KRO-NCRV, zou wel eens de opmaat kunnen zijn voor meer
verschuivingen in omroepland. We moeten het wel in perspectief blijven zien:
voor RTL Boulevard zijn de troepenbewegingen van Duitse voetbalvrouwen
belangrijker nieuws, maar bij de publieke omroep spelen ze het volgende seizoen
een soort van sudoku.

Om te beginnen verliest het kleine WNL zijn grootste troef. Eva Jinek op zondag
is tot nu toe het enige programma waar het  tevreden over kan zijn. Voor de
ontbijtshow vinden ze heus wel een nieuw gezicht, maar spraakmakend is alleen
Jinek, die in de luwte van de zondagochtend succesvol ervaring opdoet in het
vinden van de juiste talkshowtoon. Haar andere WNL-programma Vrijdag met
vrienden  was het duidelijk niet: te luidruchtige gezelligheid en te veel
prominenten uit het Stan Huygens Journaal.

Bij de confessionele superomroep krijgt Jinek een wekelijkse talkshow, met een
optie op iets dagelijks. Dat heeft weer te maken met een andere mogelijke
blikseminslag. Al tijden zegt Matthijs van Nieuwkerk dat hij met De wereld
draait door (VARA) wil verhuizen van Nederland 3 om half 8 naar Nederland 1 om 7
uur. Dan heeft het programma geen last meer van korte edities op voetbalavonden,
concurreert niet meer met NOS Journaal en GTST (RTL4) en kan hopen op nog meer
kijkers.

Als die coup lukt (en de geruchten op Twitter wezen gisteren in die richting),
dan zouden de andere omroepen met lede ogen moeten aanzien hoe de VARA
dagelijks twee topprogramma's op de best bekeken zender heeft. Voor Nederland 3
zou  het een aderlating betekenen, vergelijkbaar met wat WNL nu overkomt.

KRO-NCRV wil ook om ideologische redenen dagelijks een minder progressief ogend
praatprogramma. Al denken we bij Jinek niet meteen aan spiritualiteit,
rentmeesterschap en de stem van de gewone man, ze past wel perfect bij deze
ambitie. Desnoods op Nederland 3 om half 8. Matthijs versus Eva, dat zou een
leuke dagelijkse wedstrijd kunnen worden.

Bij Jinek denk je niet meteen aan spirituele rentmeester

LOAD-DATE: 11 April 2013

LANGUAGE: DUTCH; NEDERLANDS

GRAPHIC: Eva Jinek presenteert  'Vrijdag met vrienden' (WNL).

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              94 of 146 DOCUMENTS



                                NRC Handelsblad

                              9 april 2013 dinsdag

Hoe cruciaal is onwetendheid?

SECTION: Mens&

LENGTH: 1263 woorden

SAMENVATTING

Wie over de Holocaust schrijft, krijgt kritiek. Volgens Jaap Cohen is het
twistpunt elk keer weer: zou het anders zijn gelopen als we van de gaskamers
hadden geweten?

VOLLEDIGE TEKST:

Onlangs hoorde ik op de radio publicist Rutger Bregman beweren dat de
geschiedwetenschap een ivoren toren is. Dat historici hun gortdroge publicaties
slechts schrijven voor een handjevol collega's aan de universiteit en vijf
Japanners.   Met groeiende verbazing luisterde ik naar Bregmans betoog.
Blijkbaar was hem ontgaan dat de afgelopen maanden in de kolommen van De Groene
Amsterdammer, op websites en blogs een ware Historikerstreit heeft gewoed: een
emotioneel geladen debat waarin twee groepen historici een verzameling feiten en
data zo fundamenteel verschillend interpreteerden, dat ze lineair tegenover
elkaar kwamen te staan. Beschuldigingen en bewoordingen als 'kwaadaardig',
'speculatief', 'banvloeken' en 'vergiftiging van het debat' werden over en weer
geslingerd - geen saai academisch onderonsje.

Steen des aanstoots was het vuistdikke, goed geschreven en veelgelezen boek Wij
weten niets van hun lot. Gewone Nederlanders en de Holocaust. van de Leidse
historicus Bart van der Boom - een studie  over de rol van 'gewone Nederlanders'
in de oorlog. Vaak is gezegd dat zij medeschuldig zijn aan het hoge aantal Joden
(75 procent) dat in Nederland tijdens de bezetting is omgekomen. Het is
inderdaad een feit dat niet-Joodse Nederlanders voor het merendeel weinig hebben
gedaan om hun Joodse buren te helpen. De vraag is natuurlijk: waarom niet? Deden
de grootschalige Jodendeportaties hun niets, of waren ze de Joden eenvoudig
liever kwijt dan rijk? In dat geval zouden deze 'gewone' Nederlanders simpelweg
'monsters' zijn geweest, aldus Van der Boom. Hij vraagt zich af of er niet een
andere verklaring mogelijk is.

Van der Boom las  164 oorlogsdagboeken. Op basis hiervan  trok hij drie
conclusies. Allereerst stelde hij vast dat de dagboekschrijvers en masse
anti-Duits waren en  niets van de Jodenvervolging moesten hebben. Dit wil niet
zeggen dat er geen antisemitisme bestond, maar zelfs mensen met sterke
antisemitische gevoelens keurden de deportaties naar Oost-Europa niet goed. Van
der Booms tweede conclusie gaat over de kennis van tijdgenoten over de
Holocaust. Hij stelt dat mensen wisten dat de Joden in het oosten een
verschrikkelijk lot wachtte, maar dat  niet duidelijk was wat dit lot precies
inhield. De Joden zelf wisten al nauwelijks wat er zou gebeuren, dus niet Joden
wisten dat al helemaal niet.

Foute inschatting

De derde conclusie van Van der Boom is dat het ontbreken van kennis over het
bestaan van de gaskamers cruciaal is als je het gedrag van gewone Nederlanders
in bezettingstijd wilt verklaren. Als je Joden  liet onderduiken, was er een
gerede kans op ontdekking.  Als de Joden het regime zouden gehoorzamen, zou hun
in Oost-Europa  een loodzwaar lot wachten, maar wel één met kans op overleving.
Gewone Nederlanders waren volgens Van der Boom dus geen monsters, maar ze hebben
het concrete gevaar van deportatie  te laag ingeschat. Als ze over de gaskamers
hadden geweten, zouden ze  anders hebben gehandeld.

Van der Booms kreeg veel lof van vakgenoten en in dagbladen en ook   de Libris
Geschiedenis Prijs 2012. Hij had, zo leek het, voorgoed een einde gemaakt aan
'de mythe van de schuldige omstander'. Maar toen verscheen een  artikel van
NIOD-historici Remco Ensel en Evelien Gans in De Groene Amsterdammer. Zij uitten
fundamentele kritiek op het 'oppervlakkige' betoog van Van der Boom. Vanaf dat
moment was het hek van de dam: Ensel en Gans werden gevolgd door vakgenoten van
naam, en een stoet aan ingezonden brievenschrijvers.

Waarmee hebben Van der Booms tegenstrevers moeite? Twee hoofdargumenten keren
steeds terug. Ten eerste vinden ze dat Van der Boom te grote waarde hecht aan de
dagboeken als historische bron. Het feit dat veel dagboekschrijvers niets over
gaskamers schreven, hoeft immers niet per se te betekenen dat zij onwetend
waren. Het zou ook goed kunnen dat ze bepaalde kennis verdrongen. Ga maar na:
als je op straat getuige bent van een misdrijf maar niet durft in te grijpen,
dan is het heel lastig om je eigen laakbare gedrag tegenover jezelf te
verantwoorden - laat staan dat je in je dagboek erover gaat schrijven. Je denkt
er liever niet te veel meer over na.

Er is nog een sterk punt van kritiek. Van der Boom lijkt zeker te weten dat de
niet-Joden anders zouden hebben gehandeld als zij van de gaskamers hadden
geweten. Maar dat is zeer de vraag. De stelselmatige vernedering van en
maatregelen tegen Joden hebben veel gewone Nederlanders er niet toe bewogen een
helpende hand toe te steken. Hoe weet Van der Boom dan zo zeker dat kennis over
de gaskamers een essentieel verschil zou hebben uitgemaakt? Zouden de niet-Joden
dan opeens wel bereid zijn geweest risico's te nemen? Hier is sprake van what if
history, en die kun je onmogelijk hard maken.

Van der Boom verweert zich tegen de kritiek door te zeggen dat zijn critici niet
goed kunnen lezen: in zijn boek heeft hij namelijk wel degelijk geschreven dat
je met dagboeken als historische bron moet oppassen, en dat de onwetendheid over
de gaskamers geen 'afdoende' verklaring is voor het gedrag van de gewone
Nederlander in oorlogstijd. Maar tegelijkertijd zijn de dagboeken  vrijwel de
enige bronnen waarop hij zijn betoog baseert en is zijn hele boek juist erop
gericht om te bewijzen hoe 'cruciaal' de onwetendheid over de Holocaust was.

Nu de stofwolken zijn opgetrokken is de vraag wat deze Nederlandse
Historikerstreit ons heeft gebracht. Van der Boom heeft voor een groot
lezerspubliek aangetoond dat het van belang is te onderkennen dat mensen niet
precies wisten wat de Holocaust inhield. Maar hij heeft niet kunnen overtuigen
dat het ontbreken van deze kennis de ontbrekende kabel is in de intrigerende
vraag waarom gewone Nederlanders zo weinig hebben ondernomen tegen de
Jodenvervolging. Om die vraag te kunnen beantwoorden zijn veel andere factoren
van minstens even groot belang, zoals bijvoorbeeld de mate van
gezagsgetrouwheid, de beïnvloeding door jarenlange propaganda van de nazi's en
de angst voor represailles.

Monster

Zo zijn we dus toch weer terug bij die academische traditie van het geven van
genuanceerde antwoorden op gecompliceerde vragen. Maar om daartoe te komen was
er wel eerst een debat nodig op het scherp van de snede - een debat dat écht
ergens over ging, namelijk over de kwestie op welk moment gevoelens van
afkeuring worden omgezet in daadwerkelijke actie. Dat is een universeel
vraagstuk, waarmee wijzelf elke dag te maken hebben: bijvoorbeeld als we in de
krant lezen over het grootschalige armoedeprobleem in derdewereldlanden, of over
de humanitaire ramp die zich in Syrië voltrekt. Het is ook een tijdloos
vraagstuk, dat is terug te voeren op het mensbeeld dat je bezit. Van der Boom
heeft een optimistisch beeld van de mens: als gewone Nederlanders 'het' zouden
hebben geweten, hadden ze wel anders gehandeld. Ikzelf denk dat zijn boek juist
het tegenovergestelde bewijst, namelijk dat veel mensen per definitie
terugdeinzen om anderen te helpen als dat voor henzelf grote risico's met zich
meebrengt - hoe verschrikkelijk het lot van die anderen ook is. En daarvoor hoef
je niet per se een 'monster' te zijn. Het is misschien een huiveringwekkende
conclusie, maar wel één die er ook buiten de ivoren toren van de wetenschap toe
doet.

Jaap Cohen (1980)  werkt bij het NIOD aan een proefschrift over de  familie
Jessurun d'Oliveira-Rodrigues Pereira.

De ene historicus verwijt de ander dat hij het debat vergiftigt

LOAD-DATE: 9 April 2013

LANGUAGE: DUTCH; NEDERLANDS

GRAPHIC:  De Hollandse Schouwburg aan de Plantage Middenlaan in Amsterdam was de
laatste verzamelplaats voor Joden.
Foto ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              95 of 146 DOCUMENTS



                                NRC Handelsblad

                              8 april 2013 maandag

Hakken, hoeden en bloot

BYLINE: Titia Ketelaar

SECTION: Het Grote Verhaal

LENGTH: 1012 woorden

SAMENVATTING

Voorafgaand aan de omstreden paardenrace Grand National, op Aintree, is er
Ladies' Day. Het echte geheim: ,,Geen ondergoed."

VOLLEDIGE TEKST:

De Aintree-houding is als volgt: de schouders opgetrokken richting de oren, de
armen dicht tegen het lichaam, en springend van de ene hooggehakte voet op de
ander. Het heet 'ik heb het hélemáál niet koud', en is vergelijkbaar met wat
treinreizigers op een tochtig station plegen te doen.

Maar waar die zich kleedt op koud winterweer, zijn op de Ladies' Day op Aintree,
de renbaan in Liverpool waar dit weekeinde de Grand National werd gehouden, de
vrouwen bloot, bloter, blootst. Hun jurken zijn van zwierig chiffon, reiken soms
tot net onder de billen. De decolletés zijn laag, de armen onbedekt, panty's uit
den boze. Perfect voor een hoogzomerse bruiloft, niet voor een weekeinde begin
april, het koudste in twintig jaar.

Toen vorig jaar voor Royal Ascot, die andere beroemde Britse paardenrace,
kledingregels werden ingesteld, was de kritiek dat het wel erg elitair was om
voor te schrijven wat de minimale hoedrand mocht zijn, dat de bezoeksters geen
strapless jurken mochten dragen of blote buiken en ruggen mochten laten zien. De
roklengte moest bovendien 'eerbaar' zijn en mannen werd verzocht jasje en das te
dragen. Was het een verkapt complot om de gewone man van de renbaan te weren?

Maar het schrikbeeld van de Ascot-bezoeker is Aintree. En wie kan het hem
kwalijk nemen? Vorig jaar omschreef een politieagent uit Liverpool de
vrouwelijke Aintree-bezoekers nog als goedkope en er ,,gewoontjes uitziende
sletten", met  hun ,,nep-zongebruinde huid van tien pond".

Het klopt dat Aintree een wereld is verwijderd van Ascot. Hier zijn de
rolmodellen voetbalvrouwen, de WAGS (Wives And Girlfriends), niet de koninklijke
familie. De hoogzwangere Coleen Rooney, echtgenote van Manchester United-ster
Wayne, werd op de Ladies' Day net zo gemist als straks eind juni de eveneens
zwangere prinses Kate gemist zal worden op Ascot.

Dit is het uitbundige Noord-Engeland, niet het bedaagde Zuiden. Dit is
Merseyside, met havenstad  Liverpool. Dit zijn geboren en getogen Liverpudlians.
Scousers, vernoemd naar het gerecht dat de zeelui aten. Ze werken als managers
van kledingwinkels, in hotels of in het vastgoed. Het zijn de jonge opkomende
dienstverleners, zoals deze kinderen van de traditionele working class volgens
de nieuwe klassenindeling van vorige week genoemd moeten worden.

Ze houden van glamour. Niet van verstandig. Zegt Lauren Gwynne (26) uit Kirby.
Op haar beige hakken - 11 inch, bijna 28 centimeter - wankelt ze over het gras.
Het is ,,best comfortabel", beweert ze. En: ,,De alcohol verdooft de pijn en
kou." Ze heeft lang nagedacht over haar outfit, een strakke beige jurk: ,,Het
ergste dat je kan overkomen, is dat je morgen met je foto in de Daily Mail
staat."

Dus zonnebruin uit een flesje, maar niet té oranje. De jurk kort, maar niet té
kort. De wimpers nep en lang, maar niet té lang. De make-up uitbundig, maar wel
bij daglicht aangebracht zodat de getekende wenkbrauwen er netjes uitzien. Een
hoed mag, maar het gaat om de hair extensions, en die moeten niet wegwaaien. En
het echte geheim: ,,Geen ondergoed." Dat tekent. Ze wijst op twee meisjes die er
inderdaad als ingepakte rollades bij lopen.

Niet dat iedereen er op Aintree zo uitziet. Er zijn eigenlijk twee soorten
racebezoekers: zij die zich bij de tent van kledingketen Matalan ophouden, waar
5.000 pond (bijna 6.000 euro) kan worden gewonnen voor de beste outfit, roze
champagne wordt gedronken en waar de vrouwen kippenvel hebben. Waar de mannen
bij de barretjes een zee vormen van glimmend grijze en blauwe pakken,
opgeschoren nekken, kuiven en Ray Ban-zonnebrillen.

Aan de andere kant van de ring waar de winnaars worden gehuldigd, staan de
paardenmensen. Warm ingepakt in tweed. De vrouwen met bontmutsen, laarzen en
elegante lange winterjassen. De mannen met pet, loden jassen of windjacks. Onder
de arm de Racing Post, hevig geannoteerd. Om de nek een verrekijker. Sommigen
zijn eigenaren of oud-jockeys, die door iedereen worden herkend. ,,Hier gaat het
om de race", zegt Kelly Gale (33) uit Cumbria. Ze berijdt een merrie uit
dezelfde stal als een van de deelnemers. Jaagt, kent van alle langskomende
paarden stal, trainer, eigenaar en jockey. ,,Aan mode heb je hier niets", zegt
ze. ,,Het is altijd koud op Aintree."

Het enige dat beide groepen verenigt, is gokken. Voor de stands van de
bookmakers staan voor en na iedere race lange rijen. Alleen al zaterdag werd er
150 miljoen pond (177 miljoen euro) ingezet. Het gejuich is dan ook oorverdovend
als de jockeys en hun paarden worden aangemoedigd.

Beproeving voor ruiter en paard

De Grand National, sinds 1839 gehouden op de renbaan van Aintree bij Liverpool,
is een fenomeen. Het evenement geldt als de zwaarste beproeving ter wereld voor
paard en jockey. En een zege betekent onsterfelijkheid.

De aandacht voor de hindernisrace overstijgt die voor de finale van de FA Cup in
Wembley: alle 70.000 kaarten waren uitverkocht, en wereldwijd volgden naar
schatting 600 miljoen televisiekijkers de Grand National.

De hoge en brede heggen zijn beroemd en berucht, en ieder jaar struikelt een
aantal paarden. Sommigen rennen zonder jockey nog even mee, anderen worden
afgevoerd en afgemaakt. Tot woede van dierenactivisten, die ook dit weekeinde
voor de ingang van de renbaan demonstreerden.

Het parcours en de hindernissen werden al verscheidene malen aangepast. De
heggen zijn inmiddels van een flexibelere houtsoort, waardoor de paarden er
doorheen kunnen springen. Maar niet elke keer gaat het goed: bij een eerdere
race op Aintree, vrijdag, struikelde Little Josh, en moest worden afgemaakt. Van
de veertig paarden die zaterdag deelnamen aan de Grand National haalden er
slechts zeventien de finish. Maar paarden noch jockeys raakten ernstig gewond.

Winnaar was outsider Auroras Encore, bereden door de 23-jarige Schot Ryan Mania.
Zij wonnen met negen lengtes van Cappa Bleu en Teaforthree. Favoriet Seabass,
met jockey Katie Walsh, werd dertiende. Nog nooit won een vrouw de Grand
National.

LOAD-DATE: 8 April 2013

LANGUAGE: DUTCH; NEDERLANDS

GRAPHIC: Bezoekers van Ladies' Day, aan de vooravond van de Grand National.
Rechts hoofdrolspeelsters uit The Valleys, de succesvolle Britse realityserie
die eind april op MTV aan het tweede seizoen begint. Lateysha, Carley, Jenna,
Natalee en Nicole waren op Aintree gekleed in de kleuren van de vlag van Wales,
waar The Valleys zich afspeelt.
Foto's AP en AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              96 of 146 DOCUMENTS



                                NRC Handelsblad

                              5 april 2013 vrijdag

In een geweldscarrousel;
Slow journalism over de roerige Noord-Kaukasus

BYLINE: Michel Krielaars

SECTION: Boeken

LENGTH: 957 woorden


Soms onthullen een paar gewone foto's veel meer van een drama dan de
bijbehorende tekst, hoe goed die ook is geschreven. Dat had ik bij 'Moechazjirs
fotoalbum', een los katern achterin De geheime geschiedenis van Khava Gaisanovo
en de Noord-Kaukasus, dat weer een onderdeel is van het slow journalism-avontuur
The Sochi Project van fotograaf Rob Hornstra en journalist Arnold van Bruggen.

Moechazjir Gaisanov was een Ingoesjetische taxichauffeur uit Noord-Ossetië, een
van de Russische provincies op de Noord-Kaukasus, waar sinds het uiteenvallen
van de Sovjet-Unie in 1992 een bij tijd en wijle hevig opflakkerende
burgeroorlog woedt. In 2007 verdween hij, toen hij op weg was naar de
Noord-Ossetische hoofdstad Vladikavkaz, om nooit terug te keren. Volgens zijn
vrouw Khava is hij gekidnapt door de politie, die op de Noord-Kaukasus een
maffioos terreurbewind uitoefent.

Op het omslag van het door Hornstra en Van Bruggen gemaakte 'fotoalbum' staat
Moechazjir zelf afgebeeld: een vriendelijk ogende, stevig gebouwde man met een
aardig gezicht, zware wenkbrauwen en een grijze snor. De volgende 31 bladzijden
bevatten foto's van zijn naaste familieleden en vrienden - kiekjes waarop
harmonie overheerst, gemaakt in de vreedzame tijden van de Sovjet-Unie en het
Rusland van nu.

Ze laten het dagelijks leven zien in een - grotendeels islamitisch - deel van
Zuid-Rusland, waar het leven tot 1992 in zijn beschaafde armoede en
rommeligheid weinig verschilde van dat in de rest van het land van de grote
socialistische belofte. Zodra je beseft dat de brave Moechazjir door die
kidnappende politieagenten is vermoord, krijgen die foto's een aangrijpende
meerwaarde, die je de rest van dit bijzondere, slapgekafte en op krantenpapier
gedrukte boek binnensleurt.

Stammenstrijd

In De geheime geschiedenis van Khava Gaisanova doen Hornstra en Van Bruggen in
woord en beeld verslag van hun reizen door de Noord-Kaukasus en schetsen ze ook
de bloedige historische achtergronden van die door stammenstrijd, corruptie en
overheidsterreur geteisterde regio, waar de grenzen in de loop der eeuwen steeds
opnieuw werden getrokken.

Ze reisden erheen onder het voorwendsel een reportage over het oord van de
Olympische Winterspelen van 2014 te willen maken. Maar in werkelijkheid was het
hen te doen om de harde werkelijkheid van het achterland. Op die manier zijn ze
erin geslaagd een gruwelijke wereld te laten zien, waar geweld en corruptie de
voornaamste wetten zijn.

Hun verhaal wordt afgewisseld met prachtige foto's van het ruige berggebied en
het dagelijks leven in de steden en dorpen. Maar het zijn de portretten van hun
inwoners, die echt diepe indruk maken. Iedereen heeft wel iets vreselijks
meegemaakt, wat te zien is aan hun ontbrekende handen, voeten, benen en ogen. En
of het nu om een gewone burger, een soldaat of een politieagent gaat, je beseft
dat ieder van hen in dezelfde geweldscarrousel zit van een moordzuchtig en
corrupt systeem. Die foto's nemen soms enkele pagina's achtereen in beslag,
waardoor  ze het geschreven verslag van Van Bruggen op een intrigerende manier
aanvullen en de banaliteit van het geweld extra benadrukken.

De tekst in dit bijzondere boek is niet minder spannend en interessant.
Regelmatig worden Hornstra en Van Bruggen door de politie aangehouden en
ondervraagd over wat ze te zoeken hebben in het gebied. Het zijn intimiderende
en bedreigende momenten, die beide jonge journalisten altijd tactvol tot een
goed einde weten te brengen.

Behalve de bloedige geschiedenis van de Kaukasus, een natuurlijk conflictgebied
waar bloedwraak en stammenstrijd tot de lokale mores behoren, heeft Van Bruggen
ook een scherp oog voor de menselijkheid in de schilderachtige streek waar hij
en Hornstra rondtrekken.

Dat levert mooie en zeer gevarieerde microgeschiedenissen op, die meer inzicht
bieden in wat er op de Kaukasus gebeurt dan de gemiddelde nieuwsberichtgeving.
'Bij ons ben je maar kort kind', zegt bijvoorbeeld een oude Dagestaanse
journalist. 'Hier is een meisje van acht al volwassen en draagt volledige
verantwoordelijkheid in het huishouden. Jongens moeten op hun achtste leren
vechten en op hun 14de klaar zijn voor het echte leven.'

Sporen

Dat is weer eens andere koek dan in het Westen, waar je de zorgeloosheid van je
kindertijd tot je 40ste kunt oprekken. Dat die volwassenheid op de Kaukasus door
al het geweld aanmerkelijk korter  kan duren, is weer een ander verhaal. Maar
ook dat ontglipt niet aan de aandacht van Hornstra en Van Bruggen, want dood en
verderf beleven ze weliswaar niet aan den lijve, maar de sporen ervan en de
angst zijn in hun omgeving voortdurend aanwezig.

Aangrijpend is het hoofdstuk waarin Khava vertelt over de deportatie op last van
Stalin van een half miljoen inwoners van de Noord-Kaukasus naar Kazachstan,
omdat hun leiders met de nazi's hadden gecollaboreerd.

Ze werden in verlaten gebieden 'neergeplant', waardoor velen van honger en
uitputting omkwamen. De Ingoesjetische Khava kan niet zonder droge ogen
vertellen hoe een aanzienlijk deel van haar familie toen omkwam.

Na het lezen van dit boek was ik diep onder de indruk. Niet alleen van wat de
makers - onder soms levensgevaarlijke omstandigheden - tot stand hebben
gebracht, maar ook van de enorme overlevingskracht van al die gewone mensen die
ze hebben gesproken en geportretteerd en die niet zo snel van mijn netvlies
zullen verdwijnen.

De gewone mensen die worden geportretteerd maken diepe indruk

Rob Hornstra en Arnold van Bruggen:  De geheime geschiedenis van Khava Gaisanovo
en de Noord-Kaukasus.  Pegasus, 352 blz.  EUR 29,-

Een onderdeel van een omvangrijk slow journalism-project levert bijzondere
verslaggeving op van het leven van gewone mensen op de roerige Noord-Kaukasus,
waar stammenstrijd en corruptie heersen.

LOAD-DATE: 5 April 2013

LANGUAGE: DUTCH; NEDERLANDS

GRAPHIC: Vier pagina's uit 'Moechazjirs fotoalbum, met Moechazjir zelf  (met
bontmuts en snor) links op de foto rechtsboven
Foto's uit besproken boek

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              97 of 146 DOCUMENTS



                                NRC Handelsblad

                              5 april 2013 vrijdag

Wat doen we straks met onze SNS-bank?;
Column

BYLINE: Menno Tamminga

SECTION: Economie

LENGTH: 561 woorden


Het onderwerp van deze column kreeg ik in handen gedrukt. Letterlijk. Een tijdje
geleden gaf een man me een A4'tje met de titel Naar een nieuwe Staats Nuts
Spaarbank. De man bleek Harry Grosveld te heten. Hij pleit voor een
maatschappelijke discussie over de toekomst van de bankensector en de rol van de
genationaliseerde SNS. Hij draait inmiddels mee op Facebook en met @StaatsNSbank
op Twitter. Dat Twitteraccount heeft ook de actuele versie van dat  A4'tje.

Zijn idee laat zich lezen als terug naar de toekomst. Het ziet er in grote
lijnen zo uit: de overheid moet als enig aandeelhouder SNS transformeren tot de
Postbank van de 21ste eeuw. De Postbank werd in 1986 geformeerd door de
samenvoeging van ambtelijke organisaties met recht-op-en-neer financiële
diensten: sparen (Rijkspostspaarbank) en betalen (Postgiro). Hun
staatsachtergrond vloeide voort uit de (toen in diskrediet geraakte
paternalistische) opvatting dat gewone burgers, ondernemers in het midden- en
kleinbedrijf en overheidsinstellingen gebaat zijn bij een sobere, stabiele bank
waar hun geld veilig is.

In de voortrollende privatiserings- en liberaliseringsgolven van dertig jaar
geleden verkocht de overheid de Postbank aan de NMB, die fuseerde met
verzekeraar Nationale-Nederlanden tot ING. Van de eerdere ambitie van
bijvoorbeeld de Partij van de Arbeid dat de Postbank de concurrentie in het
bankwezen moest oppoken is niets meer vernomen.

In het 'plan Grosveld' wordt de SNS een moderne Postbank: sparen, kredieten,
woninghypotheken - en verder geen fratsen. Maar hij voegt iets extra's toe: weg
met de systeembanken. De minister van Financiën kondigt aan dat vanaf dag X geen
enkele bank meer gered zal worden.

De consequenties zullen verstrekkend zijn. Particuliere banken zullen zich
moeten heroriënteren op hogere kapitaalbuffers in plaats van hogere rendementen.
Klanten zullen zich afvragen: waar is mijn geld veilig? Om hen te helpen kiezen
moeten banken aan het publiek frequenter duidelijk maken hoe sterk hun
financiële positie is. Dat kan door de maandelijkse rapportage over hun
vermogenspositie aan toezichthouder De Nederlandsche Bank, die nu geheim is,
gewoon openbaar te maken.

Het lijkt me zinvol dat er een spaargeldgarantiestelsel  blijft, dat wel
stapsgewijs wordt versoberd tot de bedragen van vóór de kredietcrisis: 40.000
euro per persoon per bank, waarbij de klant op de laatste 20.000 euro een eigen
risico heeft van 10 procent.

Natuurlijk zijn er vragen te over. Zal de Europese Commissie dit akkoorderen?
Ja, waarom niet? Als de nieuwe Staats  Nuts Spaarbank geen prijsbreker op de
markt zal zijn. Zullen de particuliere banken hun kredieten niet in hoger tempo
krimpen dan de nieuwe Nutsspaarbank zelf zal uitbreiden? Zal die nieuwe
staatsbank, als zij een succes is, niet zelf te groot zijn om bankroet te gaan?
Wat moet de baas van die bank verdienen? Zullen politici in de verleiding komen
om financiële industriepolitiek te bedrijven, zoals extra kredieten geven voor
extra groei die vervolgens in extra stroppen eindigen?

Financiële experimenten zijn nooit geliefd bij de politieke en monetaire
autoriteiten, maar het systeem zoals het was, bleek de afgelopen jaren
rampzalig. Nieuwe avonturen tegemoet.

De redacteuren Maarten Schinkel en Menno Tamminga schrijven in deze wisselcolumn
over economische ontwikkelingen.

Vanaf dag X wordt geen enkele bank meer gered

LOAD-DATE: 5 April 2013

LANGUAGE: DUTCH; NEDERLANDS

GRAPHIC: Tamminga, Menno5

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              98 of 146 DOCUMENTS



                                NRC Handelsblad

                             4 april 2013 donderdag

Uitgelicht

SECTION: Media

LENGTH: 455 woorden


Film

La nouvelle Ève (Catherine Corsini, 1998, F/P).  Relatiekomedie. Camille (Karin
Viard) is de dertig gepasseerd, maar hangt nog steeds ieder weekend de beest
uit. Ze geeft de voorkeur aan de spanning van vluchtige avontuurtjes boven de
rust van een vaste relatie. Tot ze op een dag Alexis (Pierre-Loup Rajot)
tegenkomt. Ze valt als een blok voor hem, maar hij is getrouwd en heeft
kinderen. Maar om hem te veroveren is Camille tot alles in staat. TV 5,
20.00-21.35u.

The Life Aquatic with Steve Zissou (Wes Anderson, 2005, VS). In een
onderwaterwereld à la Jacques Cousteau vecht Steve Zissou (Bill Murray) met een
team van mafketels, onder wie Owen Wilson, Cate Blanchett, Anjelica Huston en
Jeff Goldblum, een titanenstrijd uit met een rivaal en een haai van mythische
proporties. Veel spanning of ontwikkeling zit er niet in de plot, maar dat doet
er bij Anderson niet toe. Het gaat om de vondsten en vondstjes. En om de
kleuren.BBC 1, 00.30-02.256u.

Informatief

Himalaya - Leben am Abgrund. Aflevering uit Koreaanse serie over het leven van
mensen in buitengewone gebieden. Vandaag de inwoners van Tuman, een bergdorpje
in Nepal. Er wonen voornamelijk Tamang, een volk dat vijfhonderd jaar geleden
uit Tibet vertrok. Zij houden zich in leven met wat akkerbouw en veeteelt. Twee
maal per jaar, in lente en herfst, trekken de mannen de bergen in om er op zoek
te gaan naar de honing van de bergbij. Arte, 18.20- 19.10u.

Zembla: SNS, klein geworden door groot te doen. SNS, ooit een spaarbank voor de
gewone man, wilde na de beursgang in 2006 een grote speler worden in de
bankwereld. Kort daarna kocht het voor 810 miljoen euro het
vastgoedfinancieringsbedrijf Bouwfonds, van ABN Amro. Maar de aankoop, ter
waarde van 8,8 miljard euro, blijkt geen meesterzet maar een dramatische zeperd
met een slechte afloop. Waarom veranderden vastgoedprojecten in verliesposten en
waarom had niemand het fiasco voorzien? Ned.2, 21.10-22.00u.

Het verhaal van...  Louis de Funès. Documentaire over de succesvolle Franse
acteur en komiek Louis de Funès. Zijn gebaren, mimiek en timing maakten van hem
een van de grootste Franse komische acteurs van de twintigste eeuw. Nooit is een
Franse filmster zo populair geworden als de Funès. Drie decennia na zijn
overlijden is de waardering van zijn publiek voor zijn filmpersonages nog steeds
groot. Eén, 22.30-23.24u.

David Bowie - Cracked Actor. Klassieke rockdocumentaire uit 1975 over
popmuzikant David Bowie (1947), gemaakt in de tijd dat hij de wereld rondreist
met zijn Diamond Dogs- tournee, een fysieke en emotionele uitputtingsslag. Alan
Yentob spreekt zijn onderwerp 's ochtends vroeg in hotelkamers, of in een taxi.
Bowie oogt uitgeput maar gaat serieus in op alle vragen. BBC 1, 23.35-00.30u.

LOAD-DATE: 4 April 2013

LANGUAGE: DUTCH; NEDERLANDS

GRAPHIC: Een portret van de dertig jaar geleden overleden Louis de Funès.
Eén, 22.30u.
De klassieke rockdocumentaire David Bowie - Cracked Actor.
BBC 1, 23.35u.

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              99 of 146 DOCUMENTS



                                NRC Handelsblad

                             4 april 2013 donderdag

Revolutie in het  Rijksmuseum

BYLINE: Simon Schama

SECTION: Cultureel Supplement

LENGTH: 2597 woorden

SAMENVATTING

Buitenlandse blikVorige week mocht kunsthistoricus Simon Schama kijken in het
Rijksmuseum dat zich opmaakt voor de heropening. Hij zag hoe het museum
samenbrengt wat nooit had mogen worden gescheiden: de 'schone' en 'decoratieve'
kunst.

VOLLEDIGE TEKST:

Eindelijk. Daar waren ze dan, al mijn oude vrienden die ik  de afgelopen tien
jaar had gemist, tegen de muur geleund, wachtend op hun beurt om weer terug te
keren waar ze thuishoorden: aan de muren van het Rijksmuseum in Amsterdam. Daar
waren de bungelende beentjes van het zieke kind van Gabriël Metsu dat met holle
ogen in zijn moeders armen lag, daar was de bos witte asperges van Adriaen
Coorte, spookachtig tegen het zwart, met rafels van het touwtje eromheen tegen
de papierachtige huid. Ook waren er de benen van die mooie del van Jan Steen,
met wat krullen onder haar zachte muts vandaan, op de rand van een bed gezeten,
het rechterbeen met de afdruk van de kousenband over haar linker geslagen, met
de achterkant van haar dij schandalig zichtbaar terwijl ze haar rode kousen aan-
of uittrekt. ,,Wat denk jij?", vroeg Taco Dibbits, directeur collecties van het
Rijksmuseum en samen met algemeen directeur Wim Pijbes de held van de verheugend
briljante verbouwing van het museum, ,,aan of uit?" ,,Uit", zei ik. ,,Dat is dan
geregeld", zei hij met zijn kennerslachje.

De hereniging was in volle gang. Eerder hadden we Saskia met haar mollige kin en
glimmende koeienogen terug aan de muur van een zaal vol vroege Rembrandts zien
hijsen. Op hun plaats hingen al de treurende Jeremia in zijn duifgrijze fluwelen
jas, met het hoofd gebogen terwijl achter hem de tempel brandt, en de jonge
broeierige Rembrandt met zijn weerbarstige haar en knobbelneus, half schuilgaand
in schaduwen om de diepten van dichterlijke weemoed te verbeelden.

Dibbits en Pijbes dachten erover om de leuze 'weerzien met de meesters' te
lenen, die bij de heropening van het Rijksmuseum aan het einde van de Tweede
Wereldoorlog was gebruikt. Dat gevoel van nationale wederopstanding is nu niet
helemaal mogelijk, maar het blijft toch een emotioneel beladen hereniging van
het publiek met werken die onlosmakelijk verbonden zijn met het gezamenlijke
zelfbesef van de Nederlanders. Wat er met het museum is gedaan, is niet zozeer
een restauratie met een fraai staaltje eigentijdse vormgeving, als wel de
invoering van een conservatorenrevolutie.

Wie deze vroege Rembrandts ziet, of het grote maniëristische De kindermoord te
Bethlehem van Cornelis van Haarlem, met zijn ballet van draaiende billen,
ontmoet net als de eersten die dit zagen, het zilver, de wapens en de kasten die
het meubilair vormden van de cultuur die deze schilderijen mogelijk maakte. We
betreden de historische wereld van Nederland van een bepaald moment. En omdat de
voorwerpen zijn geplaatst in vitrines zonder lijsten en randen, waarin het glas
verbluffend onzichtbaar is, is er niets in ons blikveld dat het beeld van het
object scheidt.

Dialoog

Die voorwerpen bevinden zich daar niet tussen de schilderijen ter wille van
sierlijke sfeer. Ze zijn door Dibbits en zijn collega's uit het rijke bezit van
het museum gekozen om een actieve dialoog te scheppen tussen de schilderijen en
de objecten, de materiële wereld en de culturele verbeelding. De gedachte is
mild in plaats van dogmatisch sociaal en is schatplichtig aan de
wetenschappelijke traditie die het beste wordt belichaamd in het werk van de
grote Nederlandse cultuurhistoricus Johan Huizinga (1872-1945), die geloofde dat
beelden, voorwerpen en teksten ondeelbaar verbonden waren in de vorming van een
gemeenschappelijke cultuur. Conform de nadruk in de jongste kunstgeschiedenis op
de scheppende kracht van een omgeving bij de opkomst van een meester (in plaats
van de mijmeringen van eenzaam genie), wordt de jonge(re) Rembrandt in het
gezelschap van zijn vrienden en opdrachtgevers geplaatst.

Een van deze vrienden, de lijstenmaker Herman Doomer, wordt vertegenwoordigd
door een spectaculaire kast van ebbenhout en paarlemoer. Een andere vriend, de
goudsmid Jan Lutma, is aanwezig in een prachtige drinkkom in de vorm van een
zacht glanzende geopende oester. Samenwerkings- en vriendschapsbanden spatten
van de muren. Het vroege zelfportret van Rembrandt wordt aangevuld met dat van
zijn Leidse dubbelganger en rivaal Jan Lievens, die ook een portret levert van
hun gezamenlijke beschermheer Constantijn Huygens, de geleerde secretaris van
stadhouder Frederik Hendrik.

Mocht dit allemaal afschrikwekkend en afleidend klinken - dat is het echt niet.
Geschiedenis en kunst zien hun natuurlijke gezelschap hersteld, want ook al
worden afbeeldingen door historici neerbuigend als 'zacht' bewijs uit het
verleden beschouwd, en worden historici door kunsthistorici voor botte
cultuurbarbaren gehouden, zoals Huizinga wist, hebben ze elkaar wel degelijk
nodig om de werkelijkheid van verloren werelden te reconstrueren. De
geschiedenis is blind zonder de welsprekendheid van beelden; de kunst is doof
zonder de getuigenis van teksten.

Het Rijksmuseum is niet de eerste instelling die samenbrengt wat nooit had mogen
worden gescheiden in 'schone' en 'decoratieve' (en derhalve niet-zo-schone)
kunst. Maar systematische pogingen om culturen in al hun facetten te presenteren
werden vooral ondernomen door musea met een rijk bezit aan voorwerpen in plaats
van schilderijen. Zo volgde het Londense Victoria and Albert Museum in 2001 de
opvatting van negentiende-eeuwse schrijvers als John Ruskin en William Morris
dat textiel, keramiek en dergelijke een even krachtige esthetische lading als
schilderijen konden hebben, door deze kunsten in een chronologische reeks zalen
van Tudors tot Victorianen bijeen te brengen.

Kunst van het volk

Maar het is iets heel anders als een instelling die bij het publiek verbonden is
met een grote optocht van meesterwerken en schilders - Rembrandt, Ruisdael,
Vermeer - haar behuizing verbouwt tot het 'Museum van Nederland', zoals het
Rijksmuseum zich nu noemt. Het is ook geen toeval dat deze verheugende doorbraak
hier plaatsvindt: in de Nederlanden bestond de sterkste weerstand tegen het
beschamende onderscheid tussen 'hoog' en 'laag' dat in het Italië van de
Renaissance werd ingevoerd. Volgens de Portugese humanist Francisco de Holanda
was Michelangelo zuinig in zijn lof voor het vermogen van de schilders uit de
Lage Landen die zich specialiseerden in iets minderwaardigs als het landschap.
Maar juist daarom werd de kunst in Nederland bezit van het volk, terwijl ze in
Italië vooral bezit van kerk en aristocratie werd. Hier ontstond een kunst die
niet schroomde om niet alleen gewijde en historische zaken tot onderwerp te
nemen, maar ook het aardse geheel van het menselijk bestaan, van het meest
platvloerse tot het meest verfijnde.

Als we het dienstmeisje van Vermeer melk uit een kan zien schenken of we kijken
naar een glas wijn en een haring van Pieter Claesz, dan spreekt het voor ons
tegenwoordig vanzelf dat de gewone handelingen en voorwerpen een intens verheven
lading kunnen krijgen. Maar deze vertaling van het heilige van het godsdienstige
naar het wereldse domein werd het meest ingrijpend verwezenlijkt in de
Nederlanden.

Maar het calvinisme dat beelden in kerken als een vorm van afgoderij verwierp,
was aanleiding voor de verbeeldingsdrang om zich naar elk ander denkbaar
onderwerp te verplaatsen. Het Rijksmuseum wemelt van de afbeeldingen die ook al
lijken ze vol werelds genot, toch een lading van spiritueel zelfonderzoek
behouden. Een stilleven van Pieter Claesz verzamelt symbolen van alle kunsten
die ons werelds plezier zouden moeten bezorgen - waaronder de schilderkunst zelf
- en geeft tegelijkertijd blijk van een transcendente artistieke vaardigheid.
Een heldhaftige molen van Jacob van Ruisdael kan bespiegelingen over het kruis
uitlokken ('Zoek de preek'), maar die kunnen de plank ook faliekant misslaan.
Zulke visuele geheven vingers zouden weleens weinig meer effect op de
oorspronkelijke kijkers kunnen hebben gehad dan nu op ons. Misschien hebben zij
wel geknikt, gezucht en vervolgens genoten van de satijnglans bij een jurk van
Ter Borch of het volmaakt weergegeven romige oppervlak van een kaas bij Floris
van Dijck.

Bewapende burgers

Er is nog een reden dat de populariteit van het Rijksmuseum in het nationale
geheugen geworteld is. Want dit was niet alleen een kunst waarin zich het leven
van het gewone volk in de Nederlanden weerspiegelde, maar ze was op een
verbazingwekkende schaal ook eigendom van dit volk. Uit taxaties van
huishoudelijke bezittingen ten behoeve van belastingheffing en legaten blijkt
dat grootse portretten en historiestukken weliswaar buiten het bereik van de
gemiddelde molenaar of koopman zullen hebben gelegen, maar dat dit niet gold
voor een enorme reeks bescheiden schilderijen die de markt overspoelden -
taferelen uit het dagelijks leven, kleine landschappen, stillevens, vrolijke
gezelschappen van drinkers, vrijlustigen en dergelijke. Vele daarvan waren te
koop voor niet veel meer dan het weekloon van een geschoold ambachtsman.

En ook in een ander opzicht was de schilderkunst maatschappelijk erfgoed. In
Italië waren groepsportretten dynastiek, maar in Nederland waren ze
maatschappelijk en daarmee onderdeel van het volkserfgoed, ten minste onder de
middenklasse. Elke stad in het land had haar publiek afgebeelde groepen
schutters, bestuurders van wees- en bejaardenhuizen, staalmeesters van het
lakengilde... De Nachtwacht mag nu dan als een 'meesterwerk' worden gezien, maar
waarvan? Het antwoord is van een idee, of liever gezegd van een maatschappelijke
mythe: die van de onsterfelijke levenskracht van de bewapende burger.

De vorm - de stuwende dynamiek die de compagnie van Banninck Cocq uit de
schilderijlijst tussen de verbijsterde toeschouwers duwt, het onbehaaglijke
gevoel van beroering door lawaai en chaos, nauwelijks bedwongen door de bevelen
van de officieren - past volmaakt bij die ideologie. Deze ideologie was de
tegenpool van de aristocratische en kerkelijke schilderkunst, die vooral uit de
koker van hiërarchie en gezag komen. Terwijl het schilderij van Rembrandt dus in
de verheven sfeer van de canon als een van 's werelds meesterwerken kan bestaan,
is de essentie ervan, en dus het genot, onbegrijpelijk zonder zijn specifieke,
Amsterdamse geschiedenis.

Nationale herbevestiging

Het idee was om de Nederlanders hun geschiedenis terug te geven, een
geschiedenis onlosmakelijk verbonden met hun kunst. En Dibbits en Pijbes, en ook
Ronald de Leeuw, de oorspronkelijke bedenker van het historische verhaal en
vorige directeur van het Rijksmuseum, doen geen concessie aan deze geest van een
'Museum van Nederland'. In een tijd van inwisselbare internationale
kunstbeurzen, allemaal leurend met dezelfde hedendaagse kunst, heeft het iets
diep ontroerends dat een grote kunstinstelling niet bang is om nog eens het
eigene van haar nationale cultuur en geschiedenis te bevestigen, en om daaruit
reden tot algemene vreugde in plaats van onbehaaglijke verlegenheid te putten.

Zie het als een Nederlandse versie van de Britse Olympische zelfbejubeling van
vorig jaar, compleet met de laatste grote publieke verschijning van de
aftredende koningin Beatrix. De heropening van het Rijksmuseum is een
gelegenheid geworden met volop mogelijkheden tot een milde maar onbeschroomde
daad van nationale herbevestiging.

En dit alles zonder een zweem van bekrompen chauvinisme. Om de visie van de
oorspronkelijke architect van het Rijksmuseum Pierre Cuypers (1827-1921) te
eren, was een weidse blik vereist op het Nederland van vroeger en nu. Cuypers
was een katholiek uit het zuiden en hij koos een idioom dat met zijn bakstenen
geveltorens bedoeld was als echo van de late Middeleeuwen en de Renaissance,
toen de Nederlanden nog niet waren opgedeeld in een katholiek zuiden en een
calvinistisch noorden. Het liberale historisme van Cuypers, verankerd in de
historische schilderingen van Georg Sturm en de gebrandschilderde mijlpalen uit
de geschiedenis van de Nederlanden die het interieur van het museum sieren, werd
als onzinnig, zo niet verfoeilijk kleinburgerlijk beschouwd door latere
generaties van modernistisch gezinde museumdirecteuren, die de terrazzovloer
sloopten, de doeken oprolden en de muren witkalkten. Maar het museum was nooit
bedoeld als een white cube en het is nu geheel hersteld naar het fraaie beeld
van Cuypers.

Dat dit is verwezenlijkt door de Spaanse architecten Cruz y Ortiz, afkomstig uit
het koninkrijk waartegen de Nederlanders een bloedige tachtigjarige oorlog voor
hun vrijheid uitvochten, is een paradox die niemand ontgaat. Want deze
reconstructie van een nationale geschiedenis is verricht in pan-Europese
samenwerking, in de geest van het internationalistische humanisme van Erasmus en
de staatsman-filosoof Hugo de Groot, wiens portret op zestienjarige leeftijd,
door Jan van Ravesteyn, met een gezicht verlicht door ondeugend intellectueel
esprit, een van de meest geslaagde herontdekkingen van de nieuwe inrichting is.
Het briljante interieur, met inbegrip van die oogstrelend vormloze vitrines, is
het werk van de Fransman Jean-Michel Wilmotte, het glas- en metaalwerk zijn
gemaakt in het Italiaanse Brescia en de optisch golvende sterrenhemel van de
sierplafonds boven de twee trappenhuizen is geschilderd door de Britse Turner
Prize-winnaar Richard Wright.

Grot van Aladdin

Niet alle Nederlandse schilders waren zo honkvast als Vermeer of Rembrandt.
Schilders als de fenomenale Hendrick ter Brugghen, die naar Italië gingen en na
hun terugkeer het drama van licht en donker van Caravaggio vernederlandsten met
dikke pensen tegen de schilderijlijst als van Nederlandse voetbalfans die naar
het buitenland gaan voor de actie, maar altijd de energie mee terugbrengen naar
huis. In de zalen van de Middeleeuwen en de Renaissance is een waarachtig
Nederlandse stijl te zien: rauw en naturalistisch expressief voortspruitend uit
de matrix van de internationale christelijke beeldhouwkunst.

Nog opzienbarender is misschien wel dat het Rijksmuseum binnenkort één grote
geschiedenisles zal zijn, maar dat niet alles huiswerk is. Om elke hoek is
verrassende vrolijkheid en pret. De zalen met 'bijzondere collecties' zijn een
verbluffende open schatkist, een schitterend verlichte Nederlandse grot van
Aladdin waarin kinderen van alle leeftijden kunnen watertanden van de
hebbedingetjes: sieraden, musketten, lansen, miniatuurtheeserviezen van zilver,
een hele vloot modelschepen vanaf de zeventiende en achttiende eeuw,
toverlantaarns, kostuums, glazen, tegels - wonder op wonder, een fabelachtige,
oneindige roes van spullen.

Ook de mensen die al deze spullen hebben gedragen, gebruikt en bezeten, waren
hier rond en duiken vaak op in de eenvoudigste gedaanten. Een van de vitrines
herbergt een kleine verzameling wollen mutsen, veelal fleurig gestreept. De
enige andere plaats waar we bij mijn weten zoiets kunnen zien, is op
schilderijen van vissers en misschien Nederlandse boeren. Maar dit zijn de
mutsen die in de zeventiende eeuw op Spitsbergen werden gedragen door de
bemanning van walvisvaarders en die onder het ijs bewaard zijn gebleven, in zo'n
volmaakte staat dat we ze in een la met mutsen van een willekeurige
kledingwinkel zouden verwachten. Zo kijken we naar de mutsen en horen de kreten
van de zeelui, het gekraak van hout dat vastzit in het ijs, we ruiken de vaten
met walvisspek en voelen ons één met ons voorgeslacht. En dat is misschien geen
Schone Kunst, maar er gaat des te meer betoverende kracht van uit.

© The Financial Times Ltd.

Om elke hoek biedt het museum verrassende vrolijkheid en pret

Geschiedenis  zonder  een zweem van bekrompen chauvinisme

LOAD-DATE: 4 April 2013

LANGUAGE: DUTCH; NEDERLANDS

GRAPHIC: Jacob van Ruisdael, 'De molen bij Wijk bij Duurstede', (1668-ca. 1670,
olieverf op doek, 83 x 101 cm.)
Simon Schama is historicus, programmamaker bij de BBC  en docent aan Columbia
University.

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              100 of 146 DOCUMENTS



                                NRC Handelsblad

                             3 april 2013 woensdag

Republikeinse macht;
Column

BYLINE: h.j.a. hofland

SECTION: Opinie

LENGTH: 844 woorden


Het verlangen naar het afschaffen van de erfelijke monarchie, het uitroepen van
de republiek met een gekozen president groeit. Er is nog geen onderzoek naar de
publieke opinie over gehouden maar wat we vroeger de stem des volks noemden,
begint radicaal te veranderen, in de brieven van lezers in de gedrukte media en
vooral op internet. De toon wordt directer, rauwer, naar de eisen van de
tijdgeest. Verdachtmakingen die nog niet lang geleden als majesteitsschennis
werden beschouwd, zijn gebruikelijk geworden. Is het volk wezenlijk veranderd?
Dat zal op 30 april moeten blijken.

Ik geloof niet dat op de dag van de inhuldiging een revolutie zal uitbreken.
Maar uit het verloop van de plechtigheid en de feestelijkheden zullen we
misschien wel kunnen afleiden hoe sterk het anti-monarchisme op het ogenblik is.
Als het zich als een sterke stroming zou hebben gevestigd ontstaat er een nieuwe
vraag. Hebben de nieuwe republikeinen zich een voorstelling gemaakt van de
manier waarop de grote verandering tot stand zou worden gebracht?

Het ligt voor de hand dat dit dan via een referendum zou gebeuren. Blijkt
daaruit dat de republikeinen in de minderheid zijn (wat mij nu het
waarschijnlijkst lijkt), dan zijn er nog twee mogelijkheden. Òf ze zijn
getalsmatig zo zwak dat ze de hoop verliezen, òf ze krijgen dertig tot veertig
procent en daarmee hebben ze zich dan als een macht in de binnenlandse politiek
gevestigd. In dat geval krijgt de koning een verborgen politieke functie. Hij
zal er door zijn persoonlijk gedrag en dat van zijn familie voor moeten zorgen
dat de republikeinse macht weer wordt verzwakt tot de oorspronkelijke omvang, de
kleine minderheid van principiëlen die al jaren in de marge van de politiek
aanwezig is zonder de orde te verstoren.

Maar laten we aannemen dat ten gevolge van de komende feesten de republikeinse
macht wordt vergroot. De Partij van de Arbeid wil dat de koninklijke familie
belasting gaat betalen naar het tarief van alle Nederlandse burgers; een aantal
leden van GroenLinks en de SP zullen bij de inhuldiging geen eed of belofte meer
afleggen. Het zijn geen revolutionaire daden, wel symptomen die, gezien de
stemming in een deel van het volk, aanstekelijk kunnen zijn. Er is een
duidelijke trend en daarom kan het zijn nut hebben als we wat rekening houden
met het 'zwarte scenario'. Hoe zou Nederland eruit zien als het een republiek
was?

Dan hadden we een gekozen president. In tegenstelling tot de monarch staat
hij/zij niet boven de partijen; hij is een politieke figuur. Welke stroming in
het nationale denken, of liever de stemming van de natie zal hij dan
vertegenwoordigen? Reken erop dat de overgang van monarchie naar republiek, hoe
vreedzaam misschien ook, een verscherping van de tegenstellingen zou
veroorzaken, wat de kans op een politieke chaos zou vergroten. Sinds de
verschijning van Pim Fortuyn hebben we daarmee ruime ervaring. Ons oude bestel,
de betrekkelijk stabiele machtsverdeling tussen conservatief, progressief en
confessioneel, is verdwenen. De publieke opinie is veranderd in een licht
ontvlambaar mengsel van meningen die wisselen met het politieke nieuws. Maar
meestal is er een gemeenschappelijke noemer: de verongelijktheid, de miskenning,
het slachtofferschap.

Met Fortuyn is het populisme teruggekeerd en daarna niet meer verdwenen. Ik
gebruik de term niet in depreciërende zin. Het is een politiek
natuurverschijnsel dat zich voordoet in tijden van crisis. Aan het begin van
deze eeuw was het een combinatie. Het poldermodel had zijn kracht verloren en de
integratie van allochtonen werd als mislukt beschouwd. Van het poldermodel werd
afscheid genomen, de problematiek van de integratie zeurt door tot op de dag van
vandaag en kan ieder ogenblik tot nieuwe verontwaardiging leiden. Intussen was
Fortuyn opgevolgd door Rita Verdonk die als populistisch politica mislukt is, en
nu hebben we Geert Wilders, op zijn gebied een vakman. Het is hem nog niet
gelukt, de islam te verslaan, Nederland uit de EU te laten treden en de euro in
te wisselen voor de gulden. Van Henk en Ingrid horen we niets meer. Maar de
crisis is nog niet voorbij, de onvrede wordt massaler en dat is zijn
bedrijfskapitaal. Je zou dus mogen verwachten dat het groeiend republikanisme
hem meer dan welkom zou zijn. Integendeel. Hij heeft wel kritiek gehad op de
kersttoespraken van de koningin, maar bij de naderende inhuldiging toont hij
zich een monarchist, zij het dat hij de politieke invloed van het staatshoofd
wil beperken. Ik denk dat Wilders een schatting heeft gemaakt van het militante
republikanisme en het te zwak heeft bevonden. Dat zou een verstandig tactisch
inzicht zijn. Misschien worden hem na 30 april betere kansen geboden.

Maar hoe dan ook, Nederland is niet geschikt voor een president die uit de
politiek komt. We hebben iemand nodig die onberispelijk boven de partijen staat.
In ieder ander geval vervalt onze politiek tot een machteloos gekrakeel.
Nederland moet een doelmatige monarchie blijven.

H.J.A. Hofland is journalist en columnist.

Nederland is ongeschikt voor president uit de politiek

LOAD-DATE: 3 April 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              101 of 146 DOCUMENTS



                                NRC Handelsblad

                             30 maart 2013 zaterdag

Hieltjes winnen;
Youp

SECTION: Achterpagina; Blz. 32

LENGTH: 664 woorden


Wat zal die Mandela blij zijn dat hij gewoon thuis een longontsteking heeft
gekregen en niet in Amsterdam. Anders had hij kans gehad dat hij naar de VU was
vervoerd en daar is toch enig risico aan verbonden.

Begrijp nu ook hoe het komt dat de dokters daar nog geen hernia van een
longembolie kunnen onderscheiden. De naastgelegen universiteit heeft ze heel
slecht opgeleid. Zo slecht zelfs dat na een vernietigend rapport de rector
gisteren is opgestapt en er serieus gedreigd wordt met verscherpt toezicht. Dat
laatste stelt natuurlijk geen ruk voor omdat dat soort klusjes doorgaans
geklaard worden door bijbaantjesjagers als Elco Brinkman, Loek Hermans of Cees
Veerman. Of zijn die op dit moment te druk met het terugtoveren van  allerhande
spaartegoeden uit Cyprus. Geld van bedrijven waar zij commissaris zijn. Dat was
hun deskundig advies toen het ooit in IJsland misging. Cyprus! Daar stalden de
Russen ook hun spaarcentjes. Dus moest het goed zijn.

Ik weet dat het zielig is voor de gepensioneerde Cyprioten, die hun
zuurverdiende pensioentjes kwijt zijn, maar het blijft toch een heerlijk
verhaal: al die hebzuchtige stinkerds die op dit moment hun bij elkaar gestolen
miljoenen zien verdampen.  En de romantische miljarden die nu in grote
containers die kant op gaan. Dat zijn toch mooie cowboyverhalen. Plus onze
minister die struikelt over een paar ware woorden. Ik vind het smullen.

Mij raakt het niet. Mijn geld staat heel burgerlijk op een Nederlandse bank.
Maar voor hoe lang nog? Ik begrijp dat ons land fiscaal gezien een louche
postbussenparadijs is en dat allerhande Mick Jaggers en Bono's al jarenlang via
onze bananenrepubliek geld wegsluizen. Samsom wil dat dit gesjoemel stopt. Als
dit verboden wordt dan stort de Amsterdamse Zuidas in als de voetbalclub
Veendam, en voor je het weet trekken ook andere bedrijven hun geld terug. Er
ontstaat paniek, en er vallen banken om. En dan zijn ook mijn centen weg.
Hoewel? Diederik wil ook dat Lex en Max als gewone burgers belasting gaan
betalen, dus dat scheelt weer.

Het gerucht gaat dat Van der Vaart en zijn ex hun geld ook op Cyprus hadden
geparkeerd. En dat zijn ze nu dus kwijt. Volgens mijn vaste cafévriend heeft dat
een voordeel: Sylvie wilde nooit naakt in de Playboy of een ander
blotebillenblad, maar nu moet ze wel. De contracten zijn volgens hem al
getekend. Dus dankzij de Cypriotische bonusgraaiers krijgen wij de prachtige
voetbalvrouw in haar blote hupsakee te zien. Elk nadeel heb zijn voordeel.

Weinig 1-aprilgrappen dit jaar. Ik las iets over DNA-onderzoek in hondendrollen,
Rutte die uitgeroepen is tot een van de best geklede politici en de NS die wil
dat de reizigers niet meer klagen over blaadjes op de rails, vastgevroren
seinen, ingesneeuwde wissels en ingezette bussen. Dat laatste vind ik op zich
wel weer geestig gevonden. Het vriest ook wel iets te lang voor de jongens en
meisjes van het spoor. Zelfs eergisteren viel er nog sneeuw. Witte Donderdag
dus.

Die dag werden in een ochtendprogramma op de televisie allerhande randdebielen
ondervraagd over de betekenis van Pasen. Men had geen idee. Opening van het
meubelboulevardseizoen, dacht men. Verder kwamen ze niet. 's Avonds zond de EO
The Passion uit. Volendamse zangers zeulden een kruis door Den Haag. Bijna
tweeënhalf miljoen mensen keken ernaar.

Ik dacht: zijn Knevel & Van den Brink nu ook al de weg kwijt? Dit hoort toch op
Goede Vrijdag? Witte Donderdag is toch de dag van Het Laatste Avondmaal en de
zweetvoetenwassing? In Rome weten ze wel hoe het zit. Ik zag de verse paus wat
schoongewassen hielen likken. Mannenhielen uiteraard. Ik vond het wel oude
hielen voor de paus. Vrees dat hij voor volgend jaar wat jongere voetjes heeft
besteld.

Het wordt de koudste Pasen ooit. Kouder dan de laatste Kerst. Misschien een
mooie reden om anders te gaan eten. Snert? Hutspot? Boerenkool? In elk geval
geen lam. Of is lam ook al jaren veulen? Ik vrees dat het wild wordt. Wild om de
lente te vieren. Een totaal nieuw gerecht: paashazenpeper.

LOAD-DATE: 30 March 2013

LANGUAGE: DUTCH; NEDERLANDS

GRAPHIC: AP_YoupBRIL

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              102 of 146 DOCUMENTS



                                NRC Handelsblad

                             30 maart 2013 zaterdag

Rijk, rechts en radeloos

SECTION: Opinie & Debat

LENGTH: 1305 woorden

SAMENVATTING

Crisisheffing en andere extra lasten gisten onder de hoge middenklasse en kleine
ondernemers die voor groei zorgen, schrijft Jort Kelder.

VOLLEDIGE TEKST:

Dennis, mijn boekhouder, aan de lijn: ,,Jort, hou je er rekening mee dat je deze
maand 26.735 euro extra belasting moet betalen?" Mijn trouwe verwerker van dikke
ordners en opbollende schoenendozen kan gerust zijn: de zogeheten
'crisisheffing' (over lonen boven 150.000 euro) was ook mij niet ontgaan. Of ik
maar even, met terugwerkende kracht, 16 procent extra werkgeverslasten wil
afdragen over het dienstverband van mijn enige werknemer  ikzelf. De
crisisheffing komt bovenop de 162.256 euro inkomstenbelasting en 59.849 euro
winstbelasting die ik in 2012 al gireerde aan de Ontvanger der Rijksbelastingen.

Nu ben ik de eerste om toe te geven dat ik bizarre bedragen verdien. Tónnen.
Maar mijn voorspoed is afhankelijk van mijn populariteit, en dus waarschijnlijk
eindig. Zoals een pingelaar met pensioen de sigarenzaak rest, zo lonkt voor mij
het schamele bestaan van het voormalige tv-gezicht. Enige bescherming tegen
ziekte of arbeidsongeschiktheid heb ik niet. Daar zou iets tegenover mogen
staan, namelijk fors lagere tarieven.

Belasting betalen stemt mij trots en treurig tegelijk. Trots, omdat ik als
kleine neringdoende toch maar mooi in staat ben zulke sommen bij te dragen aan
het nut van het algemeen. Treurnis omdat ik die crisisheffing liever aan een
door mij aan te wijzen goed doel zou hebben geschonken, in plaats van mijn
duiten te zien verdampen in een bodemloze put. Excuseer, ik bezondig mij aan
onbeschaafde gedachtes: wat krijg ik eigenlijk terug voor die 248.840 euro
betaalde directe belastingen? Daarover kunnen we kort zijn: te weinig.
Natuurlijk, het leger marcheert ook voor mijn veiligheid en de straatlantaarns
lichten ook mijn deerniswekkende bestaan bij. Maar de verzorgingsstaat, dat
beloofde paradijs van bestaanszekerheid van wieg tot graf, geldt niet voor mij.
En met mij voor de 1,5 miljoen ondernemers die 'cliënt' zijn bij de fiscus. Voor
hen, van de grootindustrieel tot de zzp'er, vormt de verzorgingsstaat een vaag
fata morgana. Aan die bron laven zij zich niet. Gaat het ze goed, dan betalen ze
de hoofdprijs. Maken ze verlies, dan boeken ze af en beginnen ze opnieuw. Op
zich niets mis mee. Ondernemen is niet voor sissy's en gedijt bij creatieve
destructie. Maar zoals een belegger in ruil voor risico rendement eist, zo
willen Hollandse ondernemers iets terug van de verzorgingsstaat die hun eerst
uitzuigt en daarna uitspuugt.

Klagen over de belastingdruk is weinig chic. Je oogst er eerder hoon dan
mededogen mee. Nu ben ik, hoe vulgair ook, principieel voor openbaarheid van
belastingen. Slechten we dat taboe, dan krijgen multinationals niet langer de
kans met stiekeme 'rulings' onder hun morele verplichtingen uit te komen. Voorts
wordt het lastiger voor politici die nivelleren een feestje vinden, te
verzwijgen dat de hoogste inkomens in Nederland al buitensporig bijdragen aan de
clubkas. Het hoogste deciel van de inkomensladder, de tienprocentpunt hoogste
salarissen, betaalde in 2011 maar liefst 67 procent van alle directe
belastingen. Dat zal dankzij het bruggenbouwerskabinet van PvdA en VVD alleen
maar schever worden. De hypotheekrente is straks niet meer aftrekbaar tegen het
toptarief, de villataks komt eraan en Rutte II sleutelt sneaky aan de knoppen
door het afschaffen van de inflatiecorrectie. Dat scheelt miljarden.

Hoge inkomens zijn slecht af in ons koninkrijk. Niet alleen vanwege het
toptarief (52 procent, ex-crisisheffing) maar vooral wegens het
'aangrijpingspunt'. Vanaf 56.492 euro behoor je in Nederland tot de hoogst
aangeslagenen. Fiscale systemen vergelijken is vrijwel ondoenlijk: ieder land
heeft z'n eigen fiscale hobby's, en de officiële tarieven worden lang niet
altijd betaald. Zeker niet in Zuid-Europa, waar ontduiken nog steeds nationale
folklore is. Laat ik mij dus beperken tot de nette landen waar enig gevoel voor
de publieke zaak heerst. Dan zijn de Duitsers beter af met 45 procent vanaf
250.713 euro, evenals de Britten: die betalen sinds kort ook 45 procent, maar
dan vanaf 150.000 pond; zeg onze 'Balkenendenorm'. De sociaal-democratische
modelstaten in het noorden zijn globaal even meedogenloos voor hun middenklasse,
maar geven daar ook iets voor terug: een zorgzamer overheid.

En dan is er Frankrijk en z'n socialistische gouvernement dat aankondigde de
hoogste belastingschijf naar 75 procent te trekken. Pardoes verlieten de
grootste industrieel en de beroemdste acteur de Vijfde Republiek. Boris Johnson,
de flamboyante Londense burgemeester, verwelkomt de vluchtende Fransen met een
sneer naar Hollande. 'Not since 1789 has there been such tyranny and terror in
France!' De fiscale terreur in de lage landen is meedogenlozer: betalen Fransen
vanaf één miljoen de top, bij ons valt de bijl vanaf anderhalve ton.

Tuurlijk, de rijken motten niet zeiken. Ze worden beschouwd als de veroorzakers
van de crisis en kennen vergeleken met langdurig werklozen en chronisch zieken
louter luxeproblemen. De rijken zijn wel de laatste groep om zich om te
bekommeren. Toch, tenzij we Pyongyang in de polder wil worden: geen land kan
zonder elites. Haagse 'koopkrachtplaatje' stoppen bij 'Driemaal Modaal',
veronachtzamend dat de crisis tot veel faillissementen en een erosie van
vermogen onder de rijken heeft geleid. Zelfs dit elitaire avondblad
bagatelliseerde in zijn hoofdcommentaar de crisisheffing als een maatregel die
'topvoetballers, bedrijfsdirecteuren, tv-sterren' raakt. Een omschrijving die
weinig empathie wekt en miskent dat minstens 46.000 landgenoten worden geraakt
door de crisisheffing.

De spreekwoordelijke 'zakkenvullers en bonusgraaiers' waar de maatregel zich
tegen richt, zullen niets voelen; die sturen het bonnetje door naar de
boekhouding. Maar de duizenden ondernemers die geconfronteerd worden met dit
fiscale pesterijtje hebben de pest in. Niet zo handig van een kabinet dat al z'n
kaarten zet op groei. Van wie komt die groei? Juist, van ondernemers. Maar ja,
de slachtoffers heten heel plutocratisch 'directeur-grootaandeelhouder'. Dat
ruikt naar sigaren en krijtstreeppakken, niet echt een groep om voor op de
barricades te gaan.

De VVD won de verkiezingen met de profetie van lagere belastingen en een
kleinere overheid. Of dat lukt valt te bezien, want hoewel de politiek al dertig
jaar geobsedeerd is van het b-woord - bezuinigen! - is dat nog nooit echt
gebeurd en dijt de staat verder uit. De collectieve uitgaven slokken nu al meer
dan de helft van de economie op, en gezien de vergrijzing en de
subsidieverslaafde attitude van ons volk, wijst niets erop dat het beter wordt.
Dat er zuinig aan gedaan moet worden snapt iedereen, maar het 'waarheen,
waartoe?' ontbreekt. Er is geen groter verhaal.

En daar schuilt het gevaar. Want al die 'hardwerkende Nederlanders' die de VVD
de grootste maakten, willen dat de stoere beloftes van de verkiezingscampagne
worden ingelost. Ze kijken nu beteuterd hoe Rutte regeert als een burgemeester
in oorlogstijd. Lusteloze belastingverhogingen en hervormingen die vastlopen in
het poldermoeras. Miljonairs en multinationals raakt dat niet, hun geld jodelt
of zont fiscaal vriendelijk. Maar de hogere middenklasse en de kleinere
ondernemers zijn kansloos. Die zitten gekluisterd aan hun bedrijf en hun gezin
en voelen zich uitgeknepen. Geloof me, ik sta voor de zalen waar ze bijeenkomen
en de clubs waar ze pacteren. Eén doffe klaagzang over de verbeten staat. Het
broeit, het gist, ze zijn het zat. En het is een kwestie van tijd voor een verse
Fortuyn of Verdonk deze Nieuwe Teleurgestelden gaat exploiteren. Dit weekend
verzenden ze moedeloos de blauwe envelop, maar het wachten is op de revolte van
rechts.

Jort Kelder is tv-maker en journalist.

'Hardwerkenden' willen dat de VVD die beloftes inlost

LOAD-DATE: 30 March 2013

LANGUAGE: DUTCH; NEDERLANDS

GRAPHIC:  JortKelder
Illustratie Fokke Gerritsma
 JortKelderWIT2

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              103 of 146 DOCUMENTS



                                NRC Handelsblad

                             30 maart 2013 zaterdag

Blunders  De Dijss zijn juist een zegen;
Column  Marike Stellinga

SECTION: Economie

LENGTH: 727 woorden


Ik heb niks tegen de snelle jongens op de financiële markten. Zij doen nuttig
werk dat te weinig wordt begrepen. Maar de gedweeë volgzaamheid die Europese en
Nederlandse politici deze week etaleerden nadat Jeroen Dijsselbloem zijn
vermeende blunder beging, was tenenkrommend. De financiële markten zijn boos! Er
is onrust! De koersen dalen! Een blogger van de Financial Times eist dat
Dijsselbloem opstapt! Bibber.

Een betere reactie was geweest: nou, én? Met die koersdalingen viel het reuze
mee. Zeker als je bedenkt dat 'koersen' bij het minste of geringste dalen. Je
moet pas onder de indruk zijn als de koersen drie dagen achter elkaar met zijn
allen met meer dan 5 procent dalen. Want die financiële jongens hebben de
neiging zich te gedragen als hysterische wijven (sorry, dames).

,,Dijsselbloem, do remember that careless talk costs lives," schreef een
hystericus op de site van Financial Times. Dijsselblowing it, schreef  The Wall
Street Journal. En zo ging het nog even door. Dieselboom. Dijsselbourde
(Dijsselblunder in het Frans).  Dijsseloen. Dijsselbom. Dijsselblooper.

Al vijf jaar wordt de financiële sector gepamperd, ontzien, gered, voorzien van
goedkoop geld, en als dan één minister suggereert dat ze misschien wellicht ook
mee kunnen betalen, gaan ze een partijtje lopen jammeren. Lieve jongens, dat
noemen we de vrije markt. Daar zijn jullie van - of voor, toch?

Dijsselbloems boodschap dat belastingbetalers niet alle verliezen meer zouden
nemen als er banken in Europa failliet gaan, leverde een even grote golf aan
steunbetuigingen op. Van de gewone man. Eindelijk komt er eens iemand op voor de
belastingbetaler! Iemand die de financiële markten eens goed de waarheid zegt.

Na een paar dagen van ophef was de consensus: hij heeft gelijk. Maar hij had het
niet zo ontzettend hardop moeten zeggen, en hij had evenmin mogen toestaan dat
in eerste instantie Cyprioten met minder dan een ton belastinggeld ook een
heffing opgelegd kregen door Europa. Wie gelooft er nu nog in het
depositogarantiestelsel dat spaargeld tot 100.000 euro verzekert? Voor je het
weet heb je een bankrun in Italië of Spanje.

Ik zie het anders. Volgens mij had Dijsselbloem niet alleen gelijk - het is
zelfs uitstekend dat hij het heeft gezegd. De onrust die hij veroorzaakte, ook
bij spaarders met minder dan een ton, is juist goed. Sterker nog, het is precies
wat de eurozone nu nodig heeft.

De banken in Europa zijn nog steeds niet veilig. En dat worden ze ook niet met
behulp van de politici of centrale banken, die toezicht op ze houden.  Ze
verbergen nog honderden miljoenen euro's aan verliezen. Onze eigen centrale
bankier Klaas Knot zei het deze week nog maar eens in Het Financieele Dagblad:
,,Ten eerste moet er transparantie komen over verliezen in de bancaire sector.
En ten tweede moeten banken hun verliesgevende activa afwikkelen."

Hoe worden die verliezen transparant? Landen zullen ze niet zelf melden. Banken
redden is geen populaire bezigheid voor politici, zeker niet als ze ook nog hard
moeten bezuinigen. En kennelijk zijn of wanen centrale bankiers zich ook
machteloos, gezien de vele keren dat Klaas Knot deze analyse al heeft verkondigd
zonder dat er maatregelen op volgden.

Discipline zal dus moeten komen van de markt, van spaarders en investeerders.
Het is heel goed dat zij nadenken over de bank waar ze hun geld stallen. Ja
mensen, banken kunnen failliet gaan en dan is niet automatisch al je geld
veilig. Laat de markt zijn heilzame werk doen, en de rotte appels eruit werken.

Europa werkt aan een bankenunie, waarin landen gezamenlijk garant staan voor de
banken en voor spaargeld. Ieder land zal proberen daarin zijn probleembanken te
proppen zonder die zelf eerst goed schoon te vegen. Dan zijn de verliezen voor
het eurocollectief. Is het dus erg als door de uitspraken van Dijsselbloem  een
Spaanse bank omvalt? Nee. Dan is het een probleem van Spanje dat om hulp vraagt
aan de rest van Europa. En kan de rest van Europa afdwingen dat de bank met
harde hand gesaneerd wordt. Dat lukt nooit als die bankenunie er eenmaal is.

Die blunders van De Dijss, ik vind ze dus een zegen. Ook als de eurozone hem
ergens in de komende maanden laat vallen, heeft hij een zaadje twijfel geplant
dat Europa hard nodig heeft.

Marike Stellinga schrijft op deze plek elke zaterdag over politiek en economie

Deze onrust  is precies wat de eurozone nu nodig heeft

LOAD-DATE: 30 March 2013

LANGUAGE: DUTCH; NEDERLANDS

GRAPHIC: Stellinga, Marike 8

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              104 of 146 DOCUMENTS



                                NRC Handelsblad

                             30 maart 2013 zaterdag

Meisje in rood jasje in  kelder opgesloten;
Televisieseries op dvd

BYLINE: Rosan Hollak

SECTION: Media

LENGTH: 357 woorden


Grimm, seizoen 122 afleveringen van 45 min.  EUR 29,99

Was RTL 5 net begonnen met het uitzenden van de twee reeks van  Grimm, is de
fantasyserie alweer stopgezet. Kijkers die donderdag om half tien 's voor de tv
gingen zitten, werden verrast door een aflevering van Gênante Lijven. Als  reden
voor deze onverwachte wijziging geeft RTL 5 dat andere programma's al waren
gepland. Wanneer de rest van seizoen 2 volgt, is nog onduidelijk. Maar echte
fantasyfans kunnen nu lekker seizoen 1 nog een keer achter elkaar bekijken. Dat
is 600 minuten horror, wel te verstaan, of 10 uur slijm, bloed en uitpuilende
ogen.

Grimm, bedacht door de producers van Buffy the Vampire Slayer, is niet bepaald
bedoeld voor watjes, en met de klassieke sprookjes van de gebroeders Grimm heeft
het weinig te maken. Ondanks de wonderlijke premisse - een politieserie met
fantasiewezens als boeven - is het helaas een voorspelbare  formuleserie met
goedkope trucage. In de eerste aflevering wordt  een jonge studente in stukken
gereten in het park gevonden. Haar arm ligt ergens tussen de struiken, uit haar
roze iPod klinkt nog zachtjes de melodie van Sweet dreams are made of this.  Het
is aan rechercheur Nick Burkhardt (David Giuntoli) van het Portlandse
politiebureau, om dit raadsel op te lossen. Nauwelijks van de schrik bekomen,
ziet Nick even later weer iets vreselijks: een mooie blondine met een café latte
in de hand, keert haar gezicht lachend naar hem toe en verandert  in een
afgrijselijke  zombie.

Als even later Nick's kale, doodzieke tante Marie ten tonele verschijnt en hem
'nodig iets moet vertellen', wordt alles duidelijk. Nick is niet zomaar een
agent, hij is een grimm: door een speciale familiegave kan hij het monster in de
normale burger ontwaren. Dat is  bijzonder handig bij het oplossen van allerlei
gore, magische  moorden die in Portland plaatsvinden.

En smerig zijn ze: een man wordt levend door ratten opgevreten, een vrouw wordt
gedurende een 'flashmob' in een tram vermoord met bijengif waardoor haar lihaam
de vorm van een oliebol aanneemt. Een meisje in een rode jasje wordt in de
kelder opgesloten. De grote boze wolf meets  Dutroux.

LOAD-DATE: 30 March 2013

LANGUAGE: DUTCH; NEDERLANDS

GRAPHIC: Agent Nick Burkhardt komt weer een leuke vrouw tegen.

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              105 of 146 DOCUMENTS



                                NRC Handelsblad

                             30 maart 2013 zaterdag

We zijn er niet met een sociaal akkoord

SECTION: Opinie & Debat; Blz. 10

LENGTH: 1346 woorden

SAMENVATTING

In de goede jaren is geld verkwist, ga het nu eens echt investeren, zeggen Bas
van Bavel, Agnes Jongerius en Hans Schenk.

VOLLEDIGE TEKST:

Gaat het sociaal akkoord, die succesvolle opleving van het overlegmodel, er
komen? En zijn we er dan? Wij menen van niet - bij lange na niet.

Elke ingreep in de economie is pas effectief als deze uitgaat van een juiste
diagnose. Zit ons land in de problemen omdat de WW te luxe is? Omdat werknemers
zo duur zijn? Omdat ze  moeilijk zijn te ontslaan? Omdat ze al om half vijf naar
huis gaan? Omdat achtereenvolgende kabinetten onvoldoende de hand op de knip
hebben gehouden?

Daar liggen niet de echte vraagstukken van onze economie. Die zijn veel
fundamenteler.

Al jaren is er   onvoldoende aandacht voor kennis en innovatie. Waarom is die
aandacht niet gegeven? Immers, de middelen waren de laatste vijftien jaar
dankzij de sterk gestegen productiviteit overvloedig beschikbaar. Maar bedrijven
hebben er telkens iets anders mee gedaan dan gehoopt.  Ze hebben enorm veel geld
verkwist: aan speculatieve overnames en aan hoge beloningen voor de bedenkers en
verhandelaars van de bijbehorende behendige financiële constructies. Kredieten,
die werden verkocht en doorverkocht, fungeerden als virtueel onderpand voor een
enorme groei aan speculatieve bestedingen, in vastgoed, in waardepapier, en in
overnames. Net zoals dat het geval was aan het einde van de jaren twintig van de
vorige eeuw.

Dit economisch model is nu voor de tweede keer in de geschiedenis  spaak
gelopen. De belastingbetaler moet ervoor opdraaien, terwijl hem verteld werd dat
alles juist bedacht was om hem rijker te maken. Is het raar dat hij cynisch is
geworden? Voor een samenleving is het cynisme van de gewone burger beschadigend.
Net zo beschadigend als cynisme van een gewone werknemer voor een onderneming.
Recent onderzoek van de Boston Consulting Group laat zien dat de sterk gerezen
beloningsverschillen binnen ondernemingen significant negatieve effecten hebben
op arbeidsproductiviteit en innovatie.  Ook in de Nederlandse samenleving als
geheel zien we diepe verschillen in welvaart: ongelijkheid in inkomen, maar nog
veel meer in vermogen. De Gini-coëfficiënt die de verdeling daarvan uitdrukt,
ligt in Nederland nu ruim boven de 0,8 op een schaal van 0 tot 1. Een van de
hoogste in de westerse wereld, op eenzelfde hoog niveau als in de Verenigde
Staten. De allerrijksten hebben hun vermogens enorm vergroot en deze ook
relatief ongeschonden door de recente crisis geloodst, terwijl  de overige
Nederlanders hun vermogen hebben zien slinken. De helft van de huishoudens heeft
nu geen vermogen of zit in de schulden.

De 'outrage factor', voor het eerst gedocumenteerd door Amerikaanse onderzoekers
als Bebchuk, heeft zich via de moderne media razendsnel door de samenleving
verspreid. Het vertrouwen van de burger in de maatschappelijke processen is
gekelderd; hij voelt zich gefopt of miskend. Grootverdieners lijken doof voor de
gevoelens van gewone mensen over beloningen en bonussen. De gewone burger ziet
heel goed dat er geen rechtvaardiging is voor deze beloningen.  Maar vaak blijft
de onvrede onuitgesproken en leidt zij er vooral toe dat mensen niet bereid
zullen zijn zelf offers te brengen. Dat leidt tot een serieuze aantasting van
het draagvlak dat nodig is voor een succesvolle overlegeconomie.

Nog een ander proces heeft de fundamenten van het overleg aangetast - in ons
land meer dan in andere West-Europese landen. De vormen van samenwerking die ons
vanaf de late negentiende eeuw een brede participatie, welvaart en zekerheid
hebben gebracht - zoals de coöperaties, onderlinge ziektekostenverzekeringen en
woningbouwcorporaties - zijn de afgelopen jaren gesloopt, gedwongen te opereren
als marktpartij of vermalen tussen staat en markt. Dit proces wordt nog
versterkt door de invloed van de EU die een vrij verkeer van goederen, personen,
diensten en kapitaal stelt boven samenwerking om maatschappelijke belangen te
beschermen.

Overleg vraagt om het werkelijk hervormen van de sectoren waar de problemen zijn
ontstaan, en de aanpak van de 'financialisering' van onze economie. Het vraagt
om het versterken van het burgervertrouwen - en dat is méér dan alleen
consumentenvertrouwen. Er moet vooruitzicht zijn op een aansprekende toekomst
voor iedereen. Nu worden  slechts bestaande arrangementen aangepast aan krappere
financiën, op een verdedigende en inspiratieloze wijze. De regering neemt
allerlei 'boodschappenlijstjes' in ontvangst en gaat vervolgens passen en meten.
Een visie op een toekomstige configuratie van de Nederlandse economie en
samenleving wordt daarmee niet neergelegd. En juist die is nodig.

We worstelen nu niet alleen met de praktische problemen van de huidige crisis,
maar ook met meer fundamentele opgaves, en dat in een mondiale context die
steeds competitiever wordt. Hoe voorkomen we dat verlies aan concurrentiekracht
ons over een tijd dwingt tot weer een volgende bezuinigingsronde? Hoe zorgen we
ervoor dat schulden niet worden gefinancierd met nieuwe schulden? Hoe vergroten
we  succes en slagkracht van onze economie, juist in deze moeilijke
omstandigheden?

Door een omschakeling naar een meer innovatieve, meer duurzame economie. Drie
elementen zijn noodzakelijk om zover te te komen: uitbouw van menselijk
kapitaal, verduurzaming van het economisch handelen en bevordering van brede
participatie. Recent economisch en economisch-historisch onderzoek laat  zien
dat juist deze drie terreinen cruciaal zijn voor een succesvolle economie die
ook internationaal concurrerend blijft.

Vergeleken met andere landen presteert Nederland echter precies op de drie
genoemde terreinen matig. Dat is het gevolg van de langdurige dominantie van een
ideologie waarin private schijninvesteringen voorrang kregen boven investeringen
in projecten van maatschappelijk belang. De Nederlandse samenleving,
bedrijfsleven incluis, investeert relatief weinig in onderwijs en de kwaliteit
van arbeid. Het aandeel van het Bruto Binnenlands Product (BBP) dat de
Nederlandse overheid uitgeeft aan onderwijs ligt lager dan in Frankrijk en
Groot-Brittannië, en veel lager dan in de Scandinavische landen. Ook het
BBP-aandeel dat wordt uitgegeven aan Research & Development, en dan met name het
aandeel van het bedrijfsleven daarin, ligt volgens OESO-cijfers in Nederland
laag.

Kijken we naar de ecologische duurzaamheid van de economie, dan doet Nederland
het ook slechter dan het gemiddelde van de vijftien kernlanden van de Europese
Unie. Gaat het om het aandeel duurzame energie en uitstoot van CO2, dan scoort
Nederland matig volgens cijfers van het CBS. Het momenteel bij de SER in
voorbereiding zijnde Energieakkoord is een stap in de goede richting, maar meer
is nodig.

Dat kan door de drie genoemde opgaves aan elkaar te verbinden, waardoor
solidariteit wordt verbonden aan innovatiekracht, en maatschappelijke
duurzaamheid aan economische concurrentiekracht. Maatschappelijke partijen en
burgers zijn pas bereid offers te brengen als zij weten dat ze zo hun toekomst
veilig stellen. Niet om een bezuinigingsopgave op te lossen, maar om Nederland
innovatief en duurzaam te maken en zo de dieperliggende fundamenten te
versterken.   Dat creëert welzijn op de lange termijn.

Hervormingen van de arbeidsmarkt, woonsector, het  fiscaal stelsel en de
financiële sector kunnen hierbinnen heel goed een plaats krijgen, maar met name
als onderdeel van dit gezamenlijke doel. Zo valt ook draagvlak te verkrijgen
voor investeringen in innovatie en kennisontwikkeling. Niet als doel op
zichzelf, maar als cruciale schakel in dit proces en met de steun van
werkgevers, werknemers, politici, het maatschappelijke middenveld,
wetenschappers en burgers. Dat draagvlak is nodig, omdat dit proces niet kan
slagen door de rekening bij één partij neer te leggen, maar alleen door een
gezamenlijke inspanning. Pas dan kan er echt gesproken worden van een
succesvolle opleving van het overlegmodel.

Bas van Bavel, Agnes Jongerius en Hans Schenk zijn verbonden aan de Universiteit
Utrecht.

Vertrouwen is gekelderd, de burger voelt zich gefopt of miskend

LOAD-DATE: 30 March 2013

LANGUAGE: DUTCH; NEDERLANDS

GRAPHIC: Foto Toussaint Kluiters/ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              106 of 146 DOCUMENTS



                                NRC Handelsblad

                             26 maart 2013 dinsdag

Toonbeeld van welvoeglijkheid;
Necrologie Herman Emmink (1927-2013), tv-presentator

BYLINE: Henk van Gelder

SECTION: Media

LENGTH: 413 woorden

SAMENVATTING

De onberispelijke tv-presentator Herman Emmink presenteerde Wie van de drie en
zong de klassieker Tulpen uit Amsterdam.

VOLLEDIGE TEKST:

Herman Emmink was de belichaming van het traditionele AVRO-fatsoen, de gastheer
die zijn publiek een prettig samenzijn wilde bezorgen - onberispelijk,
welgemanierd, goedlachs en ook in zijn woordkeus een toonbeeld van
welvoeglijkheid.

In het tv-spelletje Wie van de drie , dat hij elf jaar lang presenteerde, wist
hij zelfs de homo-erotisch getinte dubbelzinnigheden van panellid Albert Mol
zodanig te incasseren dat geen mens - en zeker geen AVRO-lid - er aanstoot aan
kon nemen. En daarnaast was hij de zanger van Tulpen uit Amsterdam, een van de
klassieke nummers uit de vaderlandse amusementsgeschiedenis. Maandag is hij, 86
jaar oud, overleden.

Na zijn schooltijd wilde de jonge Emmink radio-omroeper worden - kort na de
oorlog, toen de stemmen van de radio nog de glamour uitstraalden van een wereld
die voor gewone burgers onbereikbaar was. Hij kwam in 1954 bij de VARA en twee
jaar later bij de AVRO. Emmink presenteerde twee hoekstenen van de
AVRO-programmering: de zondagse radioshow Muzikaal onthaal (1965-1982) en Wie
van de drie (1971-1982).  Later  werkte hij  voor de TROS en de Wereldomroep, en
hij was betrokken bij de oprichting van MAX.

In de jaren vijftig was hij ook liedjeszanger. Tulpen uit Amsterdam, een uit het
Duits vertaald nummer, werd hem in 1957 door de platenmaatschappij voorgesteld
nadat eerdere platen geen succes waren. Hij zong wel het refrein, maar wenste
zich niet aan het couplet te wagen: ,,Dat was zoiets kreupels, dat sloeg
werkelijk nergens op". Het la-la-la van een koortje vulde toen de coupletten op.

Emmink kreeg de bijnaam ,,de tulpebol" en bleef voor eeuwig met het lied
verbonden. Zijn reactie, in deze krant, luidde blijmoedig: ,,Ze kunnen na 35
jaar beter één liedje van je onthouden hebben dan dat ze er 35 andere hebben
vergeten". En als men hem zei dat er uit Amsterdam geen tulpen komen, antwoordde
hij: ,,Ze worden er wél uit de parken gejat als ze daar groeien".

Tulpen aus Amsterdam

De oerversie van de wereldhit Tulpen aus Amsterdam (Ralf Arnie, 1956) is van de
Vlaamse schlagerkoning Jean Walter.

Als de lente komt dan stuur ik jou tulpen uit Amsterdam.

Als de lente komt pluk ik voor jou tulpen uit Amsterdam.

Als ik wederkom dan breng ik jou tulpen uit Amsterdam.

Duizend gele, duizend rooie,  Wensen jou het allermooiste. Wat m'n mond niet
zeggen kan, Zeggen tulpen uit Amsterdam.

LOAD-DATE: 26 March 2013

LANGUAGE: DUTCH; NEDERLANDS

GRAPHIC: Emmink, 1978
Foto Beeld en Geluid

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              107 of 146 DOCUMENTS



                                NRC Handelsblad

                             25 maart 2013 maandag

Dader is al gestraft als rechter spreekt;
Media-aandacht voor verdachten kan leiden tot lagere straf, maar een richtlijn
voor rechters is er niet

BYLINE: Rosan Hollak

SECTION: Media

LENGTH: 1432 woorden

SAMENVATTING

Verdachten, bijvoorbeeld de Eindhoven Acht, worden in de media genoemd en
belaagd. Weegt dat mee in de straf die rechters opleggen?

VOLLEDIGE TEKST:

,,Een Belgenrechter heeft bepaald dat de vijf Eindhovense kopschoppers
uitgeleverd gaan worden aan Nederland. Kunnen wij 'Ollanders helemaal Hooivork
United op het drietal gaan. Serieus. Dit is het moment om aandelen van de Firma
Pek & Veren te kopen."

Deze reactie stond op 12 februari op website http://GeenStijl.nl nadat de
raadkamer van het Vlaamse Turnhout bekend maakte dat vijf Belgische jongens,
verdacht van zware mishandeling van een man in Eindhoven, in Nederland een
proces krijgen. De advocaten van de jongens gingen tegen deze uitspraak in
beroep. Morgen komen de vijf verdachten voor bij het Hof van beroep in
Antwerpen. Daar wordt de zaak opnieuw behandeld. Freddy Mols, advocaat van Brent
L., vreest dat de straf van zijn cliënt zwaarder zal uitvallen als hij in
Nederland wordt berecht. ,,De berichtgeving in Nederland over deze zaak is veel
agressiever dan in België. Ik denk dat de druk van de publieke opinie het
oordeel van de rechter zal beïnvloeden."

Mols vindt dat zijn client al zwaar is gestraft, met name door de manier waarop
Brent L. door PowNews-verslaggever Danny Ghosen op een agressieve manier in
Turnhout werd ondervraagd en door de bedreigingen van individuen op sociale
mediasites. ,,In deze zaak is er uiteindelijk maar één slachtoffer. Dat is de
man die de klappen heeft gekregen. Maar voor mijn cliënt zijn de gevolgen groot.
Vroeger stond er een schandpaal op de markt waar criminelen aan werden geketend.
Met de komst van de sociale media is die schandpaal weer terug. Dit keer staat
hij niet op een plein maar op het wereldtoneel. Het effect is tien keer zo erg."

De aanpak van verslaggever Ghosen in Turnhout had wel als gevolg dat Brett S.,
een andere verdachte in dezelfde zaak, direct in gesprek ging met PowNews. In
een interview met Ghosen, dat op 15 februari werd uitgezonden, vertelt een
huilende Brett S. dat hij spijt heeft en is geschrokken van alle media-aandacht.
Daarmee doelt hij ondermeer op een groepsfoto van de jongens op GeenStijl en op
een filmpje van de mishandeling dat werd getoond op een lokale tv-zender en
daarna werd verspreid via Facebook en Twitter.

In het interview zegt Brett S. dat ,,de media me toch ook wel een beetje heeft
gestraft". Jean Marie Paklons, de advocaat van Brett S., kan dit bevestigen.
,,Mijn cliënt heeft psychische begeleiding. Hij is jong en heeft zich niet
gerealiseerd hoe kwetsbaar de sociale media hem maken. Via Twitter en Facebook
kreeg hij van alles naar zijn hoofd geslingerd. Ik heb hem geadviseerd: stop om
het allemaal te volgen."

Kan grote media-aandacht voor een zaak reden zijn voor strafvermindering?
Volgens Mia Roessingh-Bakels, raadsheer in de strafsector van het hof
Arnhem-Leeuwarden en tot voor kort voorzitter van het landelijk overleg van
persrechters, staat dit niet vast. ,,Een rechter volgt het nieuws en is niet
blind voor wat zich daarbij allemaal voordoet. Maar dat is geen aanleiding om
automatisch aan strafvermindering te denken. De vrijheid van de rechter ten
aanzien van de afdoening van de zaak staat voorop. Hij legt de feiten op een
weegschaal en kijkt naar persoonlijke omstandigheden van de verdachte. Die zijn
in elke zaak weer anders en kunnen dus ook verschillend uitpakken."

Advocaat Gerben Kor, media-adviseur voor juristen en auteur van het boek
Medialisering van het recht (2008), vermoedt dat strafvermindering wordt
toegekend bij de helft van de rechtszaken waarin negatieve media-aandacht een
grote rol heeft gespeeld. ,,Maar er is geen wetenschappelijk onderzoek naar
gedaan. Rechters bekijken het per geval. Negatieve media-aandacht wordt gezien
als een vorm van straf. Maar soms oordeelt een rechter dat veel media-aandacht
de geschoktheid van de samenleving weergeeft. Dan valt zo'n straf juist hoger
uit dan geëist."

De invloed van sociale media op een verdachte is anders dan de invloed van de
'oude' media, meent Kor. ,,Voorheen ging de rechter ervan uit dat de pers wel
verantwoordelijk zou handelen en een verdachte bijvoorbeeld niet met de
achternaam in de krant zouden zetten."

Bij sociale media gaat dat niet op. Daar heerst een andere ethiek. Iedereen kan
alles over een ander twitteren. Die negatieve media-aandacht op internet noemt
Kor een 'levenslange straf'. ,,Werkgevers googelen tegenwoordig altijd een
sollicitant. Als hij in het verleden iets heeft uitgehaald, komt zo'n kwestie
altijd boven drijven. Terecht  dat de rechter het in zijn oordeel laat
meewegen."

Jens van den Brink, advocaat bij Kennedy Van der Laan en gespecialiseerd in
mediazaken, vraagt zich af of niet te snel 'Middeleeuwse schandpaal' wordt
geroepen. ,,Waarom gaat iemand ervan uit dat zijn privacy wordt beschermd als
hij op straat iemand half dood schopt? Het Europese Hof heeft recent benadrukt
dat je niet op grond van het recht op privacy kunt opkomen tegen reputatieschade
die het te voorziene gevolg is van eigen handelen. Hadden deze jongens niet
kunnen voorzien dat er steeds vaker buiten camera's hangen en filmpjes op
internet verschijnen? ,,Natuurlijk is het belangrijk dat verdachten niet
vogelvrij worden verklaard, maar ik denk dat die discussie binnen het recht wel
aan het verschuiven is. Simpelweg omdat de samenleving en de techniek verandert.
Het recht verandert dan mee."

Toch zijn er een aantal criteria waar de rechtbank naar kijkt in het geval van
grote media-aandacht voor een verdachte, zegt hoogleraar Mediarecht Wouter Hins.
,,Hoe bekend is de persoon waarover wordt bericht, gaat het om een gewone burger
of een politicus? Heeft zo iemand zelf aanleiding gegeven tot publicatie en op
wat voor een manier is iemand in beeld gebracht?" Bij de berichtgeving moeten de
media zich altijd afvragen waarom iets in de openbaarheid wordt gebracht, aldus
Hins. ,,Het maatschappelijk belang staat altijd voorop."

Ook is het volgens Hins van belang dat een rechter nagaat wie de bron van een
bericht is. ,,Als het gaat om één persoon die iets twittert, hoeft het recht op
privacy niet zo zwaar te tellen. Als het gaat om een medium met een groot
bereik, gelden weer andere normen. Je kunt wel zeggen: GeenStijl is een
nieuwssite die je niet serieus hoeft te nemen, maar als duizenden mensen dat
lezen, lijdt iemand die op zo'n site wordt zwart gemaakt daar wel degelijk
onder." Volgens Advocaat Kor maakt het niet veel uit wat de bron is. ,,Een
rechter kijkt er niet naar welk medium iets publiceert, maar wel wat het doet
met een verdachte."

Als zijn cliënt in Nederland wordt veroordeeld, heeft advocaat Paklons wel de
hoop dat er, juist wegens de negatieve media-aandacht, kans bestaat op
strafvermindering. ,,Ik denk dat de rechter er wel rekening mee houdt. Maar de
ironie wil dat zo'n oordeel vaak averechts werkt. Door de media is hij nu
eenmaal al als schuldig neergezet. De kans is groot dat hij door zo'n uitspraak
opnieuw hard  wordt aangepakt in de sociale media."

'Negatieve aandacht op internet is een levenslange straf'

'We moeten niet te snel 'Middeleeuwse schandpaal' roepen'

Zedenzaken en media

In augustus 2010 werd leraar Farouk L. vanwege ontucht met een 17-jarige
leerlinge veroordeeld tot een werkstraf van 150 uur en drie maanden
voorwaardelijk. Dat was lager dan de straf die het OM had geëist. In het
eindoordeel van de rechter kwam aan bod dat bij het bepalen van de straf
rekening werd gehouden met persoonlijke omstandigheden ,,zoals de invloed van
publicaties in de media op verdachte".

In de Amsterdamse zedenzaak tegen Robert M. pleitte advocaat Wim Anker voor
strafvermindering voor zijn cliënt vanwege ondermeer ,,de grote media-aandacht
voor de zaak". Het OM eiste 20 jaar cel en tbs met dwangverpleging. In mei 2012
werd Robert M. veroordeeld tot achttien jaar en tbs. De grote media-aandacht was
voor de rechter geen reden tot strafvermindering.

De zaak tegen zwemleraar Benno L. in 2010 werd 'De zedenzaak van de eeuw'
genoemd. Pieter van der Kruijs, advocaat van Benno L., noemde de media-aandacht
'pedohysterie'. De advocaat was bang dat hij al op een achterstand stond voordat
de rechtbankzitting begon. In zijn slotpleidooi zei Van der Kruijs dat het voor
de rechters ,,een bijna onmogelijke opgave moest zijn om af te wijken van de
hype". Tegen Benno L. werd door het OM tien jaar cel geëist met tbs. In juli
2010 veroordeelde de rechtbank hem tot een celstraf van 7 jaar zonder tbs. Het
OM ging in hoger beroep. In mei 2011 veroordeelde het gerechtshof  Benno L. tot
zes jaar gevangenisstraf. Het hof hield bij de strafmaat rekening met de vele
publiciteit

LOAD-DATE: 25 March 2013

LANGUAGE: DUTCH; NEDERLANDS

GRAPHIC: Brett S. wordt in Turnhout gevolgd door PowNews-verslaggever Ghosen.
Foto Photonews, Koen Blanckaert

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              108 of 146 DOCUMENTS



                                NRC Handelsblad

                             22 maart 2013 vrijdag

De weg terug omhoog;
Zap

BYLINE: Hans Beerekamp

SECTION: Media

LENGTH: 404 woorden


Mediawoordvoerder voor de VVD Matthijs Huizing zegt deze week in Broadcast
Magazine dat de publieke omroep (NPO) zich op kleinere doelgroepen moet gaan
richten: ,,Het moet afgelopen zijn met de focus op boodschappers van 20 tot 49."
Met andere woorden: de NPO moet de heilloze concurrentie met de commerciële
zenders stoppen.

Huizing haast zich daaraan toe te voegen dat er dan heus niet alleen maar opera
en toneel zouden overblijven. Hij kan gerust zijn: die ramp heeft zich inderdaad
nog niet geopenbaard. Maar er is wel een nu al zichtbare kentering, sinds
NPO-voorzitter Henk Hagoort is gaan pleiten voor een nadruk op nieuws,
evenementen en cultuur.

Zo heb ik al een tijdje de indruk dat het vlaggenschip van de actualiteiten
Nieuwsuur (NOS/NTR) de koers enige graden aan het verleggen is. De bij de start
van de rubriek beloofde historische impact en permanente spraakmakendheid is
nooit waargemaakt. Ja, het is de meest betrouwbare en uitgebreide dagelijkse
nieuwsuitzending, maar het verschil met  andere actualiteitenprogramma's is
altijd gradueel gebleven. Ook in Nieuwsuur was er veel aandacht voor
consumentenproblemen, zeldzame ziektes en de zorg van de gewone man over de
kloof tussen hem en de politiek.

Maar sinds voormalig Nova-redacteur Joost Oranje via de  hoofdredactie van NRC
Handelsblad aan het hoofd van Nieuwsuur  kwam te staan, zien we meer
portretterende onderwerpen, meer onderzoeksjournalistiek en zelfs meer
diepgravende sportitems. Het is zinvol om met voormalig minister van
Buitenlandse Zaken Uri Rosenthal (VVD) op de dag van het staatsbezoek van de
Turkse president Erdogan over het Lange Voorhout te gaan wandelen en terug te
blikken op zijn samenwerking met de PVV.

Op de website  De Nieuwe Reporter zei Oranje deze week: ,,Nieuwsconsumenten zijn
slimmer dan wij vaak denken. [...] (Jong) publiek verleid je niet door te
verleuken of geforceerd toegankelijk te worden. Wel door duidelijke keuzes te
maken en die uit te leggen. En natuurlijk door kwaliteit te leveren. Weten waar
je over bericht. Je verantwoorden als het fout gaat. Zoeken naar de nuance en
niet steeds willen scoren."

Dat is ondubbelzinnige taal. Er is hoop voor Hilversum. Met hun recente
staaltjes slow television in De wereld draait door verbazen Adriaan van Dis en
Kees van Kooten de jonge kijker met hun vergeten soort kwaliteit en de NPO vindt
langzaam de weg terug omhoog.

Consumenten nieuws zijn vaak slimmer dan gedacht

LOAD-DATE: 22 March 2013

LANGUAGE: DUTCH; NEDERLANDS

GRAPHIC:  rosenthalZAP
Oud-minister Uri Rosenthal in 'Nieuwsuur' (NOS/NTR).

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              109 of 146 DOCUMENTS



                                NRC Handelsblad

                             22 maart 2013 vrijdag

Speel het toch simpel!;
Tsjechov grossiert in vondsten

BYLINE: Michel Krielaars; Michel Krielaars

SECTION: Boeken

LENGTH: 1675 woorden

SAMENVATTING

Voor het eerst is in het Nederlands het complete toneelwerk van Anton Tsjechov
verschenen. Eindelijk kun je zien dat ook in zijn vroege, Monty Python-achtige
kluchten al een groot talent doorschemert.

VOLLEDIGE TEKST:

Wanneer een Nederlands toneelgezelschap een stuk van Anton Tsjechov opvoert,
word je als toeschouwer meestal geconfronteerd met een paar acteurs die op
schreeuwerige en pathetische wijze het menselijk onvermogen proberen te
vertolken. Door zo'n interpretatie waan je je, naarmate de bedrijven elkaar
opvolgen, vaak eerder in een psychiatrisch dagverblijf dan in een theater. Het
zal die 'Russische ziel' wel zijn, zullen velen in de zaal denken.

Woon je daarentegen in Moskou een opvoering van een Tsjechov-toneelstuk bij, wat
ik de afgelopen vijf jaar met enige regelmaat heb gedaan, dan ervaar je een
andere werkelijkheid: die van een subtiel spel waarin je bijna fluisterend
duidelijk wordt gemaakt dat het leven één grote en onontkoombare tragedie is.
Natuurlijk zijn er ook hier de nodige emotionele uitbarstingen, zelfmoorden en
jankpartijen, maar die hebben vaak iets lichtvoetigs en komisch, waardoor de
onmacht en het onderdrukte verdriet van de personages je veel meer naar de keel
grijpen dan bij al dat geschreeuw. Die 'Russische ziel' is nergens te bekennen,
want die bestaat volgens mij  hooguit in de dramatische levenshouding, waar
vooral eenzame Russinnen prat op kunnen gaan.

De vorig jaar overleden regisseur Pjotr Fomenko wist met zijn Moskouse
gezelschap de kern van Tsjechovs toneelwerk briljant te vatten. Zijn
interpretatie van Drie zusters uit 2006 is dan ook legendarisch geworden en
geeft een indringend beeld van de speelse veerkracht waarmee veel Russen, toen
en nu, de tegenslagen in hun leven weten te keren of te accepteren.

In hun nawoord bij Tsjechovs complete toneelwerk, dat deze week in Van Oorschots
Russische Bibliotheek in een perfecte nieuwe vertaling is verschenen,
benadrukken Yolanda Bloemen en Marja Wiebes diens hekel aan sentimentaliteit en
bombast. Ze halen daarbij een tijdgenoot van Tsjechov aan die hem bij een
repetitie gadesloeg en noteerde: 'Dikwijls interrumpeerde hij de acteurs om te
bepleiten: ,,Niet theatraal, alsjeblieft! Laat het simpel zijn, gewoon simpel!"'

Om dat aanstellerige acteren te voorkomen, noemde Tsjechov zijn laatste stuk, De
kersentuin, een komedie, in de hoop dat de acteurs hun personages 'licht' zouden
spelen en de regisseur het niet in zijn hoofd zou halen om met realistische
details een schijn van werkelijkheid te scheppen. Alleen op die nuchtere
'lichte' manier kon het menselijk handelen volgens de schrijvende arts het best
worden geanalyseerd.

Tsjechov had zich overigens altijd al gestoord aan de huilerige wijze waarop
Stanislavski zijn stukken regisseerde, diezelfde Stanislavski wiens method
acting zoveel Nederlandse acteurs tot leidraad is. Toen De kersentuin in 1904 in
première ging, beklaagde hij zich opnieuw, dit keer bij zijn vrouw, de actrice
Olga Knipper: 'Stanislavski heeft mijn stuk geruïneerd.'

Wat Tsjechov op het toneel beoogde, kun je prachtig opmaken uit de nieuwe
vertaling van Bloemen en Wiebes, die veel extra's bezit dankzij de volledigheid
die zij bieden. Stonden in de vorige, uit 1956 daterende editie slechts dertien
stukken, vertaald door Charles B. Timmer, nu zijn dat er dertig. En in die
zeventien nieuwe stukken zit de meerwaarde van dit prachtboek.

Natuurlijk is Tsjechovs toneelwerk de gids bij uitstek voor het  provincieleven,
zoals hij dat zelf heeft ervaren in het Zuid-Russische Taganrog, aan de Zee van
Azov, waar hij in 1860 werd geboren als zoon van een tirannieke kruidenier. Hij
hield er een afkeer aan over van kleinburgerlijkheid, benepenheid,
kortzichtigheid en bekrompenheid.

Die afkeer is in zijn meeste verhalen en toneelwerken voelbaar. In  Drie zusters
zegt broer Andrej bijvoorbeeld over zijn stad Perm: '  er is niet één stuwende
kracht in het verleden of het heden, niet één geleerde, niet één kunstenaar,
niemand die er ook maar een beetje uitspringt, op wie je jaloers zou kunnen
zijn, wiens voorbeeld je dolgraag zou willen volgen...' En zoals de koopman
Lopachin, de antiheld uit De kersentuin zegt: 'Laten we er maar eerlijk voor
uitkomen, ons leven is stompzinnig.' Dat 'Laten we er maar eerlijk voor
uitkomen' is typisch iets voor Tsjechov, want juist die zeven woorden maken wat
erop volgt des te schrijnender.

Al in het eerste stuk in deze volledige editie, Een domme vrouw, of  een
kapitein in ruste (1883), zie je Tsjechovs grote gevoel voor humor, dat ook in
zijn vroege verhalen zit. Het begint al met de eerste regieaanwijzing in deze
'Korte scène uit een niet-bestaande vaudeville', waarin de koppelaarster
Loekinisjna wordt neergezet: 'En profil lijkt ze op een slak, en face op een
zwarte spin. Spreekt overdreven gedienstig en hikt na ieder woord.'

Veel van de zeventien 'nieuwe' stukken zijn kluchten, waarin met deuren wordt
geslagen en te veel wordt gedronken. Ze geven een goed beeld van het
voortsukkelende leven van het gewone volk in het Rusland aan het eind van de
19de eeuw. Vaak moest ik aan André van Duin en aan Monty Python's Flying Circus
denken. Maar ook vielen me de mooie, eenvoudige Tsjechov-zinnen op, zoals 'Het
is zo donker alsof iemand de lucht met teer heeft ingesmeerd.'

In sommige van die stukken komt Tsjechov met originele vondsten, zoals in het
korte De zaak van het jaar 1884. Daarin staat het jaar uit de titel terecht, dat
zich vanuit de beklaagdenbank verdedigt met: 'Ik word allereerst beschuldigd van
ledigheid, dat ik niets heb uitgevoerd, dat de economische situatie niet is
verbeterd, dat de beurskoers niet is gestegen en dat de industrie in het slijk
is blijven steken etc... Dat is mijn schuld niet... U herinnert zich wel wat ik
aantrof toen ik een plaats kreeg toebedeeld voor het nieuwe jaar...' Als
beklaagde 1884 twee bladzijden later door de rechter tot de Vergetelheid wordt
veroordeeld, besef je ineens dat Tsjechov eigenlijk het lome rijk van de
autocratische tsaar Alexander III (1845-1894) heeft neergezet, waarin het leven
stil leek te staan en het grijs en grauw overheersten.

Mooi is ook Zwanenzang (1887), dat al in de Charles B. Timmer-uitgave stond,
maar nu veel beter en helderder is vertaald. Het gaat over een uitgebluste
acteur ('Wat ben ik voor een talent? Een uitgeknepen citroen, een ijspegel, een
roestige spijker...'), die zich al klagend tegen zijn souffleur in zijn
ijdelheid wentelt en geen onderscheid meer weet te maken tussen schijn en wezen.
Hier doet de serieuze en subtiele toneelschrijver van een paar jaar later zich
al in vol ornaat gelden in een soort voorbode van het beklemmende Oom Vanja.

Uit vrijwel alle toneelstukken blijkt Tsjechovs neurotische angst voor het
huwelijk. Het gezinsleven beschouwde  hij als de grootste bedreiging  voor zijn
creativiteit, als het einde van het echte leven. Je ziet het in Ivanov (1889),
waarvan Bloemen en Wiebes zowel de drama- als de komedieversie hebben opgenomen.
Ivanov kwijnt weg omdat hij na vijf jaar huwelijk niet meer houdt van zijn
doodzieke vrouw. Zinnen als  'maar ik voel geen liefde of medelijden, alleen
leegte en vermoeidheid' of 'Trouw niet met een Jodin, een psychopate of een
blauwkous, maar kies iets alledaags, iets grijzigs, waar geen kraak of smaak aan
is. Hoe grijzer en eentoniger de achtergrond, des te beter' zijn behalve mooi
ook veelzeggend over Tsjechovs bindingsangst. Dat hij drie jaar voor zijn dood
trouwde met de beroemde actrice Olga Knipper doet daar weinig aan af; in de
praktijk zag hij haar zelden.

Een echt grote aanwinst in deze complete toneeleditie is het pas in 1924
opgevoerde Tatjana Repina (1889). Het gaat over een vrouw die door haar man is
bedrogen en zichzelf heeft vergiftigd. Tijdens het huwelijk van haar man met
zijn vroegere minnares duikt een in het zwart geklede vrouw in de kerk op, die
sprekend op haar lijkt, door iedereen wordt herkend en zich eveneens vergiftigt
uit liefdesverdriet. De zinloosheid van het bestaan krijgt er onbegrensde
afmetingen door.

Als smaakvol toetje dienen de beide vertalers in een supplement Vaderloosheid
op, een onvoltooid stuk dat Tsjechov op zijn 18de schreef en pas na zijn dood
werd ontdekt. Het is vaak opgevoerd als Platonov en geeft een schitterend beeld
van de richtingloosheid van de Russische maatschappij, de corrupte rechters, het
antisemitisme, de lethargie, de angst van het volk voor zijn bestuurders. Als
stuk is het  langdradig en telt het te veel personages,  maar alle kwaliteiten
van de rijpere Tsjechov zijn al zichtbaar.

Uit deze nieuwe vertaling kun je nog meer dan vroeger opmaken dat Tsjechovs
toneelstukken tijdloos zijn. Zeker als je het over Rusland hebt, waar alles
sowieso tergend langzaam verandert. Lopachin, de selfmade projectontwikkelaar
uit De kersentuin, lijkt in veel opzichten op de vertegenwoordigers van de
nieuwe middenklasse, die Moskou sinds de economische boom onder Poetin in groten
getale telt. Ze zijn op een westerse manier dynamisch en lijden niet aan de
lethargie waarin de vroegere landadel en de sovjetelite uitblonken.

Maar hoe langer ze rijk zijn, hoe  meer ze op die vroegere elite gaan lijken. En
dan is die lethargie ineens weer terug. Een zoveelste première van een
Tsjechov-stuk slaan ze daarom zelden over. Toneel is voor hen een wezenlijke
behoefte, omdat in het theater als nergens anders in hun land de leugen van de
waarheid wordt onderscheiden. En precies in de ontleding van die vervormde
realiteit toont Tsjechov zich een ongeëvenaarde meester.

Uit alles blijkt Tsjechovs angst voor het huwelijk

Anton P. Tsjechov: Verzamelde Werken deel VI. Toneel. Vertaald, geannoteerd en
van een nawoord voorzien door Yolanda Bloemen en Marja Wiebes. Van Oorschot,
1248 blz. EUR 59,-

Voor het eerst is het complete toneelwerk van Anton P. Tsjechov (1860-1904) in
één band bijeengebracht in een nieuwe vertaling van  Yolanda Bloemen en Marja
Wiebes. De vorige vertaling van Charles B. Timmer (uit 1956) wordt er in hoge
mate door overschaduwd. De annotering en het nawoord dienen als een
intellectuele biografie.

LOAD-DATE: 22 March 2013

LANGUAGE: DUTCH; NEDERLANDS

GRAPHIC: Sergej Alimov, gouache bij Tsjechovs beroemde verhaal 'Zaal nr. 6'
(1892)
Illustratie Tretjakov Galerie, Moskou/Hollandse Hoogte
Anton Tsjechov leest in 1899 zijn toneelstuk Meeuw voor aan acteurs en regisseur
Stanislavski (links van hem)  van het Moskouse Kunsttheater
Foto HH

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              110 of 146 DOCUMENTS



                                NRC Handelsblad

                             22 maart 2013 vrijdag

Pas op minister, daar is Adri weer;
Profiel Adri Duivesteijn, senator

BYLINE: Thijs Niemantsverdriet

SECTION: Binnenland

LENGTH: 1071 woorden

SAMENVATTING

Gisteren nam Adri Duivesteijn afscheid als wethouder in Almere. Den Haag is al
klaar voor zijn terugkeer. ,,Adri is net een hond."

VOLLEDIGE TEKST:

Afgelopen maandag ontving Adri Duivesteijn in Almere een bijzondere gast: Stef
Blok, de minister van Wonen. Ze brachten een bezoek aan het Homeruskwartier in
Almere Poort, waar bewoners met een kleine beurs hun eigen huizen kunnen
ontwerpen. Op Twitter plaatste Duivesteijn een foto van zichzelf met de minister
op een zompig Almeers bouwkavel. ,,Een mooie ervaring aan het eind van een
wethouderschap."

De timing van Bloks bezoek was opmerkelijk. Een week eerder stonden Duivesteijn
en hij tegenover elkaar in de Eerste Kamer. In zijn maiden speech als senator
maakte Duivesteijn gehakt van het woonakkoord dat Blok in de senaat verdedigde.
Het pakket, zo zei hij, was  ,,onvoldoende doordacht". Uiteindelijk stemde hij
samen met zijn fractie netjes voor, maar de boodschap was duidelijk: Adri
Duivesteijn is terug op het Binnenhof.

Na zeven jaar wethouderschap in Almere (gisteren nam hij officieel afscheid),
heeft de PvdA'er zich naar eigen zeggen ,,met nieuwe energie" gestort op de
nationale politiek. Dat hij zijn rentree vierde met een bommetje, verbaast zijn
politieke collega's niet.

,,Adri is net een hond", zegt PvdA'er Rob Oudkerk. ,,Als hij ergens nieuw
binnenkomt, ruikt hij overal aan en laat hij plasje achter om zijn territorium
te markeren."

Meer dan dertig jaar zit Adri Duijvesteijn in de politiek. Aan zijn gedrevenheid
en vakmanschap twijfelt niemand. In zijn carrière - als wethouder, Tweede
Kamerlid en nu dus senator - verwierf hij een ontzagwekkende hoeveelheid kennis
over wonen en ruimtelijke ordening. Bovendien beschikt hij over de politieke
geslepenheid om zijn plannen op de agenda te krijgen.

Maar Adri Duivesteijn is ook een politicus met  vijanden. Zijn empathisch
vermogen, zeggen oud-collega's, is niet bijster goed ontwikkeld. Hij heeft de
neiging om over anderen heen te walsen. En van een politieke streek op z'n tijd
is hij ook niet vies. ,,Ik heb veel bewondering voor zijn kennis", zegt
D66-senator Roger van Boxtel. ,,Hij weet hoe de dingen in elkaar zitten. Maar
Adri's stijl vind ik niet altijd even prettig. Hij kan zuigen en jennen." Rob
Oudkerk: ,,Als hij iemand een minkukel vindt, behandelt hij hem ook zo."

Adri Duivesteijn, zoon van een katholieke schoenmaker uit de Haagse
Schilderswijk, begon zijn carrière als actievoerder. In de jaren tachtig werd
hij wethouder van volkshuisvesting van Den Haag. Hij wist de stadsvernieuwing op
gang te brengen, maar met zijn compromisloze stijl dreef hij politici en
ambtenaren ook tot wanhoop. ,,Hij trok zich vaak niets aan van de regels", zegt
Henk Kool, wethouder in Den Haag en in de jaren tachtig verslaggever voor deze
krant. ,,Ik ken ambtenaren die Adri, als ze hem zouden tegenkomen, met een
welgemikte vuistslag tegen de grond zouden willen werken."

In 1989 moest Duivesteijn opstappen in Den Haag. De oorzaak: een hoogoplopende
ruzie met zijn collega-wethouder van de PvdA over het nieuw te bouwen stadhuis.
Het iconische witte gebouw van de Amerikaanse architect Richard Meier kwam er
toch, en wordt tegenwoordig gezien als een grote aanwinst voor de stad.

In 1994 kwam hij in de Tweede Kamer. Al snel ontwikkelde Duivesteijn zich tot
een invloedrijk volksvertegenwoordiger. Zijn belangrijkste wapenfeit was een wet
die mensen met lagere inkomens de mogelijkheid gaf om, met subsidie, hun
huurwoning te kopen.

Die drang tot empowerment van de gewone man loopt als een rode draad door de
carrière van Duivesteijn. Hij is een klassieke plansocialist, maar wel een met
een vrijzinnig randje. Als wethouder in Almere zette hij zich ervoor in om
gewone mensen zeggenschap te geven over het ontwerp van hun woning. Minister
Blok, een VVD'er, grapte tijdens zijn werkbezoek dat er  ,,een echte liberaal"
in hem schuilt.

Hoewel hij een overtuigde sociaal-democraat is, onderhoudt Duivesteijn een
haat-liefdeverhouding met de PvdA. Regelmatig was hij het middelpunt van interne
relletjes. Zo liet hij aan het eind van het eerste paarse kabinet samen met
collega-Kamerleden Rob Oudkerk en Rick van der Ploeg weten dat fractieleider
Jacques Wallage na de verkiezingen niet op zijn plek hoefde terug te keren. De
PvdA-top was des duivels. ,,Toch was Adri de enige van de drie die zijn
standpunt recht in mijn gezicht herhaalde", zegt Wallage nu.

Tijdens Paars II was Duijvesteijn de rechterhand van Ad Melkert.  Na diens
verpletterende verkiezingsnederlaag in 2002 bleef Duivesteijn verweesd achter.
Hij hervond zich pas weer toen hij voorzitter werd van een parlementaire
commissie die onderzoek deed naar de budgetoverschrijdingen bij grote
infrastructurele projecten als de Betuwelijn en de HSL. Zijn rapport was
buitengewoon kritisch.

CDA'er Ger Koopmans zag als commissielid van nabij hoe Duivesteijn de media
handig wist te gebruiken ten dienste van het onderzoek: ,,Hij gaf
'volginformatie' aan journalisten. Je zou dat ook lekken kunnen noemen."

Ook ChristenUnie-leider Arie Slob was lid van de commissie-Duivesteijn. Hij
bewaart ,,goede herinneringen" aan de onderzoekstijd. ,,Adri gaf mij veel
ruimte. Hij wilde per se dat ík Wim Kok zou ondervragen. De schema's werden
ervoor aangepast." In zijn huidige rol als mogelijke gedoogpartner van Rutte II
is Slob minder te spreken over het optreden van Duivesteijn. ,,De PvdA heeft een
groot deel van haar verkiezingsprogramma in het regeerakkoord gekregen. Dan zou
het Duivesteijn passen om prudent te wezen."

In 2006 zei Duivesteijn de Haagse politiek vaarwel en vertrok naar Almere - het
bouwparadijs van Nederland. Hij deed zijn werk in de polder naar eigen zeggen
,,als buitenstaander", wat onder meer inhield dat hij gewoon in Den Haag bleef
wonen. Onder Duivesteijns verantwoordelijkheid werd hard gewerkt aan de bouw van
60.000 nieuwe woningen. In zijn ontslagbrief noemde hij zijn wethouderschap in
Almere ,,de meest gelukkige tijd in mijn werkzame leven".

Nu is hij terug op het Binnenhof. Eén ding heeft Adri Duivesteijn duidelijk
gemaakt: hij gaat zich niet opstellen als een beschouwend Eerste Kamerlid.
Wanneer hij zich daartoe geroepen voelt, zal de coalitie van hem horen. En dat
zal vaak zijn, denken zijn collega's. ,,Hij gaat de randen opzoeken", zegt Arie
Slob.

,,Als ik minister Blok was", zegt Roger van Boxtel, ,,zou ik heel goed naar Adri
Duivesteijn luisteren."

'Hij gaat de randen opzoeken'Arie Slob, ChristenUnie

LOAD-DATE: 22 March 2013

LANGUAGE: DUTCH; NEDERLANDS

GRAPHIC: Als wethouder in Almere bleef Adri Duivesteijn gewoon in Den Haag
wonen.
Foto Hollandse Hoogte

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              111 of 146 DOCUMENTS



                                NRC Handelsblad

                             22 maart 2013 vrijdag

Dijsselbloem moet doorzetten met Cyprus;
De neiging om gratis geld uit te delen aan gokkende bankiers lijkt niet uit te
roeien

SECTION: Opinie

LENGTH: 1088 woorden

SAMENVATTING

Cyprus moet terug naar een bankenstelsel dat bij de omvang van dit staatje past.
De grote spaarders moeten betalen, vindt Sweder van Wijnbergen. Dijsselbloem
heeft gelijk. Hooguit gaat het plan nog niet ver genoeg.

VOLLEDIGE TEKST:

Het Europese besluit de Cypriotische spaarders mee te laten betalen aan de
reddingsactie voor de Cypriotische banken heeft een storm veroorzaakt. Van de
verheven Financial Times tot het lokale sufferdje donderden de commentatoren van
de kansel: een doodsteek voor de Europese bankunie, de eerste blunder van Jeroen
Dijsselbloem als voorzitter van de EU-ministers van Financiën, een aanmoediging
tot een bankrun.

Dijsselbloem heeft waarschijnlijk de storm niet aan zien komen. Hebben we net
een majeure kredietcrisis achter de rug waarbij iedereen vindt dat gratis
garanties uitdelen aan  gokkende bankiers de wereld onderuit gehaald heeft, en
houdt hij daarom  zijn poot (een beetje) stijf, is het weer niet goed. De
verleiding om gratis belastinggeld te geven aan de toch zo gehate bankiers lijkt
niet uit te roeien. Ondertussen worden de  ongebruikelijke  omstandigheden in
Cyprus door iedereen  verwaarloosd. Doe je dat niet dan lijkt zijn plan eerder
niet ver genoeg te gaan. Waarom moet Jan Modaal uit Nederland Russische
belastingontduikers uit de wind houden?

De Cypriotische banken zijn een apart clubje. Alleen depositofinanciering, geen
obligaties, geen kapitaalmarktfinanciering. Dus het eerste kritiekpunt (waarom
werden de senior obligatiehouders gevrijwaard?) snijdt geen hout: die zijn er
namelijk helemaal niet. Tot voor kort werd honderd procent van de
leningportefeuille door deposito's gefinancierd, nu is dat ongeveer 85 procent
volgens de Financial Times; de  ECB doet de rest. Verder behelst het voorstel
geen spaardersheffing maar een conversie in aandelen van nog geen 10 procent van
de spaartegoeden. Dit gaat om 5,8 miljard euro  terwijl er maar 550 miljoen aan
aandelen uitstaat, dus aandeelhouders worden  meedogenloos verwaterd. Het
verwijt dat zij ontzien worden klopt ook niet.

Sowieso valt die heffing eigenlijk wel mee: banken in Cyprus geven
piramidespelachtige rentes,  vijf jaar vast levert  10 procent (!) op een
eurorekening volgens de Financial Times. Dus waarom die krokodillentranen over
de arme spaarders? De 'heffing' komt voor die groep neer op een jaar rente.
Spaarders daar willen wel de risicopremie maar niet het risico. Die spaarders
zitten overigens heel anders in elkaar dan hier. Bij de DSB-bank maakten de
honderdduizend-plus deposito's nog geen twee procent van het totaal uit, in
Cyprus is dat meer dan de helft van het totaal van 70 miljard euro. Die grote
deposito's komen voornamelijk van belasting ontduikende Russen en vluchtkapitaal
uit Griekenland. Die moeten 9,9 procent inleveren,  de kleinere spaarders 6,25
procent, dus een of twee jaar rente - om meer gaat het niet. Het is dan ook geen
verrassing dat de voorspelde besmetting naar Italië en Spanje uitgebleven is.

Natuurlijk is het beter om meer bij de grote en minder bij  kleine spaarders te
halen, dat was ook het voorstel van  Duitsland, maar dat is geblokkeerd door
Cyprus zelf. Daar hecht men zo aan schimmige Russische zaken dat de politiek
zelfs  een hoofdelijke omslag in Cyprus voorstelt, daarmee nog lagere inkomens
in het vangnet halend, alles om puissant rijke Russen niet voor het hoofd te
stoten.

De Cypriotische rol in het internationale zwartgeldcircuit heeft een banksysteem
opgeleverd van IJslandse proporties (een balanstotaal van negen keer het
nationaal product van Cyprus). De geboden percentages op spaargeld geven aan dat
er veel risico genomen wordt aan de activakant, anders zijn dit soort
percentages niet te betalen in de huidige kapitaalmarkt. Dit is dus precies het
soort banksysteem waar we mondiaal vanaf proberen te komen. En dat de rekening
primair bij aandeelhouders en crediteuren gelegd wordt, is zoals het hoort: zij
hebben de risicopremie jarenlang geïncasseerd, de EU doet niets anders dan ze
confronteren met de andere kant van de medaille: een risicopremie is OK als je
dat risico dan ook echt draagt. Ook in slechte tijden.

Maar is dit de doodsteek voor de prille Europese bankenunie; wat blijft er over
van Europese garanties voor kleine spaarders? Die bankenunie moet er wel komen
maar is er nog niet en die Europese garanties hebben nooit bestaan. Europese
regels verplichten individuele landen een 'adequaat gefinancierd' systeem van
depositogarantie op te tuigen, maar ze verplichten overheden niet het onder alle
omstandigheden aan te vullen. En er is zeker geen Europese verplichting  tot
hulp als nationale overheden een excessief gegroeid banksysteem niet meer aan
kunnen.  Hulp mag maar hoeft niet.

Als Dijsselbloem wel Europese garanties had afgegeven aan spaarders hadden we
een Europees depositogarantiesysteem gekregen, maar zonder de erbij horende
controles en interventiemogelijkheden. Maar die zijn essentieel  om het niet te
laten ontaarden in een goklicentie voor bankiers met alle neerwaartse risico's
voor de Europese belastingbetaler. Zonder  enige afdwingbare verplichting wat
betreft risicomijdend gedrag tegenover de garanties zijn we beter af zonder
Europese bankenunie. Een goede graag, maar een slechte liever niet.

Hoe  verder in Cyprus? Een redelijke route zou zijn een afsplitsing van een good
bank, gefinancierd door de kleine depositohouders en met voldoende activa uit de
boedel om de nieuwe kleine bank voor Cypriotische spaarders goed gekapitaliseerd
te laten beginnen. De rekening komt dan waar hij hoort: bij de grotere
crediteuren. Daar hoeft überhaupt geen Europees geld bij. De helft van de 70
miljard aan deposito's is in de honderdduizend-plus categorie, dus daar zit
voldoende loss absorption capacity om die 17 miljard kapitaalsbehoefte te
leveren.

Dat betekent natuurlijk wel het einde van de Cypriotische rol in de
international fiscale vluchtroutes, maar is dat erg? Cyprus moet  terug naar een
bij de omvang en aard van de Cypriotische economie passend banksysteem. De
verliezen van het terugschalen kunnen zo gelegd worden bij de grote crediteuren
die jarenlang hoge rentes en belastingvoordelen genoten hebben en daar nu de
keerzijde van zien. En wij worden niet zonder adequate voorbereiding een
Europees garantiestelsel ingetrokken zonder de daarbij horende remmen op
risicozoekend gedrag.

Dijsselbloems plan gaat hooguit niet ver genoeg.

Sweder van Wijnbergen is hoogleraar economie aan de Universiteit van Amsterdam.

Een goklicentie voor bankiers met risico's voor belastingbetalers

LOAD-DATE: 22 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              112 of 146 DOCUMENTS



                                NRC Handelsblad

                             20 maart 2013 woensdag

Naar 75 verjaardagen;
Zap

BYLINE: Hans Beerekamp

SECTION: Media

LENGTH: 409 woorden


Praktisch elke avond zendt Nederland 1 om 19.30u. een docusoap uit, waarin de
belevenissen van gewone Nederlanders vastgelegd zijn. Het kunnen politiemensen
in Vlissingen zijn of passagiers van een veerboot op de Waddenzee, dat maakt
niet heel veel uit. Als het maar echt is en herkenbaar, en niet al te
ingewikkeld.

Deel van het format lijkt te zijn dat je de hand van de maker niet moet kunnen
herkennen. Wie dat is, wordt de kijker en zelfs de professionele televisievolger
niet meegedeeld, want dat doet er niet toe. Formuletelevisie maakt immers
zichzelf.

Daarom was ik blij met een ongevraagd mailtje van Piet Oomes, die zich
presenteerde als ,,regisseur/cameraman" van de deze week begonnen dagelijkse
serie De Urker vissers (NCRV). Hij licht toe: ,,Het zou mooi zijn als het
publieksvriendelijke genre van de docusoap in de vooravond en de 'vrije
documentaire' rond middernacht wat meer naar elkaar toe zouden groeien. Ik hoop
dat De Urker vissers  een eerste aanzet daartoe kan geven."

Het blijkt meer een hybride dan een brug. Het onvrije van deze docusoap uit zich
in expliciet en veelvuldig commentaar, opdringerige accordeonmuziek en de
plichtmatig heen en weer deinende parallelmontages tussen de mannen op zee en de
gezinnen aan de wal. Maar in vergelijking met bijvoorbeeld Voetbal, keek en
kibbeling (EO) over de bewoners van Spakenburg wordt niet krampachtig aangetoond
hoe modern deze orthodoxe protestanten zijn. En je proeft evenmin sponsoring
door het Productschap Vis, zoals in Hollandse vissers (MAX).

Oomes laat mensen in hun waarde, maar is niet bang om in de montage te laten
doorschemeren hoe benauwend het is om voortdurend bij je familie op de koffie
te zitten. Snel achter elkaar gemonteerd horen we vier keer ,,nou, doei"
herhalen. Je voelt mee met de huisvrouw die niet alleen 75 verjaardagen in haar
naaste familie moet bezoeken, maar ook steeds een passend cadeau dient mee te
brengen. Gelukkig kent de mevrouw van de plaatselijke frutselboetiek de smaak
van alle feestvarkens.

Daar tegenover staat de ultieme vrijheid van de mannen aan boord. Maar de vis
wordt duur betaald, het 'Wonder van Urk' (het succes van de visserij op Urk
ondanks het indammen van de Zuiderzee) is aan herhaling toe.

De kotter UK 167 is door de familie Kramer verkocht aan een Russische reder. Het
wordt een schip dat tankers beveiligt tegen piraten. Nou, doei, dus, het is niet
anders in crisistijd.

Het wonder van Urk is aan herhaling toe in crisistijd

LOAD-DATE: 20 March 2013

LANGUAGE: DUTCH; NEDERLANDS

GRAPHIC: Docusoap 'De Urker vissers' (NCRV)

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              113 of 146 DOCUMENTS



                                NRC Handelsblad

                             20 maart 2013 woensdag

Speculeer niet met geld in het onderwijs

SECTION: Opinie

LENGTH: 808 woorden

SAMENVATTING

Bevrijd het onderwijs van 'maatschappelijke ondernemers'. De school is geen
belegging, meent Ton van Haperen.

VOLLEDIGE TEKST:

Een economische crisis is slecht voor leraren. De overheid ziet haar tekorten
oplopen, waarna de salarissen vanzelf aan de beurt komen. Zo gaat het in de hele
wereld. Maar de Nederlandse leraar krijgt nog een tik. Een die alleen hier wordt
uitgedeeld - door de schoolbesturen. Die tellen hun geld en dat is op.
Schoolbestuurders vertonen namelijk al twintig jaar hetzelfde gedrag als risico
zoekende bankiers. En dus wordt er nu terugbetaald. Met rente. Leraren gaan meer
lessen geven. Leerlingen vullen de klaslokalen tot aan de rand. En er vallen
ontslagen. Vooral onder de jongere leraren. Het onderwijs beleeft zijn eigen
kredietcrisis.

Amarantis in Amsterdam en Zadkine in Rotterdam, de redding van deze
schoolbesturen kreeg de nodige media-aandacht. Begrijpelijk, want een
faillissement van een schoolbestuur is als dat van banken. Maatschappelijk
onaanvaardbaar. Brave burgers verliezen hun spaargeld. Onschuldige kinderen
kunnen hun leerplicht niet vervullen. Toch is de dreiging aanwezig. Voortdurend.
Zowel voor banken als voor schoolbesturen. En dat is geen toeval.

Ga mee terug naar 1929. De beurs op Wall Street crasht, banken gaan failliet,
spaargelden gaan op in rook. De Amerikaanse politiek zegt; dit nooit meer en
kondigt in 1933 The Glass-Steagall Act af. Deze wet regelt een strikte scheiding
tussen banken en beleggers. Wall Street kan vanaf dan in de zee zakken, de
rekeninghouder merkt daar niks van. Zijn geld mag namelijk niet gebruikt worden
voor riskante beleggingen. The Glass-Steagall Act financiert de naoorlogse
wederopbouw en de explosieve welvaartsgroei van de jaren zestig. Maar in de
jaren zeventig ontmoet de westerse economie zijn grens. Staatsschulden en rentes
zijn torenhoog. Overheden liggen aan de ketting. De markt komt terug. Hebzucht
is goed. Regels moeten weg. President Clinton verklaart in de  jaren negentig
The Glass Steagall Act tot bedorven waar. Speculeren en bankieren lopen als
vanouds door elkaar. En dus herhaalt 1929 zich met de kredietcrisis van 2008.
Weer betaalt de burger de rekening.

De parallel met het onderwijs is opvallend. Eerst is daar een strikte scheiding
tussen beheer en onderwijs. De overheid regelt de salarissen en de gebouwen.
Leraren doen de schoolorganisatie. Deze variant van The Glass-Steagall Act is
succesvol. Maar dan raakt het geld op. In de jaren tachtig dalen de salarissen.

Even later verdwijnt de scheiding tussen beheer en onderwijs. De besturen nemen
het budget, de gebouwen en de kwaliteit voor hun rekening. De bestuurder gaat
zich maatschappelijk ondernemer noemen. De bedragen die door zijn vingers gaan
zijn enorm. Middelbare scholen kosten jaarlijks tegen de acht miljard euro. De
reserves liggen tussen de anderhalf en twee miljard. Een spaarrekening is
waardeverlies. Beleggen ligt voor de hand. Doe als pensioenfondsen. De inleg van
de premieplichtige financiert slechts een deel van de uitkering. De rest komt
uit rendementen op beleggingen. Toekomstige rendementen, stelt de
maatschappelijke ondernemer, staan voor mooi onderwijs.

In 2000 zegt de toenmalige minister Hermans (VVD) één keer 'ho, stop'.
Schoolbesturen mogen geen aandelen kopen. Hermans, bedankt. De AEX ligt dan op
750. Nu is die minder dan de helft. Maar het helpt niks. Het geld stroomt naar
het onroerend goed en daaraan gerelateerde financiële producten. Voor handige
vastgoedjongens zijn onderwijsbestuurders prettige prooien. De verliezen zijn
enorm.

De kredietcrisis leert: risicovol ondernemen met maatschappelijke
kernactiviteiten treft de gewone burger in het hart. Dat moeten we niet willen.
Daarom krijgen banken een Glass-Steagall Act 2.0. De scheiding tussen bankieren
en riskant beleggen wordt momenteel geregeld. En het onderwijs? Politici acteren
verontwaardiging, schreeuwen om toezicht en spreken morele oordelen uit over
schoolbestuurders. Maar het was minister Ritzen (PvdA) die met Kamerbrede steun
in de jaren negentig van de vorige eeuw de scheiding tussen beheer en onderwijs
weg poetste. Hij maakte van schoolbesturen beleggingsmaatschappijen. Dezelfde
Ritzen trad later toe tot de kaste van de onderwijsbestuurders.

Het schoolbestuur dat onderwijs, gebouwen en beheer in zichzelf verenigt is een
foute constructie. Het zijn leraren en leerlingen die opdraaien voor het
risicozoekend gedrag van de maatschappelijk ondernemer, die het onderwijs in een
wurggreep houdt. De positie van de leraar is daardoor teruggebracht tot die van
productiemedewerker. De sector heeft recht op zijn eigen Glass-Steagall Act. Het
beheer en de gebouwen horen bij de overheid. De school is van hen die er
verstand van hebben, de leraren. En de maatschappelijke ondernemers? Die zijn
overbodig!

Ton van Haperen is leraar, lerarenopleider en publicist.

LOAD-DATE: 20 March 2013

LANGUAGE: DUTCH; NEDERLANDS

GRAPHIC:  EDUCACIONcagCOL- 2
Illustratie Angel Boligan

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              114 of 146 DOCUMENTS



                                NRC Handelsblad

                             16 maart 2013 zaterdag

Kritisch zijn is soms je  mond houden

SECTION: Opinie & Debat

LENGTH: 1073 woorden

SAMENVATTING

Het hebben van een eigen mening is belangrijk. Maar dan moet die wel een inhoud
hebben, schrijft Anouk van Kampen.

VOLLEDIGE TEKST:

Helen is lesbisch. Haar buren plassen daarom in haar tuin, bekladden muren en
gooien poep tegen haar ramen.  Afgelopen maandag werd de documentaire Homopesten
van Frans Bromet uitgezonden, waar onder andere het verhaal van Helen in
voorkomt.

Nederlanders vielen na de uitzending over elkaar heen om de daden van Helens
buren te veroordelen: is het zo erg gesteld met homohaat?  Eerst plassen
politici door brievenbussen, nu gooien gewone Nederlanders poep tegen ramen
omdat ze boos zijn. Zijn deze mensen dan alle moraliteit kwijt?

Het is makkelijk om deze acties te zien als die van een gestoorde ander. Veel
moeilijker is het om te beseffen dat onze eigen, verbale uitingen soms niet veel
subtieler zijn dan een bruine vlek op een raam.

Kijk maar  naar  een heel ander gebied dan de seksualiteit, waar net zo goed de
meningen - of zijn het gevoelens? - hoog oplopen: de recensie. Had je vroeger
een toneelvoorstelling gemaakt, dan was de man met notitieblok  in het publiek
de recensent. Johannes van Dam zag je moeilijk over het hoofd als hij je
restaurant binnenliep - verscholen onder de karakteristieke hoed en met een buik
die zijn liefde voor eten verraadt, wist je dat er binnenkort een gevreesd
cijfer voor je boeuf bourguignon in de krant zou komen. Als je een boek had
geschreven, kon je - met een beetje geluk - een eerlijke recensie in een
boekenbijlage verwachten.

Ook het 'gewone' publiek had natuurlijk een mening. Mond-op-mondreclame kon je
restaurant net zo kapotmaken als de vijf van Van Dam. Een recensie kon nog zo
goed zijn, maar soms bleven  zalen leeg of verhuisde het boek naar De Slegte.
Maar het gewone publiek is veranderd. De invloed van professionele recensenten
brokkelt af en op het puin van hun autoriteit is - al een tijdje - een nieuwe
held opgestaan: de internetcriticus.

Niets mis mee natuurlijk, want waarom zou je wachten op het oordeel van een
ander als je intelligent genoeg bent om het zelf te vormen? Het voeren van een
discussie en het leren geven van een mening kan positief zijn. Een kans om
ervaringen met meer mensen te delen. Maar steeds vaker verwordt de kritische
mens tot een mens die geen moeite  doet om de schoonheid in dingen te zien.

De huis- tuin- en keukencriticus wordt oneerlijker. Internet maakt het
natuurlijk ook makkelijk. De vriendelijke oude man, de vermoeide moeder in de
Coffee Company en de vertederende puber  met een hoodie half over zijn ogen
getrokken, veranderen achter de computer in losgeslagen critici die alles aan
een oordeel onderwerpen. Onzichtbaar onder een andere naam, met de entertoets
binnen vingerbereik, is een mening snel gelanceerd. We hoeven  niet meer
genuanceerd, bekend of goed  te zijn om te worden gelezen: het internet biedt
een potentieel miljoenenpubliek.

Reactieruimtes worden vol geschreven met meningen over politici en  het conflict
in Syrië - of ze nu worden gelezen of niet. Blijkbaar gaan de schrijvers ervan
uit dat genoeg mensen willen lezen wat ze wel of niet grappig vinden aan een kat
die op YouTube van een bank valt. Onze online meningen zijn verworden tot
statusupdates - wie ben ik op dit moment en wat vind ik nu? - in plaats van dat
ze  een discussie aangaan. Onze mening verandert in een opmerking. En dat is nog
niet zo erg - het web is er groot genoeg voor - maar steeds vaker lijkt iedere
reactieruimte  te verworden tot een agressief gevecht met woorden. De een wordt
er plotseling van beschuldigd  een neonazi te zijn, in een discussie over het
beste recept voor echte erwtensoep, en  in een discussie over het Franse woord
voor hashtag wordt Geert Wilders' politiek  er op magische wijze bij gehaald.

Minister Frans Timmermans kan daarover meepraten. Die moest eind november zijn
Facebookpagina sluiten omdat hij van 'vrienden' vervelende berichten kreeg. Hij
schreef toen: ,,Jammer dat mijn wall zo wordt misbruikt. Vrees dat het
onhoudbaar is zo. Heel jammer dat een gewone discussie kennelijk niet mogelijk
is en dat feiten er totaal niet meer toe doen." Ook PvdA-voorzitter Hans Spekman
bleek regelmatig haatmails te ontvangen, met teksten als: ,,Ze hadden beter jou
zinvol dood moeten trappen met je moslimkruiperige nikkerhondenmentaliteit. Je
bent een landverrader waar de NSB nog een puntje aan kon zuigen..."

De criticus zit echter niet alleen op internet. De Nederlander bekritiseert en
cyniseert ook in reallife. Als expert van alles vindt hij dat hij alles beter
kan. De journalist weet niet wat hij doet, de columnist is een idioot, de
politicus moet oprotten, de NS kan  niks en zelfs de weergoden krijgen het te
verduren - de regen is te nat, de sneeuw was even leuk maar nu te koud, de zon
is te warm. De Nederlander klaagt en zeurt, maar zijn mening ontaardt  steeds
vaker in cynisme en agressie.

Rutte deed de afgelopen maanden  meerdere keren een morele oproep. ,,Denk na
voor u begint te schelden of te schoppen - tegen scheidsrechters bijvoorbeeld -
en ga de discussie aan." ,,Start het beschavingsoffensief!" Gelukkig blijft de
agressie bij het gros van de Nederlanders  bij woorden, maar ik herken in de
problematiek niet alleen een moreel probleem. Het is ook een fundamenteel
onbegrip van wat een mening zou moeten zijn.

De criticus is symptoom van een maatschappij waarin gehoord worden steeds
belangrijker is dan een reden om gehoord te moeten worden. We worden opgevoed
met het idee dat het hebben van een eigen mening en een individueel geluid
belangrijk is. Je mening is iets waardevols. Maar kritisch zijn is niet
hetzelfde als op alles kritiek geven. We verliezen uit het oog dat de mening
niet zomaar van belang is: zij moet ook inhoud hebben. Een mening zonder moeite
heeft geen waarde, en overstijgt het plassen door een brievenbus of het besmeren
van ramen met poep nauwelijks. Dit is niet kritisch zijn: het is om het hardst
schreeuwen dat de eigen mening professioneler, belangrijker en beter is dan die
van de ander.

Kritisch zijn is ook de schoonheid en kwaliteit in het alledaagse willen zien -
zonder de fouten direct over het hoofd te zien. Het is proberen meer te zien.
Kritisch zijn is nadenken voor je typt, het zien van een mens aan de andere kant
van de kabel. Kritisch zijn is soms je mond houden. Kritisch zijn kost moeite.

Anouk van Kampen is redacteur van http://nrc.nl

Onzichtbaar onder een andere naam is een mening snel gelanceerd

LOAD-DATE: 16 March 2013

LANGUAGE: DUTCH; NEDERLANDS

GRAPHIC: Foto Hollandse Hoogte

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              115 of 146 DOCUMENTS



                                NRC Handelsblad

                             16 maart 2013 zaterdag

Brieven

SECTION: Opinie & Debat

LENGTH: 598 woorden


Van een machtsgreep in Europa is geen sprake

Als twee hoogleraren staatsrecht schrijven over Europese 'usurpatie' en
'machtsgreep', dan is er iets om serieus te nemen (Opinie&Debat, 9 maart).

,,Grondwet, staatsrecht en democratie zijn in Europa nog enkel carnaval", zo
besluiten Tak en Teunissen hun artikel. Waren ze even stilgestaan, dan hadden ze
gezien dat hun wrok en hun gal tekenen van desoriëntatie zijn, niet van een
dictatoriale Europese machtsgreep.

Men vergeet wel eens dat alle belangrijke besluiten in Brussel mede genomen zijn
door Nederlandse bewindslieden.

Als minister Timmermans, die al jaren in Europa van de partij is, beaamt dat wij
Europa zijn 'binnengerommeld', dan oogst hij in eerste instantie misschien de
bonus van het medeleven. Maar tegelijk verliest de gewone man zijn vaste voet in
de verandering en wordt de staatsrechtgeleerde bevestigd in zijn wantrouwen.

Het is niet gemakkelijk voor een minister om altijd te staan voor wat er eerder
is besloten, in Brussel zomin als in Den Haag. Brussel is nog lastiger. Maar de
regel is: het gezag moet staan voor wat het heeft teweeggebracht.

Dit geldt ook als is er gebreken zijn, want gebrekkig is nu eenmaal alles wat
door de politiek wordt verricht. Het geldt alleen niet als er fundamentele en
kwalijke fouten zijn gemaakt. Maar dan moet men daarvan niet terloops afstand
nemen, maar met grote scherpte en met beperking. Anders wordt het hele politieke
bedrijf met wantrouwen geïnfecteerd.

Wanneer de politici wegduiken voor Europa, verliezen wij daar ons houvast. Maar
zodra de bewindslieden doen wat ze moeten doen, zijn onze hoogleraren
staatsrecht en ook de gewone man weer op vertrouwd terrein, zelfs in Brussel.

W.T. Eijsbouts, J.H. Reestman

doceren Europees staatsrecht

Universiteit Leiden, Universiteit van Amsterdam

Decreet maakte bouw van Sint Petersburg mogelijk

In het artikel van Raymond van den Boogaard over Peter de Grote en diens
hoofdstad Sint Petersburg (NRC Handelsblad, 9 maart) ontbreekt het opmerkelijke
decreet van de tsaar, dat de stichting van die bijzondere stad mogelijk heeft
gemaakt. In 1702 gaf hij buitenlanders vrije toegang tot het gesloten Rusland,
en beloofde hij ze dat ze hun geloof op hun eigen manier mochten beleven. Dat
was een revolutionaire oekaze in Rusland, waar de Russisch-orthodoxe kerk
oppermachtig was, maar hij was nodig, omdat de tsaar voor het ontwerpen en
bouwen van zijn nieuwe hoofdstad architecten en vaklieden uit heel Europa wilde
werven. Die kwamen alleen als ze godsdienstvrijheid hadden. De tsaar hield
woord, want uit het archief van de Hollandse kerk in Sint Petersburg blijkt dat
die vanaf de vroege achttiende eeuw alle vrijheid kreeg om zich te ontwikkelen
en dat de tsaar zelfs bereid was als doopvader op te treden van kinderen van
Nederlandse ouders, onder wie ook bouwers. Zonder deze oekaze had de tsaar de
eerste echte Europese stad niet kunnen bouwen.

C.H. Slechte

Schiedam

Een antenne voor mode

In DeLUXE-bijlage (NRC Handelsblad, 9 maart) zegt Lidewij Edelkoort: ,,Ik ben
een antenne die de Zeitgeist opvangt." Een aantal jaren geleden schreef ik twee
boeken over kostuumgeschiedenis.  Over Mode en Mensen eindigde ik met de
uitspraak van Chanel: ,,La mode, c'est capter l'esprit du temps".  Mijn
redacteur Henk Hoeks vertaalde dit met: ,,De mode is een antenne die de geest
van de tijd opvangt". Het is dus niet mevrouw Edelkoort die de antenne van de
tijdgeest opvangt, maar het is de modewereld zelf. Het zijn grote modeontwerpers
die om zich heen kijken en gestimuleerd door de mode-industrie de tijdgeest
doorgronden.

Leontien van Beurden

Amsterdam

LOAD-DATE: 16 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              116 of 146 DOCUMENTS



                                NRC Handelsblad

                             16 maart 2013 zaterdag

BRIEVEN

SECTION: Wetenschap

LENGTH: 727 woorden


Seks in Samoa

Bij deze een aanvulling op het artikel over de  zeer uiteenlopende posities van
Margaret Mead (1928) en Derek Freeman (1983) betreffende puberseks in Samoa
(wetenschapsbijlage,  9/10 maart).

Er zijn maar weinig rapporten over seksuele relaties  vóór de Zending hierin na
1830 verandering bracht.  De eerste Europese bezoeker aan Samoa was de expeditie
van La Pérouse in 1787. De ervaring van de Fransen was dat meisjes en vrouwen
graag intieme relaties met de zeelieden aanknoopten. Sommige daarvan kregen
zelfs een ritueel karakter.

In 1830  landde de zendeling John Williams op Savaii. Hij zocht, en kreeg, er
steun van de hoofdlieden en kon  met het bekeringswerk beginnen. Er was veel wat
in de ogen van de orthodox-protestantse zendelingen veranderd moest worden. Een
groot probleem in hun ogen was het gebrek aan kuisheid. De enige uitzondering
hierop was de taupou, de 'dorpsjonkvrouw', een dochter van het dorps- (of
districts-) hoofd die fungeerde als gastvrouw bij rituele ontvangsten. Zij was
voorbestemd om te trouwen met een hoofdman en diende als maagd dat huwelijk in
te gaan. Voor de andere meisjes en jonge vrouwen gold die verplichte kuisheid
niet of nauwelijks. Uiteraard trachtten de zendelingen daar verandering in te
brengen.

De Samoa Eilanden waren  tegen het einde van de 19de eeuw centra van orthodox
protestantisme geworden. De vraag is of de opgedrongen kuisheid ook werkelijk
wortel had geschoten. Uit de memoires van Erich Schultz-Ewerth, de laatste
Duitse gouverneur van de Samoa Eilanden (gepubliceerd in 1926, maar handelend
over de jaren tussen 1900 en 1910) blijkt namelijk dat in de relaties tussen
mannen en vrouwen niet veel was veranderd. Zijn opvattingen komen sterk overeen
met die van Margaret Mead. Het erotische gedrag van de jongeren vindt bij beide
auteurs warme, positieve beoordelingen. Mead kende het werk van Schultz-Ewerth
niet.

Mead  legde de nadruk op de opvattingen van het gewone volk, terwijl Freeman  de
orthodoxe notabelen beschreef. Dat er tussen beide antropologen verschillen in
waarneming en dus van mening bestaan, hoeft dan ook niet te verbazen.
Verbijsterend is echter de meedogenloze manier waarop Freeman heeft geprobeerd
Mead te vernietigen; van een  redelijke discussie was nimmer sprake.

H.J.M. Claessen

Emeritus hoogleraar antropologie

Universiteit Leiden

Groningen beeft (2)

Houtenbos schrijft (wetenschapsbijlage 9/10 maart)  dat het mechanisme achter de
aardbevingen ten gevolge van de gaswinning in Groningen niet bekend is. Dat is
onjuist; de hypothese dat deze bevingen het gevolg zijn van compactie,
veroorzaakt door drukdaling, is intussen wetenschappelijk onomstreden. Deze
compactie voltrekt zich niet uniform en langs de breukvlakken in het gesteente
bouwen spanningen op. De bevingen zijn het direct gevolg van de ontlasting van
deze spanningen.

Als Houtenbos bedoelt dat precieze berekening van frequentie en kracht van de
bevingen nog niet mogelijk is, heeft hij gelijk. Maar in minder gecompliceerde
gasvelden kan wel een schatting worden gemaakt van de maximaal te verwachten
kracht op grond van oppervlak en 'ruwheid' van de breukvlakken.

Het zeer grote Groningenveld is door breuken opgedeeld in vele compartimenten;
het is daarom zinvol om te kijken of door gewijzigd reservoirbeheer
drukverschillen over breukvlakken geminimaliseerd kunnen worden. Hoe lager de
spanning, hoe minder de hoeveelheid energie die vrijkomt bij ontlasting. Daarom
zijn in kleine gasvelden geen zware bevingen te verwachten, want door de
kleinere dimensies wordt minder spanningsenergie opgebouwd.

Het Staatstoezicht op de Mijnen heeft een correlatie vastgesteld tussen
productiesnelheid en bevingsfrequentie, dus dat lijkt voor de hand te liggen.
Houtenbos merkt - terecht - op dat uit een empirisch model geen conclusies
kunnen worden getrokken voor de toekomst. Dus het opleggen van een
productiebeperking leidt niet noodzakelijkerwijs tot vermindering van de
bevingfrequentie.  De minister van EZ doet er verstandig aan om eerst nog
aanvullend onderzoek te laten doen.

J.J. van der Vuurst de Vries

Emeritus  hoogleraar petroleumwinning TU Delft

Reacties op de inhoud van dit bijvoegsel (liever niet langer dan 400 woorden)
gaarne binnen veertien dagen naar wetenschap@nrc.nl Wij ontvangen meestal meer
brieven dan we kunnen plaatsen. Tips over fraude kunt u sturen naar
wetenschapsfraude@nrc.nl

LOAD-DATE: 16 March 2013

LANGUAGE: DUTCH; NEDERLANDS

GRAPHIC: vulpen2

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              117 of 146 DOCUMENTS



                                NRC Handelsblad

                             16 maart 2013 zaterdag

Hardwerkend;
ik@nrc.nl

BYLINE: Maarten Mens

SECTION: Achterpagina

LENGTH: 122 woorden


In de wachtkamer van de afdeling orthopedie is een man tegen zijn buurvrouw op
goed verstaanbare toon aan het klagen. Over de lange wachttijd, maar vooral over
de maatschappij. De werkloosheid neemt toe, want ze zijn allemaal te lui om iets
uit te voeren. De hardwerkende Nederlander wordt aan alle kanten gepakt, maar
moet wel zorgen voor degenen die niets willen.

Om kwart voor tien is hij eindelijk aan de beurt.

Voor hij met verende tred naar de arts loopt, vertrouwt hij zijn gesprekspartner
toe:

,,Het is nou al zo laat, ik ga straks niet meer werken, hoor."

Lezers zijn de auteurs van deze rubriek. Een ikje is een anekdote of ervaring
gevat in maximaal 120 woorden. U kunt zelf een ikje inzenden via onze website
http://nrc.nl/ik.

LOAD-DATE: 18 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              118 of 146 DOCUMENTS



                                NRC Handelsblad

                             16 maart 2013 zaterdag

Gebouw met branie voor superrijken met lef;
Portret van een grachtenpand in Amsterdam en zijn bewoners

BYLINE: Bas Blokker; Machiel Bosman

SECTION: Z & Z

LENGTH: 477 woorden

SAMENVATTING

Het Bartolottihuis aan de Herengracht kende in de afgelopen vier eeuwen een
aantal markante bewoners.

VOLLEDIGE TEKST:

De opkomst van Amsterdam blijft een verhaal apart. De stad maakt optimaal
gebruik van de kansen die de Nederlandse opstand tegen Spanje biedt. De koning
is afgezworen, het gezag in verval; de steden en gewesten zijn vooral op
zichzelf aangewezen. Amsterdam stelt het belang van de handel boven alles, en
schept een zeer concurrerend ondernemersklimaat met gunstige fiscale
voorzieningen, een uitstekende infrastructuur rond de haven en een politiek van
tolerantie. Met beleid en geluk groeit de stad uit tot de marktplaats van de
wereld. Nieuwkomers trekken massaal naar de metropool om er hun geluk te
beproeven. De bevolking groeit explosief: van zo'n 30.000 inwoners rond 1585
naar het viervoudige vijftig jaar later.

De stad barst uit zijn voegen. In 1613 komen de plannen voor een residentiële
woonwijk ten westen van de stad rond. Diepe kavels (90 meter) aan brede grachten
(25 à 28 meter). De huizen krijgen een achtertuin - zo hebben de bewoners in
feite in de stad hun eigen 'buitenplaats'. Van een grachtengordel is nog geen
sprake, de uitbreiding stopt voorlopig bij de Leidsegracht. Achter de grachten,
verder naar het westen, komt een volkswijk, de Jordaan met zijn raster van
smalle rechte straatjes.

Het plan getuigt van lef, ambitie en vernieuwingszin. Nooit eerder werd een
stadswijk van deze schaal aan de tekentafel ontworpen. Als er al twijfels waren,
dan vooral over malversaties bij de bestuurders. In de vroedschap werd onderzoek
gedaan naar de leden die met vooruitziende blik grond hadden gekocht die zou
moeten worden onteigend voor de aanleg van de grachten.

Maar ze kwamen er wel, dit jaar 400 jaar geleden. Aan de grachtengordel zijn
namen verbonden van bewoners uit die vier eeuwen (van rijke kooplui als de
familie Coymans in de 16de tot de ondergedoken Anne Frank in de 20ste eeuw) en
van architecten als Jacob van Campen (die het huis van Coymans aan de
Keizersgracht ontwierp) en vooral van Hendrick de Keyser, die niet alleen de
Westerkerk met de Westertoren ontwierp, maar ook het Bartolottihuis aan de
Herengracht.

Het Bartolottihuis (1618) is in bijna alle opzichten atypisch voor de
grachtengordel. Het is breed, waar de meeste grachtenpanden smal zijn. Het licht
fel op in bijna oranje baksteen tussen de  reeks grijze en bruine huizen. Het
dak staat niet haaks op de gracht, zoals achter de meeste trapgevels, maar
parallel daaraan. En al die branie is tegelijkertijd juist heel typisch voor de
Amsterdamse grachten. Hier woonden de mensen met lef en met het geld om dat lef
te tonen.

Zo getuigt het Bartolottihuis al vier eeuwen van de rijkdom en de trots van een
gewone burger die zijn geld als ondernemer verdiende in wat de Gouden Eeuw zou
worden. En van alle mensen die er na hem kwamen wonen.

LOAD-DATE: 18 March 2013

LANGUAGE: DUTCH; NEDERLANDS

GRAPHIC: De grote zaal in het Bartolottihuis, in de 17de eeuw bestemd voor
feesten en ontvangsten
Foto Rien Zilvold
De gevel van het Bartolottihuis aan de Herengracht
Foto Rien Zilvold

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              119 of 146 DOCUMENTS



                                NRC Handelsblad

                             13 maart 2013 woensdag

Terug in Nederland zijn ze erg gevaarlijk;
Interview  Nationaal Coördinator Terrorismebestrijding Dick Schoof

BYLINE: Annemarie Kas

SECTION: Binnenland

LENGTH: 761 woorden

SAMENVATTING

Het aantal jongeren dat als jihadstrijder naar het buitenland reist neemt snel
toe. Het niveau voor terrorismedreiging is erdoor verhoogd.

VOLLEDIGE TEKST:

Natuurlijk is het toeval dat Dick Schoof net is begonnen als Nationaal
Coördinator Terrorismebestrijding en Veiligheid (NCTV). Hij is nog geen twee
weken aan de slag en zag zich vanmorgen direct genoodzaakt om het
dreigingsniveau in Nederland te verhogen: van 'beperkt' naar 'substantieel'.

Nederland kent vier dreigingsniveaus - minimaal, beperkt, substantieel en
kritiek. Reden voor deze verhoging is níet dat Schoof concrete aanwijzingen
heeft voor een terroristische aanslag in Nederland, benadrukte hij vanmorgen.
Maar de kans op een aanslag is volgens hem wel groter, doordat er meer
jihadreizigers vanuit Nederland richting Afrika en Midden-Oosten vertrekken. Hun
bedreiging ontstaat vervolgens bij terugkeer in Nederland. De jihadreizigers
doen expertise en geweldervaring op in bijvoorbeeld Syrië, en komen dan
,,radicaal, getraumatiseerd en in hoge mate geweldsbereid terug", zegt Schoof.

Dát er ,,jihadreizigers", zoals de NCTV de radicale jongeren noemt, vanuit
Nederland naar het Midden-Oosten en Noord-Afrika vertrekken, is niet nieuw,
vertelde Schoof vanmorgen in zijn eerste gesprek met de pers als
terrorismecoördinator. Alleen het aantal radicale jongeren dat vertrekt richting
jihadgebieden is in korte tijd wel snel toegenomen: van enkelen naar tientallen
naar momenteel tegen de honderd man die in landen als Syrië aan het strijden
zijn. Dat vindt Schoof een zorgwekkende trend. Ook de snelheid van 'uitreis en
terugkeer', zoals dat in jargon heet, vindt hij zorgelijk.

De toename van het aantal strijders - die overigens vaak Nederlands zijn, maar
ook bijvoorbeeld de Marokkaans of Turkse nationaliteit hebben - heeft
waarschijnlijk te maken met het feit dat Syrië relatief dichtbij ligt. Via
Turkije is het land gemakkelijker bereikbaar dan bijvoorbeeld Afghanistan of
Pakistan. Bewijslast is voor het Openbaar Ministerie en de Algemene
Inlichtingendienst zeer lastig om te verzamelen. In november vorig jaar hield
het OM drie verdachten aan, maar die zijn inmiddels weer op borgtocht
vrijgelaten. Schoof: ,,Deze jongeren kunnen nog zoveel spullen bij zich hebben
die erop wijzen dat ze gaan vechten, de bewijslast blijft een groot probleem. En
ze boeken geen rechtstreeks ticket naar Damascus."

Wat merkt de 'gewone' Nederlander nou  van dit verhoogde dreigingsniveau? Niets,
zei Schoof. Er zijn geen merkbare gevolgen voor bijvoorbeeld de troonswisseling.
Hij bedoelt deze waarschuwing vooral voor wat hij de professionals noemt: het
Openbaar Ministerie, de Algemene Inlichtingen- en Veiligheidsdienst, maar vooral
ook de burgemeesters en de politie.

Hoeveel jihadstrijders er momenteel ergens in Nederland leven die al zijn
teruggekeerd vanuit Syrië, wilde de coördinator niet zeggen. ,,Er is een aantal
terug, en die houden we in de gaten." Zij zijn verspreid over Nederland, maar
concentreren zich wel in groepjes, waarschijnlijk in onder andere Amsterdam,
Rotterdam, Den Haag en Utrecht. Niet voor niets waarschuwde de NCTV gisteren al
de burgemeesters van de vier grote steden in Nederland dat hij het
dreigingsniveau vandaag zou verhogen. Hij roept de burgemeesters vooral op hun
moslimgemeenschappen goed in de gaten te houden. Die moslimgemeenschappen moeten
zélf ook beter opletten of er jongeren uit hun kring plannen hebben om op reis
te gaan. ,,Er is minder aandacht voor deze risico's dan ik vind dat er zou
moeten zijn, bij politiek, bestuur en de samenleving zelf." De lokale overheden
doen nu te weinig, zegt Schoof, omdat er lang geen sprake was van  substantiële
terroristische dreiging. Dat heeft de aandacht doen verslappen.

Overigens is deze stijging van het aantal radicale jongeren niet uniek voor
Nederland. Vanuit heel Europa zijn er honderden jihadstrijders in Syrië actief.
Onlangs werd de dood bekend van twee Deense strijders. Van Nederlandse
slachtoffers was de NCTV nog niets bekend,  ,,maar het is wachten op de
mededeling dat er  een Nederlands slachtoffer is gevallen, zoveel weten we wel."

100

Ongeveer 100 jihadreizigers zitten nu vanuit Nederland in Afrika en het
Midden-Oosten

2008

2008 was het laatste jaar waarin de NCTV het dreigingsniveau verhoogde

3

Het OM hield eind vorig jaar 3 verdachten aan, maar die zijn op borgtocht weer
vrijgelaten

Bekende in Den Haag

Dick Schoof is een bekende naam in het Haagse circuit. Eerder was hij
topambtenaar bij Binnenlandse Zaken en werkzaam bij de IND waar hij mede vorm
gaf aan een strengere vreemdelingenwet.

LOAD-DATE: 13 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              120 of 146 DOCUMENTS



                                NRC Handelsblad

                             2 maart 2013 zaterdag

Wat nou, bezuinigen?;
Column  Marike Stellinga

SECTION: Economie

LENGTH: 613 woorden


Het meest gekmakende aan het debat over de bezuinigingen door de overheid, is
dat er helemaal niet bezuinigd wórdt. Terwijl we al jaren horen dat de
verzorgingsstaat wordt 'uitgekleed', de economie wordt 'kapot bezuinigd', er een
'kaalslag' plaatsvindt in de gezondheidszorg of het onderwijs, en Nederland
verandert in een 'sociale woestijn', tonen de kale feiten en de koele cijfers
een andere werkelijkheid.

We bezuinigen niet. Althans, niet op een manier die gewone burgers bezuinigen
zouden noemen: namelijk minder uitgeven. De overheid gaf in 2008, toen de
kredietcrisis uitbrak, 239 miljard euro uit. Dit jaar is het budget 261 miljard
euro.

We praten dus al een jaar of vijf over bezuinigen, onze leiders zitten met
serieuze gezichten bijeen in Catshuis- en wandelgangsessies - uiteindelijk staan
in de meeste overheidsstatistieken de lijnen nog gewoon omhoog. De retoriek
staat in schril contrast met de cijfers.

Ja, hallo!, zouden de financieel specialisten rond het Binnenhof zeggen. Zo
werkt de overheidsbegroting nou eenmaal. Elk kabinet raamt zijn uitgaven en
inkomsten voor een jaar of vier. Het is gebruik die uitgaven mee te laten
groeien met de economie en de bevolking. Zodra een kabinet zijn uitgaven minder
hard laat groeien dan geraamd, wordt er volgens de Haagse logica bezuinigd.
Bovendien, zeggen de Haagse boekhouders, moeten de meeste bezuinigingen nog
komen, want die zijn afgesproken voor de komende jaren. Neem de verhoging van de
AOW-leeftijd. Die gaat pas over een paar jaar echt geld opleveren.

Het is dus niet een helemaal eerlijke voorstelling van zaken om te zeggen dat er
niet bezuinigd wordt, maar het zet de kwestie wel even in perspectief. En
perspectief is in een discussie waarin hele grote woorden als 'kapot bezuinigen'
vallen wel zo fijn. Want de zogenaamde bezuinigingen van de overheid waar we nu
al jaren over spreken, blijken vooral lastenverzwaringen te zijn. Dat was bij
Rutte I zo en is bij Rutte II niet anders. De ingrepen à 4,3 miljard euro die
het kabinet vrijdag aankondigde voor 2014 bestaan weer vooral uit
belastingverhogingen.

In wat we toch wel een historische crisis mogen noemen, geeft de overheid dus al
vijf jaar meer uit dan er binnenkomt, stijgt de staatsschuld van 45 procent van
alles wat we verdienen naar 67 procent. En neemt de collectieve lastendruk (de
verplichte afdrachten van burgers en bedrijven aan het collectief) toe van 38
naar 40 procent van alles wat we verdienen. Tja, dat voelt toch niet als een
dramatisch snijden in overheidsvlees.

Het geldt voor meer plekken; als je even uitzoomt, dan zie je dat het reuze
meevalt. Zo hadden we al jaren het misplaatste idee dat er in Nederland veel
werd bezuinigd op onderwijs. Tot het Sociaal en Cultureel Planbureau vorig jaar
droogjes uitrekende dat het budget in tien jaar met 60 procent was gestegen. Of
kijk naar de kinderopvangsubsidie. Je zou kunnen denken dat ook hierin drastisch
is gesneden, maar de overheid geeft er nog steeds drie keer zo veel aan uit als
tien jaar geleden.

Het laat zien dat de term kapot bezuinigen voor Nederland volstrekt misplaatst
is. En het laat zien dat we nog niet klaar zijn. We moeten de uitgaven van de
overheid een keer gaan aanpassen aan een structureel lagere economische  groei,
aan een andere samenstelling van de bevolking (die vergrijst en dat is duur), en
aan een gasbel die langzaam opraakt en waarvan we toch vrolijk  een deel van
onze sociale zekerheid betalen.

Of je het nu leuk vindt of niet: die aanpassing moet er  komen - van welke
economische of politieke kleur je ook bent.

Marike Stellinga schrijft op deze plek elke zaterdag over politiek en economie.

De retoriek  staat in schril contrast met de cijfers

LOAD-DATE: 1 March 2013

LANGUAGE: DUTCH; NEDERLANDS

GRAPHIC: Stellinga, Marike 8

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              121 of 146 DOCUMENTS



                                NRC Handelsblad

                              1 maart 2013 vrijdag

Atta op  de divan

BYLINE: Carolien Roelants

SECTION: Boeken

LENGTH: 508 woorden


Adam Lankford: The Myth of Martyrdom.  Palgrave Macmillan, 272 blz. EUR 23,-

De  film Les Cheveaux de Dieu  geeft een helder beeld  van een uitzichtloos
leven in een sloppenwijk bij  Casablanca en eindigt met  de zelfmoordaanslagen
in 2003 aldaar, waarbij 45 mensen om het leven kwamen,  onder wie de twaalf
daders. Les Cheveaux de Dieu  is 'geïnspireerd op de werkelijkheid',  aldus
filmmaker Nabil Ayouch.

Dat laatste klopt  niet, volgens de Amerikaanse strafrechthoogleraar Adam
Lankford. Niet het vooruitzicht hun  hele leven  sinaasappels op straat  te
moeten verkopen brengt  mensen ertoe zich voor  de goede zaak op te blazen. Door
depressie  en andere zware psychische   problemen zijn ze geschikt voor
extremistische groepen  die  een slag willen slaan.

Lankfords  boek The Myth of Martyrdom  heeft een simpele boodschap: de meeste
terroristen willen leven, niet sterven.  En zelfmoordterrorist of kamikazepiloot
worden, kan niet iedereen.  Experts,  zegt Lankford laatdunkend, suggereren dat
elke  gewone burger met een politieke grief kan worden getransformeerd tot een
dodelijke terrorist.  Maar  onderzoek wijst anders uit. Hij neemt de lezer mee
'op een reis door de geest'  van  mensen die anderen opzettelijk de dood in
hebben gejaagd. En dan blijkt dat uit alles  ' angst, falen, schuldgevoel,
schaamte en woede' spreekt, aldus Lankford. Ze waren al suïcidaal.

Neem Mohammed Atta, de leider van de  aanslagen van  9/11.  Lankford voert  een
'psychologische lijkschouwing' uit en constateert  dat hij  in een sociaal
isolement verkeerde, zowel  in zijn jeugd in Egypte, als later, tijdens  zijn
studie in Duitsland.    Hij faalde in zijn studie en loog tegen zijn vader voor
dat hij in de VS ging promoveren terwijl hij na zeven jaar studeren nog niet
eens zijn mastergraad had gehaald.  Lankford constateert dat Atta's persoonlijke
worsteling met isolement, schuldgevoelens en hopeloosheid erg lijkt op die van
'conventionele' zelfmoordenaars.

Atta is slechts een van de vele personen die Lankford aanhaalt. Voorbeelden
geeft hij niet alleen  van islamitische zelfmoordterroristen, maar ook  van
schoolschutters, kamikazepiloten en  deelnemers aan   Russische roulette.  Het
is in het algemeen een overtuigend verhaal: wie de details  over het leven van
de Palestijnse would-be-zelfmoordterroriste  Wafa al-Biss onder de loep neemt,
ziet een treurig  relaas van mislukte zelfmoordpogingen.

Schieten we  wat op met deze kennis? Ja, kennis is macht,  zegt Lankford,  en
daarmee   gewapend moet het volgens hem makkelijker  zijn om dergelijke
aanslagen te voorkomen.  Familie en vrienden moeten waakzamer zijn, vindt hij.
Uiteindelijk  tovert hij een computertest tevoorschijn die in vijf minuten kan
voorspellen wie in de komende zes maanden waarschijnlijk zelfmoord  zal plegen.
Die test zou je  vertrekkende passagiers op luchthavens kunnen afnemen of  als
iPhone-app kunnen installeren.

En moeten dan  voor de zekerheid  al die waarschijnlijke zelfmoordenaars (en
vals-positieven) het cachot in?  Nee, hier komt Lankford niet goed uit.

LOAD-DATE: 1 March 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              122 of 146 DOCUMENTS



                                NRC Handelsblad

                              1 maart 2013 vrijdag

Wordt  Amerika één groot Detroit?

BYLINE: Bernard Hulsman

SECTION: Boeken

LENGTH: 1229 woorden

SAMENVATTING

Detroit is de bakermat van de moderne VS. Maar het verval is er verbijsterend.
Een roetzwart beeld van een stad die elke nacht in brand staat.

VOLLEDIGE TEKST:

Tot 2008 was Detroit het lachertje van Amerika. Alleen enkele kunstenaars waren
nog geïnteresseerd in de autostad, waarvan grote delen zo vervallen zijn dat ze
gebombardeerd lijken. Daar konden ze goedkoop wonen en bijvoorbeeld romantische
foto's maken van lege villa's, ruïneuze theaters en in onbruik geraakte
spoorwegstations. Maar de rest van Amerika had de stad, die in 1950 nog 1,8
miljoen inwoners telde en nu minder dan de helft, afgeschreven. 'Het hele land
lachte ons uit', schrijft de in Detroit geboren en getogen Amerikaanse
journalist Charlie LeDuff in de inleiding van zijn Detroit. An American Autopsy.
'We werden gezien als een stelletje slecht opgeleide, onkundige blue collars.
The Rust Belt.'

Na 2008 veranderde dit. Door de kredietcrisis raakten de autofabrieken in
Detroit, General Motors, Ford en Chrysler, in de problemen en moesten ze met
immense staatsleningen op de been worden gehouden. Uit de hele wereld kwamen
journalisten naar Detroit, niet alleen om verslag te doen van de redding van de
Amerikaanse  autofabrieken, maar ook van het verbijsterende verval van de stad.
In Detroit, eens de rijkste stad van Amerika die nu voor meer dan een kwart uit
lege plekken bestaat, is de desastreuze toekomst van het hele land te zien, zo
was de strekking van veel artikelen.

Charlie LeDuff beaamt dit in zijn boek dat besluit met 'Evidence Detroit', een
fotoreportage van Danny Wilcox Frazier. In Detroit werd het moderne Amerika
geboren, schrijft hij. Hier werden goedkope auto's voor het eerst massaal
geproduceerd, hier kregen arbeiders van autofabrikant Henry Ford voor het eerst
hoge lonen zodat ze middenklassers werden en hier vond de leiding van General
Motors  in 1919 de afbetaling in termijnen uit.

Detroit is ook de bakermat van  de betonweg, de koelkast, diepvrieserwten en
grootschalige kredietverlening die een eigen woning binnen bereik van de gewone
man bracht. Daarom kan de stad nu niet langer worden genegeerd. Want wat in
Detroit is gebeurd, staat de rest van Amerika te wachten: 'Buurten in
Amerikaanse steden, van Los Angeles tot Miami, zijn bezaaid met lege huizen en
bevolkt door mensen met werkeloze handen', schrijft LeDuff.

In 2007 ging LeDuff terug naar  zijn geboortestad Detroit, na twaalf jaar voor
The New York Times  te hebben gewerkt in onder meer Irak en Los Angeles. Met
vrouw en dochter vestigde hij zich in een relatief welvarende, witte suburb,
werkte eerst voor het dagblad The Detroit News en vanaf 2010 voor een lokaal
televisiestation.

Detroit  bestaat grotendeels uit bewerkingen van reportages, die hij de
afgelopen vijf jaar over de stad schreef. Het zijn persoonlijke, rauwe stukken,
vol dialogen in straattaal, waarin hij verslag doet van zijn tochten die hij
alleen of met bijvoorbeeld  brandweerlieden maakte.

Elke nacht brandt Detroit en moet de brandweer vele malen uitrukken om met tot
op de draad versleten materieel brandende, leegstaande huizen te blussen. LeDuff
raakt bevriend met de brandweerlieden, van wie er een dodelijk verongelukte bij
het blussen van een huis dat in de fik was gestoken om verzekeringsgeld te
innen.

WC-papier

LeDuff schetst een zwart beeld van Detroit. Het stadsbestuur is corrupt,
burgemeester Kwame Kilpatrick moet naar de gevangenis na een omkoopaffaire en
een seksschandaal, de politie sjoemelt met de misdaadcijfers en de topmanagers
van de autofabrieken zijn volstrekt incompetent. Vooral de zwarte wijken - en
dat zijn er veel, want de bevolking van Detroit is voor meer dan driekwart zwart
- worden geteisterd door moorden, drugs en gang wars. Schoolkinderen moeten zelf
wc-papier mee naar school nemen, omdat er geen geld voor is. Lijken in het
mortuarium worden niet opgeëist omdat de nabestaanden de begrafenis niet kunnen
betalen.

Toch voelt LeDuff zich thuis in Detroit. Hij maakt weer deel uit van een
familie, al wordt ook die getroffen door de rampspoed die bij Detroit hoort.
Zijn aan drugs verslaafde zuster is al lang geleden omgekomen bij een vreemd
auto-ongeluk, en haar dochter, ook aan de drugs, sterft kort na zijn terugkeer
in Detroit aan een overdosis. Een van zijn vier broers verdiende voor de
kredietcrisis goed aan de handel in rommelhypotheken, maar werkt nu voor een
hongerloon in een handelsbedrijf. Hier moet hij in China gemaakte schroeven
herverpakken om de indruk te wekken dat ze uit Amerika komen.

Ook LeDuff zelf lijkt niet bestand tegen het alomtegenwoordige verval.
Uitgebreid beschrijft hij hoe hij op een met drank overgoten avond tijdens een
ruzie een stuk pizza in het gezicht van zijn vrouw wrijft. Ze belt het
alarmnummer en de politie, die bij uitzondering snel ter plekke arriveert en
tomatensaus voor bloed aanziet, rekent hem in wegens mishandeling. Het loopt met
een sisser af. Na een nacht in de cel wordt hij vrijgelaten omdat zijn vrouw
haar aanklacht niet doorzet.

Tezamen laten de reportages de neergang van de middenklasse in Detroit zien. Een
arbeider in de Fordfabrieken verdient nu 14 dollar per uur. Dat is, gecorrigeerd
voor de inflatie, drie cent minder dan de vijf dollar per dag die Henry Ford in
1914 betaalde, heeft LeDuff berekend. Maar de huidige arbeider heeft, anders dan
die van een eeuw, geleden, geen contract meer, en werkt op afroep.

Toch overtuigt Detroit  uiteindelijk niet als 'autopsie van Amerika', zoals de
ondertitel luidt. 'Ga je gang en lach Detroit maar uit', schrijft LeDuff in zijn
inleiding. 'Want je lacht jezelf uit.' Maar dat is nog maar de vraag. Want
weliswaar kalft ook in de rest van Amerika de middenklasse af en neemt het
proletariaat weer in omvang toe, maar dat het verval in andere Amerikaanse
steden net zo heftig zal toeslaan als in Detroit, weet hij niet waar te maken.
Dit komt vooral doordat hij zich niet met 'geopolitiek en macro-economie' wil
bezighouden.

LeDuff beschouwt zichzelf nadrukkelijk als een verslaggever en niet als een
journalist die achter zijn bureau de wereld doorgrondt. Maar hierdoor blijft het
bewijs voor de stelling dat de rest van Amerika Detroit achterna gaat, heel
mager. Veel verder dan de redenering dat Detroit het sterfbed van het moderne
Amerika is, omdat het eens de bakermat ervan was, komt hij niet.

Wanbestuur

Hierdoor blijf je na lezing van Detroit achter met het knagende gevoel dat de
armste stad van Amerika ook heel goed een uitzondering kan zijn. Zeker, elke
grote Amerikaanse stad heeft zijn problemen en slechte wijken. Maar New York,
dat in de jaren zeventig bijna failliet was, is er weer bovenop gekomen. En het
liberale San Francisco is, met dank aan Silicon Valley,  nog altijd een prettige
stad in Californië.

Misschien is het onstuitbare verval van Detroit sinds de jaren zestig gewoon het
gevolg van een buitengewoon ongelukkige samenloop van omstandigheden: van
de-industrialisatie, grootscheepse corruptie en langdurig wanbestuur. Misschien
was het te vermijden geweest.

Dankzij Detroit zijn er betonwegen,  koelkasten en diepvrieserwten

Charlie LeDuff: Detroit. An American Autopsy. The Penguin Press, 286 blz. EUR
28,-

In rauwe taal schetst de voormalige New York Times-journalist LeDuff  het
verbijsterende verval van zijn geboortestad Detroit. Volgens hem is in Detroit
de toekomst van de VS te zien. Maar veel bewijzen geeft hij niet voor deze
stelling.

LOAD-DATE: 1 March 2013

LANGUAGE: DUTCH; NEDERLANDS

GRAPHIC: Michigan Central Station, het monumentale treinstation in Detroit dat
sinds 1988 niet meer wordt gebruikt
Foto Hollandse Hoogte

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              123 of 146 DOCUMENTS



                                NRC Handelsblad

                            25 februari 2013 maandag

Plichtsbesef boven alles

BYLINE: Floris van Straaten

SECTION: De Wereld

LENGTH: 1432 woorden

SAMENVATTING

Park Geun-hye, de vandaag aangetreden president van Zuid-Korea, kent de gevaren
van het politieke vak. Zowel haar moeder als later haar vader werd gedood bij
aanslagen. Nu belooft ze de gewone man zijn deel in de groeiende welvaart.

VOLLEDIGE TEKST:

Als kind zat ze er eerst met beide ouders en later met haar vader alleen. Nu
neemt   Park Geun-hye (61) op eigen kracht haar intrek in het Blauwe Huis, de
ambtswoning van de Zuid-Koreaanse president in Seoul, op dezelfde plek waar eens
de Koreaanse koningen huisden. Vandaag werd de dochter van de vroegere  sterke
man generaal Park Chung-hee formeel beëdigd, nadat ze kort voor Kerstmis de
presidentsverkiezingen had gewonnen. Als eerste vrouw in de Zuid-Koreaanse
geschiedenis, maar de introverte Park is er de persoon niet naar om die mijlpaal
in de emancipatie van de vrouw te benadrukken.

Zelf schreef ze haar zege op die kille decemberavond toe aan ,,de hoop van de
bevolking". De Zuid-Koreanen, zoveel werd de laatste maanden duidelijk, smachten
naar een president die zich meer bekommert om de noden van de gewone man dan
haar voorganger en partijgenoot Lee Myung-bak. Die bevoordeelde  grote
bedrijven als Samsung en Hyundai en verleende voor corruptie veroordeelde
zakenlieden, als het even kon, gratie. De man met de kleine beurs liet Lee
daarentegen aan zijn lot over.

Niet voor niets heeft Park dan ook al voor haar aantreden gratis opvang voor
kinderen beneden de vijf jaar beloofd, hogere staatspensioenen en meer steun
voor Zuid-Koreanen die hun baan verliezen. Maar kan ze die beloften nakomen, nu
Noord-Korea twee weken geleden een nieuwe kernproef heeft gehouden? Die
provocerende daad van het bewind in Pyongyang werpt een schaduw over Parks start
als president. Veel Zuid-Koreanen willen dat hun land niet langer vertrouwt op
veiligheidsgaranties van de Amerikanen en eigen kernwapens krijgt. Voor zo'n
radicale stap lijkt Park niet te voelen. Maar ze waarschuwde wel: ,,We staan
voor een onvoorziene noodzaak de defensiebegroting te verhogen."

De grootste aanhang geniet Park onder de oudere generatie die in haar  een
wijze, opofferingsgezinde moederfiguur ziet, die goed voor hen zal zorgen en de
natie belangeloos zal dienen. Zo presenteert ze zich ook bij voorkeur, waarbij
ze een handje wordt geholpen door de tragische omstandigheid dat ze eerst haar
moeder en vijf jaar later ook haar vader door moordenaarshand verloor.

Handig maakt Park gebruik van het feit dat ze al haar hele leven vrijgezel is.
In het nog altijd door Confucianistische tradities getekende Zuid-Korea, geldt
je leven dan al gauw als hopeloos mislukt. Maar Park keert het om: ,,Ik heb geen
familie waarom ik me moet bekommeren en geen kinderen om een erfenis aan door te
geven. U, de bevolking, bent mijn familie en uw geluk is de reden dat ik in de
politiek blijf." Die boodschap slaat aan in een land waar politici er een handje
van hebben bloedverwanten schaamteloos te bevoordelen.

Het is een van de paradoxen in het leven van Park. Zo zou ze als vrouw ook nooit
zonder de herinnering aan haar vader, die achttien jaar lang - van 1961 tot 1979
- met harde hand regeerde, president van het nog altijd door mannen gedomineerde
Zuid-Korea hebben kunnen worden. Vooral ouderen herinneren zich generaal Park
als de grondlegger van de huidige welvaart. Nog altijd dankbaar steunen ze nu
zijn dochter.

Maar Park zou vermoedelijk niet in het Blauwe Huis zijn beland als ze zich
afgelopen najaar niet eindelijk had gedistantieerd van de duistere kant van de
nalatenschap van haar vader: de talloze tegenstanders die zonder vorm van proces
in de gevangenis verdwenen en soms ook werden gedood. Want Zuid-Korea is
inmiddels al ruim een kwart eeuw een volwaardige democratie, waar de
burgerrechten serieus worden genomen.

Het leven van de jonge Park nam voor het eerst een tragische wending in 1974. Ze
studeerde na een technische studie in Zuid-Korea in het Franse Grenoble en leek
voorbestemd voor een academische loopbaan. Maar tijdens een toespraak van haar
vader in een theater in Seoul werd haar moeder, de populaire Yuk Young-soo,
dodelijk geraakt door een schutter die het eigenlijk op de president had gemunt.
Hij handelde in opdracht van het Noord-Koreaanse bewind. In allerijl reisde de
22-jarige Park terug en meteen na de begrafenis van haar moeder nam ze als
oudste dochter de rol op zich van 'first lady'. Dat deed ze met verve. Net als
haar moeder  zorgde ze voor een vriendelijker imago van het bewind van generaal
Park, die er om bekendstond dat hij zelden glimlachte. Al doende, kreeg ze het
politieke handwerk  steeds meer in de vingers.

Toen echter vijf jaar later tijdens een etentje ook haar vader werd
doodgeschoten, door zijn eigen directeur van de inlichtingendienst, trok Park
zich uit het openbare leven terug. Pas bijna twintig jaar later keerde ze terug
in de politiek, als parlementslid voor de conservatieve Grote Nationale Partij.
In 2004 werd ze partijvoorzitter en wist ondanks geruchtmakende
corruptieschandalen waarin vroegere partijprominenten waren verwikkeld
zetelwinst voor haar partij te boeken. In 2007 deed Park een gooi naar het
presidentschap, maar ze legde het af tegen Lee Myung-bak.

Ook vorig jaar toonde Park, die Margaret Thatcher en Angela Merkel als
voorbeelden ziet, zich opnieuw een kundig verkiezingsstrateeg. Weer werd de
partij geplaagd door corruptieschandalen. Op Parks aandringen werd de partij
herdoopt in Saenuri, de Nieuwe Grens. Zelf schudde ze zoveel kiezers de hand dat
ze aan het eind van de campagne met een verband om haar pols moest lopen. Maar
Saenuri won de parlementsverkiezingen. Deze wapenfeiten leverden Park de bijnaam
'Koningin van de Verkiezingen' op.

Tegenstanders verwijten Park wel eens een  hooghartige houding. Ook beschouwen
ze haar als een kille manager. Feit is dat ze zich niet makkelijk blootgeeft. Zo
is niet duidelijk of ze nu boeddhistisch (zoals haar ouders), katholiek (ze is
gedoopt) of atheïstisch is.

Maar veel Zuid-Koreanen waarderen dat Park er persoonlijk een sobere levenswijze
op nahoudt. Ze woonde, ondanks haar status als generaal Parks dochter en  als
leider van de Saenuri-partij, de laatste jaren in een  bescheiden woning in
Seoul. Weinigen twijfelen ook aan haar diepe plichtsbesef. Net als bij haar
vader.   Die maakte tot verbijstering van zijn gehoor na een korte onderbreking
zijn redevoering af, toen zijn vrouw in 1974 zwaargewond naar het ziekenhuis was
afgevoerd na een mislukte moordaanslag op hem. Toen haar vader vijf jaar later
werd doodgeschoten, was de eerste vraag van Park Geun-hye volgens ingewijden:
,,Is alles aan het front met Noord-Korea onder controle?"

Ook toonde Park zich stoïcijns, toen een man in 2006 op een
verkiezingsbijeenkomst haar hoofd met een mes bewerkte. Zestig hechtingen waren
nodig. Ze hield er een diep litteken aan over, maar zette haar politieke werk
snel voort.

Een feilloos politiek gevoel heeft Park echter allerminst. Ze leed vorige maand
pijnlijk gezichtsverlies, toen haar kandidaat voor het premierschap, Kim
Yong-joon (74), zich moest terugtrekken wegens een typisch Zuid-Koreaans euvel.
Hij zou betrokken zijn geweest bij dubieuze landaankopen en zijn zoons zouden
zich onder valse voorwendselen aan de militaire dienstplicht hebben onttrokken.
Zo'n adjudant kon Park, die campagne had gevoerd tegen corruptie, zich niet
veroorloven.

Diep geworteld seksisme maakt allengs plaats voor emancipatie

De positie van de vrouw in Zuid-Korea heeft de laatste decennia geen gelijke
tred gehouden met de adembenemende economische en politieke ontwikkelingen in
het land. Het diep gewortelde seksisme verdwijnt maar langzaam. Op
internationale ranglijstjes bungelt Zuid-Korea in dit opzicht meestal nogal
onderaan, vaak maar net boven staten als de Arabische Emiraten. In het parlement
wordt z'n tien procent van de zetels bezet door vrouwen. Bijna de helft van de
vrouwen heeft een baan.

Toch zit er wel beweging in. In 2010 was 49 procent van de afgestudeerden  aan
masteropleidingen vrouw. De eerste Zuid-Koreaanse ruimtevaarder was een vrouw,
Yi So-yeon. Grote conglomeraten, de machtige chaebols, hebben vrouwen lang
genegeerd, maar nemen tegenwoordig snel meer talentrijke jonge afgestudeerde
vrouwen aan. Desondanks vormen vrouwen  nog  maar 4,7 procent van het
leidinggevende kader in het bedrijfsleven en gemiddeld genomen krijgen ze 35
procent minder loon voor hetzelfde werk dan mannelijke collega's.  De overheid
doet het beter. In 2010 was 71 procent van de nieuw benoemde rechters en 58
procent van de nieuwe aanklagers  vrouw. De eerste vrouwelijke president
betekent een nieuwe mijlpaal.

LOAD-DATE: 25 February 2013

LANGUAGE: DUTCH; NEDERLANDS

GRAPHIC: Park Geun-hye bij het graf van haar vermoorde vader, generaal Park
Chung-hee, in Seoul.
Foto's AP

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              124 of 146 DOCUMENTS



                                NRC Handelsblad

                           23 februari 2013 zaterdag

De gewone man bestaat niet meer;
autotest

SECTION: Lux; Blz. 18

LENGTH: 841 woorden

SAMENVATTING

De Golf is van een nederig flatje een penthouse geworden, aldus Bas van Putten.


VOLLEDIGE TEKST:

Stel dat je de eerste Golf-rijder van 1974 met een tijdmachine naar het heden
kon verplaatsen om hem aan de jongste Golf te laten ruiken. Hij zou zijn ogen
niet geloven, als hij vanuit zijn kale crisis-Volkswagentje bijna veertig jaar
later in de nieuwe neerstreek. Hij zou verdwalen in de sciencefiction van een
touchscreen-scherm voor handelingen die zijn tijd niet eens kende; navigeren,
draadloos bellen, scrollen door muziekbestanden. Hij zou hoofdschuddend getuige
zijn van onwaarschijnlijke luxe die destijds was voorbehouden aan de
bovenklasse; airconditioning, elektrische ramen, cruise control. Hij zou je
uitlachen als je hem onthulde dat dit penthouse echt een verre nazaat van zijn
nederige flatje was.

De fantasie is geen zinloos gedachtenexperiment. De transformatie van de Golf
volgt de emancipatie van de kleine middenklasse. De eerste Golf, destijds redder
van het VW-concern, was als opvolger van de Kever letterlijk de volkswagen bij
uitstek; sober, degelijk, betaalbaar, verantwoord minimum voor de gewone man.
Maar de Golf was ook de auto die in vier decennia zo gulzig met de
welvaartsgroei meeliftte dat hij ver buiten de modale oevers van zijn format
trad. Elke nieuwe Golf werd groter, verfijnder en luxueuzer. Volkswagen
verbreedde de doelgroep met snelle GTI's, baanbrekende TDI-diesels, yupgevoelige
zescilindermodellen. Het 'Golfje' werd de klasseloze auto voor alle rangen en
standen. Per modellengeneratie werd daarmee de vraag acuter wat de Golf-formule
nog betekende.

De jongste, zevende editie is een grensgeval. Hij zit qua grootte op de rand van
wat nog Golf kan zijn. De typerende vorm is weliswaar onmiddellijk herkenbaar,
het is alsof iemand een ouder model op de pijnbank heeft gelegd. Hij is te lang.
De gestrekte achterdeur en het stuk staal achter de zijruiten, lijken gemaakt
voor een grotere auto. Wat je ziet is een perfect geproportioneerd fotomodel van
twee meter. Alles klopt, behalve de schaal.

Binnen overvalt je eenzelfde gevoel. De prettige, compacte beslotenheid die zo
des Golfs was, is verdwenen. Je kruipt in een jas die een maat kleiner had
gekund.

Het zijn symptomen van wat je het klassieke Golf-probleem zou kunnen noemen. In
zijn evolutie werd hij gaandeweg de auto die altijd net wat meer cachet had dan
zijn soortgenoten in de klasse van compacte hatchbacks die als 'Golf-klasse'
nota bene zijn naam draagt. Hij kreeg dat aureool van volksverheffer, symbool
van gelijkheid waarin de standenmaatschappij leek te zijn opgelost. Das Auto,
bluft VW. In de hiërarchische wereld van het autorijden, waarin formaat en prijs
je straatwaarde bepalen, is die status aparte een opmerkelijk fenomeen dat het
er voor de fabrikant niet makkelijker op heeft gemaakt. De Golf dient veel
heren. Om zijn  schilderachtige geheel van doelgroepen bijeen te houden, moet VW
voor iedereen een Golf naar draagkracht hebben. Hij moet er zijn voor zowel de
onderwijzer met een budgetgrens van twintigduizend als voor de carrièremens voor
wie een halve ton een vergelijkbaar offer is. En hij moet natuurlijk toch mee in
de vaart der volkeren.

Daarom lijkt elke Golf op de vorige, de volgende poging een gulden middenweg
voor bijna iedereen zo onweerstaanbaar mogelijk te maken. Hij dient het volk,
maar ook de kapitaalkrachtige koper met zinloze comfortbehoeften mag niet
misgrijpen. Hij moet duur lijken maar geen drempels opwerpen. Op dat slappe
koord werd de Golf wat hij is: een dodelijk doortimmerd compromis.

Ouwelijk

Mijn  2.0 TDI heeft iets ouwelijks. De sterkste Golf 1.9 TDI van de vierde
generatie was aanmerkelijk feller. Wat de even snelle erfgenaam ontbeert is de
gretigheid van de klimmer. In het proces van genetische verfijning is er iets
bedaagds in het concept geslopen. Zuinig is hij wel, al kon het beter; 1 op 20
lukt net.

Wederom is hij perfect. En je komt niets tekort. Bij zijn gedegenheid voegen
zich in gepaste mate de geneugten van het goede leven, die bij VW altijd zo'n
rationele inslag houden dat ze het nuchtere verstand niet beledigen. De in de
buitenspiegels aangebrachte 'omgevingsverlichting' die in het donker aanflitst
bij  het uitstappen (extra, 159 euro) is na één nachtelijke valpartij
noodzakelijke luxe. Net als het multimediascherm, waarvan de icons oplichten als
je je hand ervoor houdt, is het alleen niet erg volks meer. Het is wat iedereen
moet hebben omdat anderen het ook hebben, munitie voor de competitie waar de
Golf als maat der dingen vroeger boven stond. Maar misschien bewijst die opschik
iets heel anders: dat de gewone man niet meer bestaat.

Onder de kap

Volkswagen Golf 2.0 TDI Highline

Aandrijving viercilinder turbodiesel in lijn, 1968 cc

Vermogen 150 pk bij 3500 toeren

Koppel 320 Nm bij 1750 toeren

Aandrijving voor

Transmissie handgeschakeld, zes versnellingen

Topsnelheid 216 km/u

Acceleratie 0 - 100: 8,6 seconden.

Verbruik gemiddeld 4,1 l/ 100 km (fabrieksopgave)

CO2-uitstoot 106 g/km

Energielabel B

Vanaf 30.590 euro

Prijs gereden uitvoering 39.389 euro

LOAD-DATE: 22 February 2013

LANGUAGE: DUTCH; NEDERLANDS

GRAPHIC: NRCLUX Bas vPutten
Receptioniste Chandeni Chilar en de nieuwe Volkswagen Golf, bij A-point in
Amsterdam
Lars van den Brink

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              125 of 146 DOCUMENTS



                                NRC Handelsblad

                            18 februari 2013 maandag

Alles delen,  geen zeggenschap;
Column

BYLINE: Maxim Februari

SECTION: Opinie

LENGTH: 854 woorden


Steeds vaker hoor je iemand de lof van IJsland zingen. In de afgelopen jaren
heeft men in IJsland vrij willekeurig 523 burgers van de straat gehaald. Uit hun
midden is een comité van 25 gekozen. Dat comité hebben ze de nieuwe Grondwet
laten schrijven. Heel hip. Bij het schrijven is gebruikgemaakt van Twitter,
Facebook en andere onlinebronnen. Dat maakt deze staatsrechtelijke procedure,
aldus de commentaren, 'extra cool'.

IJsland is met zijn prominente rol voor de gewone burger een lichtend voorbeeld
op Nederlandse symposia, festivals, debatavonden en andere intellectuele
project-X-feesten. Overal waar je komt, gaat het over democratie en burgerschap.
En over de noodzaak meer macht te geven aan de gewone burgers, al was het maar
om de fouten van de elite te vermijden.

Alles beter doen dan de gevestigde orde was ook het streven in IJsland. ,,Door
het financiële drama met de banken was het vertrouwen van de IJslanders in de
politiek tot een dieptepunt gedaald", meldde de NOS bij de IJslandse stemming
over de wet.

Dus legt men zijn lot liever niet in handen van een volksvertegenwoordiging,
maar in handen van een comité. Onvergelijkbaar veel beter natuurlijk, want zo'n
comité bestaat uit burgers. De volksvertegenwoordiging bestaat ook wel uit
burgers, maar dan van de minder gewone en dus minder coole variant.

Eerlijk gezegd schrik ik nogal van deze  bewondering voor clubjes van gewone
burgers. Vooral omdat ik zie hoe weinig aandacht de individuele gewone burger
intussen krijgt. Oude vrijheden die verdwijnen, rechten die verdampen,
bescherming die verdwijnt? Niemand die er acht op slaat, want er worden overal
naar hartenlust burgerinitiatieven gecrowdsourcet, en dan blijft er kennelijk
niets te wensen over. Blijkbaar is het besef nog niet bij iedereen doorgedrongen
dat je als gewone burger ook rechtsbescherming nodig hebt tegen de gewone
initiatieven van je gewone buren.

Ze kunnen immers wel de gekste dingen verzinnen, die buren, of die 523 burgers
uit IJsland. Ondanks alle bewonderenswaardige ijver van je medeburgers zul je
dus nog steeds moeten waken over je eigen vrijheden en rechten. Want een
democratie is mooi, maar een rechtsstaat is beter.

Een jaar geleden las ik een stuk op de website van de Huffington Post over de
totstandkoming van de Syrische Grondwet. Auteur Michael Wasco, deskundige op het
gebied van de mensenrechten, schreef kritisch dat de Syrische bevolking niet
betrokken was geweest bij het opstellen van de wet; dat maakte het resultaat
aanmerkelijk minder overtuigend. ,,Zo veel mogelijk burgers moeten deelnemen in
een transparante en inclusieve procedure", schreef hij en tot zover was ik het
met hem eens.

Maar vervolgens zei Wasco iets wat me tot op de dag van vandaag is bijgebleven
als lichtelijk angstaanjagend. ,,Democratie is een middel, niet slechts een
doel" bij het schrijven van een Grondwet, stond er. En dat werd verderop in het
stuk zo uitgelegd dat voor de inhoud van een Grondwet geen criteria gelden - al
wat telt is of die Grondwet democratisch tot stand is gekomen. Wat er ook voor
gekkigheid in de tekst terechtkomt, ,,het is alleen een probleem als het de
burgers wordt opgelegd en geen product is van hun eigen wil".

Maar van wie is die ,,eigen wil" van burgers dan? Niet van iedere burger
afzonderlijk. Hooguit van een meerderheid, van 'iedereen met een
internetverbinding' of van die 523 burgers die ze van de straat hebben geplukt.
Die eigen wil tot maatstaf verheffen is misschien goed voor de democratie, maar
minder goed voor de rechtsstaat, want rechtsstatelijkheid houdt niet in dat
alles wat het volk wil tot Grondwet wordt. Dat is nou juist de waarde van een
Grondwet: dat het rechten geeft aan het individu tegenover de macht.

Sinds het moment waarop ik dat stuk van Wasco las, valt me steeds vaker op
hoeveel enthousiasme in de wereld woedt over democratische procedures,
gemeenschappen, collectieve acties, gezamenlijke keuzes. Zo veel enthousiasme
dat het verlies aan vrijheid hier en daar uit het oog verloren wordt. Nu
'iedereen met een internetverbinding' grondwetten kan schrijven, lijkt het wel
alsof de invloed van het individu toeneemt. Terwijl die op veel plekken
overduidelijk afneemt.

Toen ik onlangs overstapte op het besturingssysteem Windows 8 viel me op dat
alles blijkt te zijn ingericht op delen. Op collectiviteit. Op wat tegenwoordig
weer 'de meent' is gaan heten. Windows dreigde mijn 'vrienden' van iedere
aanslag op het toetsenbord op de hoogte te houden. Terwijl ik aan de andere kant
over niets op mijn beeldscherm zelf nog zeggenschap heb: knoppen waarmee je van
oudsher diensten of opties kon uitschakelen, zijn verdwenen.

Dit Windows 8-model - alles delen, geen zeggenschap - rukt ook offline op.
Binnenkort vergadert de   Kamer over  vrije artsenkeuze. Steunt zij de plannen
van de minister, dan mag je straks zelf niet meer kiezen welke arts je bezoekt;
die keuze wordt uitbesteed aan de verzekeraar.  Je deelt verplicht al je
gegevens met zorgaanbieders en verzekeraars en je houdt zelf geen knop meer over
om op te duwen.

Maxim Februari is filosoof en schrijver.

Democratie is mooi, maar een  rechtsstaat is beter

LOAD-DATE: 18 February 2013

LANGUAGE: DUTCH; NEDERLANDS

GRAPHIC: Februari, Maxim

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              126 of 146 DOCUMENTS



                                NRC Handelsblad

                           16 februari 2013 zaterdag

Bellen zonder netwerk

BYLINE: Bruno van Wayenburg

SECTION: Wetenschap; Blz. 11

LENGTH: 1425 woorden

SAMENVATTING

techniek Mobiele bellers die bij elkaar in de buurt zijn kunnen ook zonder
provider met elkaar telefoneren. Handig bij oproer, na rampen en op
popfestivals.

Bruno van Wayenburg

VOLLEDIGE TEKST:

Na een ongeluk, een ramp, op popfestivals, raken mobiele telefonienetwerken
overbelast. Gevolg: juist als mensen heel graag contact met elkaar willen
hebben, lukt dat niet. Niet alleen gewone mensen hebben er last van. In
Nederland heeft ook C2000, het communicatiesysteem van brandweer, politie en
andere hulpverleners, er last van. Vrijwel steevast. Terwijl dat toch bedoeld is
om optimaal te werken als alle hulpverleners in een kluitje bij ramp of oproer
aan het werk zijn. Communicatiedeskundigen in Nederland kijken wat ze er aan
kunnen doen. Buitenlandse projecten proberen mobiele telefoons aan elkaar te
koppelen.

C2000 raakt vaak overbelast. Iedereen hoort veel te veel mensen praten, maar
niet alles wordt meer uitgezonden. Het gebeurde tijdens Project X Haren, de
onstuitbare volksoploop naar aanleiding van het verjaarsfeestje van een 16-jarig
meisje. Niet alleen feestgangers en relschoppers kwamen naar het Groningse dorp
Haren, maar ook grote aantallen politieagenten, waardoor het communicatiesysteem
voor hulpdiensten prompt faalde.

Hetzelfde gebeurde na de ramp met een Turks vliegtuig bij Schiphol, tijdens de
rellen in Hoek van Holland en na de aanslag op Koninginnedag in Apeldoorn,
allemaal in 2009.

"Tijdens grote calamiteiten komen veel politieagenten naar een plek, en raken de
kanalen van C2000 overbelast", zegt Przemyslaw Pawelczak, onderzoeker naar
nieuwe radiotechnieken aan de TU Delft. Pawelczak is net gestart met een
meerjarig onderzoek naar cognitive radio. Dat is een radiosysteem dat zelf zijn
zendfrequenties kiest door eerst te luisteren welke kanalen nog ongebruikt zijn.

Dat kan C2000 niet. Als C2000 weer eens vastgelopen is, rolt uit onderzoek
achteraf steevast dat agenten de kanalen van C2000 niet correct hebben ingezet.
"Je zou het instellen van die kanalen ook aan het systeem zelf kunnen
overlaten", zegt Pawelczak.  Dat bevordert een efficiënt gebruik van het schaars
wordende radiospectrum, iets wat de komende jaren ook bij alle andere mobiele
systemen zeker nodig zal zijn. "Je ziet het ook als thuis je wifi weggedrukt
wordt door dat van de buren."

"Van kanaal wisselen als het te druk wordt klinkt makkelijk, maar in de praktijk
is het lastig. Je kunt detecteren dat er een andere zender op een kanaal zendt,
maar niet of een ontvanger luistert naar een verre zender die je zelf niet
hoort."

Idealiter zou zulk onderzoek moeten leiden tot een verbeterd C2000-systeem,
waarbij de eenheden, als het erg druk wordt, direct met elkaar communiceren, en
niet meer noodzakelijk via de zendmast, en verkassend van kanaal als een
frequentie te druk wordt. Pawelczak: "Dan kan de zendmast niet overbelast raken,
en stoor je elkaar niet."

Uitgeschakeld

Ook gewone burgers kampen met overbelaste en uitvallende mobiele netwerken. Bij
rampen krijgen ook mobiele telefoonnetwerken het zwaar te verduren: zendmasten
raken uitgeschakeld door de ramp zelf, door elektriciteitstekorten of door
overbelasting.

Een mogelijke oplossing is een Mobiel Ad hoc-netwerk (MANET, Latijn voor 'het
blijft'), een netwerk waarbij mobiele telefoons onderling met elkaar
communiceren en automatisch samen een  netwerk vormen. Telefoons binnen elkaars
bereik kunnen datapakketjes overseinen en weer doorgeven aan telefoons verderop
in het netwerk. Als maar één van de knooppunten in verbinding staat met zendmast
- en daarmee met het vasteland van het internet - kunnen alle andere ook  bereik
hebben.

Met dat doel lanceerde de Amerikaanse non-profitorganisatie Mitre,
gespecialiseerd in technologie voor calamiteiten, vorig jaar het Open Source
softwareproject SPAN (Smart Phone Ad-hoc Network). Dat gebruikt de wifi-zender
en ontvanger van Android-telefoons om een instant-draadloos netwerk te vormen.

Met Bluetooth haal je maar een paar meter, terwijl de 3G-telefoons kilometers
ver kunnen zenden. Verschillen in bereik van digitale radiotechnieken hangen af
van de gebruikte  radiofrequenties: hoe lager de frequentie, hoe verder ze
dragen.

Maar ook dataprotocollen en zendvermogens doen ertoe.

Het is niet het eerste MANET-project. Ad hoc-netwerken, ook bekend als Ad Hoc
Meshes, staan al jaren in de belangstelling, aanvankelijk vooral onder militaire
onderzoekers, die groepen soldaten ermee willen uitrusten. Maar ook voor zwermen
van samenwerkende robots, drones of  auto's die in elkaars buurt rijden zou een
zichzelf organiserend netwerkje ideaal zijn om gegevens door te geven.

Dijkstra-algoritme

De prestaties van de eerste MANETs vielen tegen. Dat kwam vooral doordat er
software werd gebruikt die al bestaat voor het automatisch in kaart brengen van
vaste netwerken, zoals het Dijkstra-algoritme van de Nederlandse informaticus
Edsger Dijkstra. Die algoritmes overspoelen het netwerk aanvankelijk met
testsignalen, zodat snel een routetabel kan worden opgesteld. Later kan die dan
af en toe aangepast worden als er knooppunten bijkomen.

Maar in een mobiel netwerk veranderen knooppunten en bereik voortdurend.
Daardoor zijn de mobieltjes voortdurend aan het rekenen en testpakketjes aan het
verzenden, terwijl bandbreedte en batterijduur beperkt zijn.

Essentieel onderdeel van het SPAN-project is dan ook de BATMAN-aanpak (Better
Approach to Mobile Ad-hoc Networks), waarbij ieder knooppunt alleen de routes
naar zijn naaste buren in kaart brengt. In de eerste praktijktests lijkt dat te
werken: spraaksignalen worden zonder problemen verzonden over vier
tussenstations.

Met wifi doen de beperkingen van die techniek zich natuurlijk al snel  gelden:
de actieradius is in de praktijk maar zo'n 20 meter, dus  knooppunten moeten
dicht bij elkaar in de buurt zitten. De beste kans maken SPAN-netwerken dus in
drukke binnensteden, op festivals, of tijdens drukke calamiteiten. Niet in
uitgestrekte rampgebieden.

Er zijn meer redenen om je eigen ad hoc-netwerk te wensen: als het reguliere
netwerk afgeluisterd en gecensureerd wordt, zoals in China of Iran. In de jaren
na de straatprotesten van 2009, waarin sociale media een grote rol speelden,
heeft Iran een bijna volledig afgeschermde versie van internet gecreëerd.

In antwoord daarop zijn activistische hackers begonnen aan het
opensourcesoftwareproject Byzantium, een ad-hoc netwerk over wifi voor pc's,
laptops en smartphones. Hopelijk ooit beschikbaar als usb-stick, die je alleen
maar in je pc hoeft te pluggen.

Een vergelijkbaar project, gefincancierd door de Amerikaanse overheid, is
Commotion van het Open Technology Institute, dat wel  'internet in een koffer'
is genoemd. Een verschil met Byzantium is dat er ook aparte mobiele GSM-zenders
- zelfs masten - als knooppunt kunnen worden ingezet. Daarmee wordt de maximale
afstand tussen de knooppunten groter, en hebben ook oude mobieltjes toegang tot
het netwerk.

De Iraanse veiligheidsdienst heeft al laten weten Commotion te kunnen blokkeren.
Maar dat lijkt Commotion-projectleider Josh King sterk, zei hij onlangs in een
interview. "We hebben het nog niet eens helemaal af."

Bluetooth

Bluetooth wordt vooral gebruikt voor communicatie met draadloze muizen en
toetsenborden. Er worden gegevenspakketjes verstuurd over 79 snel wisselende
radiokanalen tussen 2.400 en 2.800 megahertz.

Bereik: afhankelijk van het vermogen is het bereik maximaal 100 meter, maar
meestal enkele meters.

Wifi

Wifi, ook bekend als de 802.11-standaard, is een manier om draadloze
internetverbindingen tussen apparaten te leggen. De gebruikte frequenties zijn
2,4 en 5 gigahertz.

Bereik: bij een vermogen van 100 milliwatt is het bereik binnenshuis maximaal
meestal 20 meter binnen - buiten wel tot 100 meter.

3G

3G is een verzamelnaam voor verschillende standaarden om naast spraak ook data
te verzenden. In Europa gaat het vooral om UMTS, dat werkt met de
frequentiebanden rond 2.000 megahertz en de GSM-frequenties van 900 en 1.800
MHz.

Bereik: vergelijkbaar met gewone GSM.

GSM

GSM: het spraaksignaal van gewone mobiele telefoons wordt verzonden over kanalen
rond respectievelijk 900 en 1.800 MHz.

Bereik: Het zendvermogen van mobiele telefoons is maximaal 1 of 2 watt, waarmee
het bereik op enkele kilometers komt, afhankelijk van obstakels als gebouwen en
bomen.

4G

4G is na 3G de vierde generatie snelle dataprotocollen, vergelijkbaar met een
snelle vaste internetverbinding. Deze maand heeft KPN het eerste grote
4G-netwerk in Nederland ingeschakeld in Noord-Holland. 4G werkt op 800
megahertz.

Bereik: door de lagere zendfrequenties iets groter dan GSM.

LOAD-DATE: 15 February 2013

LANGUAGE: DUTCH; NEDERLANDS

GRAPHIC: Tijdens de rellen tijdens het 'Project X feest', vorig jaar september
in Haren, ging veel mis. Ook met de mobiele communicatie.
Foto Peter de Krom

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              127 of 146 DOCUMENTS



                                NRC Handelsblad

                           16 februari 2013 zaterdag

De zonen van Wouter Bos

BYLINE: Thijs Niemantsverdriet

SECTION: Z & Z

LENGTH: 2470 woorden

SAMENVATTING

Een jaar na de val van Job Cohen is het leiderschap van de PvdA veranderd. Vier
mannen hebben het voor het zeggen. Allemaal zijn ze schatplichtig aan Wouter
Bos.

VOLLEDIGE TEKST:

De één is een ongeduldige hemelbestormer. De ander een door gevoel gedreven
partijman. De derde houdt van analyse en cijfers. En de laatste luistert, weegt
en concludeert.

Dit zijn de vier mannen die de baas zijn in de PvdA. Sinds de partij afgelopen
november toetrad tot het kabinet-Rutte II is de macht verdeeld over een kwartet
sociaal-democraten dat elkaar door en door kent: Diederik Samsom, Hans Spekman,
Jeroen Dijsselbloem en Lodewijk Asscher. Ze zullen zaterdag aanwezig zijn bij de
presentatie van het Van Waarde-project, dat een nieuwe koers bepleit voor de
PvdA: sociaal-economisch naar links, en meer aandacht voor gemeenschapszin.

Een gedurfd experiment is het wel, het gedeelde leiderschap. De PvdA heeft geen
enkele traditie in die richting: Wim Kok en Wouter Bos stonden als politiek
leider op eenzame hoogte, en ook rondom Job Cohen was het behoorlijk leeg.
Waarom deze noviteit?

Het antwoord ligt besloten in het vertrek van Cohen, komende week een jaar
geleden. Voor het oog van de natie stond de PvdA-fractie te kijk als een kliek
die de eigen leider neerhaalde.  Diederik Samsom, anderhalve maand later tot
partijleider gekozen, besefte dat het anders moest. Hij ging de verkiezingen in
met het motto 'ik kan u niets beloven', sloot een 'uitruilakkoord' met de VVD en
besloot Lodewijk Asscher, zijn belangrijkste rivaal voor het PvdA-leiderschap,
naar Den Haag te halen. Die voelde ook wel voor een andere aanpak: als wethouder
in Amsterdam had Asscher goede ervaringen opgedaan met collegiaal bestuur.

Hoezeer het leiderschap in de PvdA is veranderd, blijkt iedere donderdagavond
tijdens het bewindspersonenoverleg. Daar treffen de ministers,
staatssecretarissen en hun entourage elkaar om de week te evalueren en brandende
politieke kwesties te bespreken. In de regel vindt het overleg plaats op het
ministerie van Sociale Zaken, in de Dreeszaal. Vanaf zes uur staat er eten
klaar: soms een Indisch buffet, meestal een  broodje met soep.

Onder Balkenende IV, de vorige coalitie waar de PvdA aan deelnam, was het
bewindspersonenoverleg vaak een gespannen aangelegenheid. Partijleider Wouter
Bos was dominant en had weinig geduld met bewindslieden die eindeloos wilden
praten over hun beleid. Er werd weinig tijd besteed aan de grote lijnen, en des
te meer aan strategieën voor de ministerraad van de volgende dag. Hoe kon
coalitiepartner CDA het beste worden klemgezet?

Dat is nu anders. Het donderdagavondoverleg kent geen duidelijke leidersfiguur,
zoals Wouter Bos dat was. Diederik Samsom, de fractieleider, en Lodewijk
Asscher, de vicepremier, fungeren om de week als voorzitter. De sfeer is
ontspannen, er wordt veel gelachen. ,,De verhoudingen tijdens het
bewindspersonenoverleg zijn veel gelijkwaardiger dan onder Balkenende IV", zegt
Diederik Samsom. ,,We hebben het gevoel dat we met iets bezig zijn wat groter is
dan wijzelf."

Over de ministerraad van de volgende dag gaat het op donderdag nauwelijks. De
bewindslieden praten over een specifiek thema, zoals zorg of de woningmarkt. Dan
is er iemand van buiten te gast met verstand van zaken, zoals econoom Sweder van
Wijnbergen of woningmarktdeskundige Peter Boelhouwer. ,,Je kunt wachten tot er
een wetsvoorstel komt", zegt een van de aanwezigen. ,,Maar je kunt er ook alvast
over praten."

Het idee voor de nieuwe stijl van overleg komt, opmerkelijk genoeg, van de VVD.
,,Toen we met het kabinet begonnen", zegt Samsom, ,,heb ik met Mark Rutte
gesproken over hoe we het zouden gaan doen. Mark zei: de ministerraad doen wij
op donderdagavond in vijf minuten. Ik wil in de Trêveszaal een discussie tussen
ministers, niet tussen een VVD-blok en een PvdA-blok. Dat vond ik een prettige
gedachte. Die methode hebben we overgenomen."

Zo op het eerste gezicht vertegenwoordigen de vier PvdA-voormannen verschillende
stromingen binnen de partij. Asscher en Dijsselbloem staan bekend als 'liberale'
PvdA'ers, die weinig hebben met het verzorgingsstaatfetisjisme van oudere
partijgenoten. Spekman is een uitgesproken linkse sociaal-democraat met een
voorliefde voor herverdelen (,,Nivelleren is een feest"). En Diederik Samsom is
links, maar pragmatisch.

Toch is er wel degelijk iets wat ze bindt: ze zijn alle vier onversneden
moralisten. Samsom heeft het voortdurend over gemeenschapzin. Dijsselbloem
verwierf faam als Kamerlid met zijn strijd tegen agressieve games en videoclips.
Voorzitter Spekman trekt ten strijde tegen de veelverdieners in de eigen partij.
En Asscher probeerde als wethouder in Amsterdam het Wallengebied schoon te
vegen.

Dat was wel eens anders. Tot diep in het vorige decennium vierde het
individualisme bij de PvdA hoogtij en was moraal een vies woord. Met de huidige
vier leiders - en de nieuwe, op gemeenschapszin gerichte koers die vandaag
gepresenteerd wordt - lijkt de PvdA een streep te hebben gezet door het
individualisme.

Er is nog iets wat de vier PvdA-voormannen met elkaar gemeen hebben, of liever
gezegd: iemand. Allemaal hebben ze hun politieke carrière in meerdere of mindere
mate te danken aan Wouter Bos, de oud-PvdA-leider die als  formateur aan de wieg
stond van Rutte II.

Diederik Samsom werd door Bos overgehaald om het actievoerderschap bij
Greenpeace te verruilen voor een carrière in de Haagse politiek. Achter de
schermen steunde Bos vorig jaar diens kandidatuur om partijleider te worden. Ook
Spekman, destijds wethouder in Utrecht, werd door Bos persoonlijk gevraagd
Tweede Kamerlid te worden. Asscher maakte deel uit van Mercurius, het gezelschap
intimi dat Bos adviseerde in de aanloop naar de Tweede Kamerverkiezingen van
2006. Dijsselbloem was al Tweede Kamerlid toen Bos ruim tien jaar geleden de
PvdA ging leiden, en groeide volgens Bos ,,in toenemende mate uit tot een
politieke vertrouweling".

Behalve Spekman waren ze allemaal van tevoren op de hoogte van Bos' verrassende
vertrek uit de politiek in 2010. Ze hielden veel contact onder diens opvolger
Job Cohen. Samsom en Dijsselbloem zitten met Bos in een eetclub die enkele keren
per jaar bijeenkomt in Amsterdam of Den Haag.

Alle vier hebben ze nog altijd intensief contact met Bos. Asscher praatte
uitgebreid met de oud-leider ter voorbereiding op zijn transfer naar Den Haag.
Samsom raadpleegt Bos voor uiteenlopende zaken: politiek-strategische vragen,
maar ook de etiquette voor de nieuwjaarsreceptie van Koningin Beatrix.

,,Ik ben geen ouwe lul," lacht Wouter Bos, ,,maar politiek gezien zijn het alle
vier kinderen van me".

We zijn bezig met iets wat groter is dan wijzelf.Diederik Samsom

Jeroen Dijsselbloem, de analyticus

Minister van Financiën Jeroen Dijsselbloem gaat over het geld, en daarmee is hij
naast vicepremier Asscher de belangrijkste minister - niet alleen van de PvdA,
maar van het hele kabinet. ,,Feitelijk hebben we dus twee vicepremiers", zegt
een PvdA'er.

Dijsselbloem is de belangrijkste vertrouweling van Samsom. Ze kennen elkaar
sinds 2002, toen ze samen met Staf Depla campagne voerden als de Rode Ingenieurs
(ze zatten alledrie op  een technische universiteit). Later voegden Hans Spekman
en Martijn van Dam zich bij het clubje, dat regelmatig filosofeerde over de
koers van de partij.

Gesprekken tussen Dijsselbloem en Samsom kunnen fel zijn, zeggen PvdA'ers. Ze
hebben allebei de neiging  hun standpunt uit te vergroten ter bevordering van de
discussie. Inhoudelijke meningsverschillen worden meestal niet beslecht met een
compromis, maar door één van de twee zijn zin te geven. Dat gebeurde
bijvoorbeeld met het onderwerp Europa tijdens de verkiezingscampagne. Samsom
wilde een uitgesproken pro-Europese koers varen; Dijsselbloem was sceptischer.
Uiteindelijk accepteerde Dijsselbloem de visie van Samsom - al bleef hij het
ermee oneens.

Van het viertal is hij de analyticus: nuchter, bezonken en rustig. Hij is een
minder grote controlfreak dan Asscher en Samsom. Zijn levensstijl is
calvinistisch: op zijn ministerie slaat hij tussen de middag de warme maaltijd
af en nuttigt hij drie kleine broodjes en een glas jus.

Dijsselbloem staat te boek als een loyale secondant: als vicefractievoorzitter
diende hij uiteenlopende leiders als Mariëtte Hamer, Job Cohen en Diederik
Samsom. Toch is loyaliteit bij hem niet hetzelfde als volgzaamheid. Toen het
leiderschap van Job Cohen tijdens de Algemene Beschouwingen van 2011 op een
dieptepunt belandde , stelde Dijsselbloem in het eerstvolgende fractieberaad
zijn portefeuille ter beschikking. De boodschap: op deze manier kan het niet
langer. Vier maanden later was Cohen partijleider-af.

Diederik Samsom, de 'rode Bolkestein'

Hij bleef bewust in de Tweede Kamer. Als fractieleider wil Diederik Samsom
voorkomen dat het PvdA-geluid verbleekt omdat de partijleider alleen de
compromissen van het kabinet verdedigt - zoals in het verleden vaak gebeurde.

Als partijleider vergaat het Samsom goed: zijn gezag in de partij is
onomstreden, binnen het leidende viertal is hij degene die de knopen doorhakt.
In zijn publieke optredens heeft hij de beheersing van de verkiezingscampagne
weten vast te houden, al kan hij binnenskamers nog altijd scherp uit de hoek
komen.

Veel dualisme heeft Samsom als fractieleider nog niet tentoongespreid: hij
verdedigde in de afgelopen maanden vooral het regeerakkoord. ,,De rode
Bolkestein hebben we nog niet gezien", zegt een invloedrijke PvdA'er - een
verwijzing naar oud-VVD-leider Frits Bolkestein, die zich in de jaren negentig
kritisch opstelde tegenover het paarse kabinet dat hij zelf had helpen formeren.
Ook in de Tweede Kamerfractie klinkt het hier en daar: Samsom zou zo
langzamerhand wat meer het eigen geluid mogen verkondigen.

Samsom zegt ,,blij" te zijn dat er in zijn fractie ,,iedere dag de wens bestaat
ons steviger te positioneren". Hij vindt het nog te vroeg om te zeggen dat de
PvdA zich weinig dualistisch opstelt. En hij wijst op de tumultueuze eerste
maanden van Rutte II: het vertrek van staatssecretaris Co Verdaas, de opstand in
de VVD over de inkomensafhankelijke zorgpremie. Bovendien, zegt hij, ligt een
,,belangrijk deel van mijn werk misschien wel niet in de Tweede Kamer, maar op
straat." Samsom wil de komende tijd regelmatig langs de deuren blijven gaan,
zoals hij in de campagne deed.

In de fractie krijgt de PvdA-leider ondersteuning van 'team-Samsom', de groep
vertrouwelingen die de hem in de hete weken van de verkiezingscampagne
begeleidde. In de fractie leeft hier en daar ongemak over de rol van dat team:
de adviseurs zouden meer informatie krijgen dan Kamerleden en zich wel erg
prominent manifesteren tijdens fractievergaderingen. Samsom zegt dat zijn team
,,volledig geïntegreerd" is in de fractie: bijna al zijn adviseurs werkten voor
zijn voorgangers Bos en Cohen.

Hans Spekman, de bulldozer

De partijvoorzitter is écht de baas in de partij  - daar zijn de meeste PvdA'ers
het over eens. Terwijl zijn  voorganger Lilianne Ploumen wel eens spottend 'de
secretaris-generaal' werd genoemd vanwege haar nauwe banden met partijleider
Wouter Bos, vaart Hans Spekman volledig op zijn eigen kompas. Hij bemoeit zich
actief met de politieke plaatsbepaling van de partij: de nieuwe, linksere koers
van het Van Waarde-project dat vandaag gepresenteerd wordt, kwam  vooral tot
stand omdat Spekman zijn politieke gewicht erachter gooide.

De partijvoorzitter is naar eigen zeggen ,,allergisch voor vrijblijvendheid".
Tegenover de bewindslieden en Kamerleden van de PvdA stelt hij zich op als een
schoolmeester. Tijdens het fractieberaad op dinsdagochtend geeft Spekman ieder
Tweede Kamerlid een lijstje met telefoonnummers van PvdA'ers die onlangs hun
lidmaatschap hebben opgezegd. Die moeten gebeld worden om te vragen waarom ze
zijn afgehaakt. De week erna maakt Spekman bekend wie zijn huiswerk heeft gedaan
en wie niet.

Ook heeft hij alle 38 Kamerleden een regio in het land toegewezen waar ze met
enige regelmaat moeten canvassen (de deuren langs om te praten met gewone
burgers). Wie structureel verzuimt met bellen en canvassen, komt bij de volgende
verkiezingen niet meer op de lijst. Of dat streng is? Spekman gebruikt liever
het woord ,,duidelijk". ,,Uiteindelijk wordt iedereen daar gelukkiger van".

In de partij klinkt soms wat gemopper dat Spekman wel erg veel macht naar zich
toetrekt en in het partijbestuur soms solistisch opereert. Ook is er twijfel of
hij zijn ambities wel gaat realiseren, met name zijn voornemen om het
ledenaantal van de partij op te trekken naar 100.000: in Spekmans eerste jaar
als voorzitter groeide het ledenbestand slechts met een bescheiden 1.285 man tot
55.564. Maar de meeste PvdA'ers zijn blij met de ,,bulldozer" uit Utrecht die de
sociaal-democratie weer serieus probeert te verankeren in de maatschappij.

Lodewijk Asscher, de behoedzame

Met zijn 38 jaar de jongste van het viertal. Toch vervult Lodewijk Asscher vaak
de rol van ,,wijze man". Wanneer Samsom, Dijsselbloem en Spekman opgewonden met
elkaar discussiëren, blijft hij op de achtergrond. Hij luistert. Als hij iets
zegt, probeert hij iedereen meestal richting een conclusie te bewegen.

Asscher is een protegé van Wouter Bos, maar minstens zo close met Job Cohen:
vier jaar lang werkten ze samen als burgemeester en wethouder in Amsterdam.

Uit Cohens mislukte excursie naar Den Haag heeft de vicepremier en minister van
Sociale Zaken een belangrijke conclusie getrokken: om succesvol te functioneren
op het Binnenhof moet je goede mensen om je heen verzamelen.  Dus besteedde
Asscher veel aandacht aan het team dat hem omringt. Uit Amsterdam nam hij zijn
politiek assistent en soulmate Julia Wouters mee, en hij haalde de jonge,
talentvolle FNV'er Thijs Kerckhoffs naar Den Haag. Die moet hem helpen de
hervorming van de WW en het ontslagrecht geaccepteerd te krijgen door de
vakbeweging.

Vanaf dag één heeft Asscher de Messias-achtige verwachtingen rond zijn persoon
proberen te temperen. Toen de PvdA-leden hem tijdens het formatiecongres in
november voor de tweede keer een staande ovatie wilden geven, maakte hij een
dempend gebaar met zijn handen. In een gesprek met deze krant noemde hij de hoge
verwachtingen ,,verschrikkelijk".

Van de vier PvdA-voormannen is Asscher de meest gedisciplineerde: in interviews
blinkt hij uit in soepel geformuleerde maar ongevaarlijke statements, en hij
praat nooit met journalisten over strategie. Desondanks kon hij niet voorkomen
dat hij een paar keer ophef veroorzaakte, bijvoorbeeld met zijn oproep geen
champignons meer te kopen bij Albert Heijn. Asscher moet wennen aan de impact
die zijn woorden hebben nu hij vicepremier is.

Asscher maakt zich wel eens zorgen, zeggen ingewijden: zal hem voldoende tijd
gegund worden zijn weg te vinden in Den Haag? De druk is hoog, de tijd beperkt.
Vóór de zomer moeten zijn ingrijpende hervormingen van de arbeidsmarkt door het
parlement  zijn.

LOAD-DATE: 15 February 2013

LANGUAGE: DUTCH; NEDERLANDS

GRAPHIC: Dijsselbloem, Asscher, Samsom, Spekman en Bos op een   PvdA-congres,
eind 2012.
Foto Martijn Beekman

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              128 of 146 DOCUMENTS



                                NRC Handelsblad

                            15 februari 2013 vrijdag

SP'ers: eed afleggen is overbodig;
dertig vier dertien

SECTION: Binnenland

LENGTH: 355 woorden

SAMENVATTING

In deze rubriek berichten wij de komende maanden over de troonswisseling op 30
april.

VOLLEDIGE TEKST:

 Twee republikeinen

SP-Kamerleden Sadet Karabulut en Farshad Bashir leggen bij de troonswisseling op
30 april niet de eed af aan koning Willem-Alexander. De twee vinden het
overbodig omdat ze al een eed hebben afgelegd toen ze in de Tweede Kamer werden
geïnstalleerd, zeiden ze gisteren in Nieuwsuur. Bovendien zijn ze republikein.
Karabulut vindt het te ver gaan om opnieuw de eed aan de koning af te leggen.
Bashir is met vakantie op 30 april en vond dat wel goed uitkomen.
Willem-Alexander wordt beëdigd in een verenigde vergadering van de Eerste en
Tweede Kamer. Kamerleden spreken daarin één voor één de eed uit. Er zijn meer
SP'ers die twijfelen of ze naar Amsterdam gaan om de eed uit te spreken.
Kamerlid Jasper van Dijk wil er een discussie over in de SP-fractie. Ook bij de
Partij voor de Dieren is twijfel. (Novum)

Comité voor festiviteit

Theaterproducent Joop van den Ende, oud-tennisser Richard Krajicek, burgemeester
van Rotterdam Ahmed Aboutaleb (PvdA) en de Amsterdamse wethouder Andrée van Es
(GroenLinks) nemen plaats in het nationaal comité dat zich bezighoudt met de
organisatie en coördinatie van festiviteiten rondom de inhuldiging. Ook
televisieproducent Mavis Albertina, merkendeskundige Roland van der Vorst en
internetondernemer Ben Woldring maken deel uit van het comité. Het comité staat
onder voorzitterschap van oud-minister van Economische Zaken Hans Wijers (D66),
zo werd eerder al bekend. (Novum)

Burgers in de kerk

Er moeten zo veel mogelijk ,,gewone burgers" aanwezig zijn bij de inhuldiging
van koning Willem-Alexander. Dat zei Fred de Graaf, voorzitter van de Eerste
Kamer, deze week op Radio 1. Hij is verantwoordelijk voor de uitnodigingen.
Commissarissen van de koningin moeten ,,een dwarsdoorsnede van de samenleving"
uitnodigen voor de inhuldiging.

Geldermalsen is vroeg

De Oranjevereniging van Geldermalsen vreest dat velen de abdicatie via de tv
volgen en heeft daarom besloten (nog) Koninginnedag drie dagen eerder te vieren,
op zaterdag 27 april, zo meldt Nieuwsblad Geldermalsen.

LOAD-DATE: 15 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              129 of 146 DOCUMENTS



                                NRC Handelsblad

                           14 februari 2013 donderdag

Bühneboosheid;
Column

BYLINE: Jan Kuitenbrouwer

SECTION: Opinie

LENGTH: 723 woorden


'Als Jan Mulder met pensioen gaat, zal op de Nederlandse televisie geen boosheid
meer zijn", schreef ik hier nog niet zo lang geleden. ,,Hoho", zei mijn vrouw
toen ze dat las, ,,jij vergeet Prem!". Ach, natuurlijk.

Het zou een ondergraving kunnen zijn van wat ik in dat stukje schreef: dat wij
toegroeien naar cultuur zonder openbare boosheid. Toen in de jaren tachtig ook
fors bezuinigd werd, gingen de ambtenaren de straat op met de leuze 'Boos op
Koos'. Koos was Koos Rietkerk, de toenmalige minister van Binnenlandse Zaken.
Dat woordgebruik was toen opmerkelijk. In de sociaal-politieke arena konden
partijen 'ontstemd' zijn of 'verontwaardigd', maar 'boos' was te informeel, te
volks. 'Boos op Koos' zou het startschot blijken voor een superlatievenwedloop:
'boos' maakte al gauw plaats voor 'woedend', woedend voor 'razend' en razend
voor, het voorlopige eindpunt, 'ziedend'. Rutte, Samsom, Wilders, of hun
partijen als geheel, ze zijn met regelmaat woedend, razend of ziedend. En laten
we 'furieus' niet vergeten, in politiek Den Haag is men ook vaak furieus.  Maar
het is bühneboosheid. Verontwaardiging als vermaak. Mediafurie. 'Premwoede',
noemde Bas Heijne het  laatst.

Georganiseerde verontwaardiging is daarentegen juist op z'n retour. De woede van
de VVD, onlangs, naar aanleiding van de inkomenafhankelijke zorgpremie, bleek
grotendeels een mediaverzinsel. Alexander Pechtolds favoriete typering van het
populisme is het 'naar de mond praten van boze burgers' - alsof een integer
politicus alleen naar redelijke, tevreden burgers luistert. In het poldermodel
en het neoliberalisme is geen plaats meer voor boosheid: sociale
rechtvaardigheid wordt niet bereikt door strijd, maar door onderhandeling en
dialoog. Kon je in de jaren zeventig zelfs van je oma een schouderklopje krijgen
als je 'aksie' ging voeren ('Goed zo kind, neem je wel een sinaasappel mee?'),
anno vandaag oogst je met zulke plannen vooral een meewarig hoofdschudden. Actie
is voor sukkels. Toen de Utrechtse studente Joanna, die werd aangehouden omdat
zij in haar eentje tegen de monarchie demonstreerde, daarna op televisie een
strijdbare verklaring aflegde, was het hoongelach in het digitale koffiehuis
niet van de lucht. Wat een gekkin. Eng ook, met al die overtuiging.

Het NRC-stuk van Jos Verlaan over de symbolische bezetting door boze zorgwerkers
van het Sarphatihuis, onlangs in Amsterdam, sprak eveneens boekdelen. Een arts
zou even niet naar binnen gekund hebben. Erger nog, er was ,,op ramen gebonsd"!

In de hoogtij van het actiewezen werden dat soort details - en erger, denk aan
Rara - vergoelijkt als onvermijdelijke bijkomstigheden van sociale actie, nu
worden ze middels termen als 'militant' en 'radicalisering' geframed als
schokkende aantasting van de rechtsorde. En omgekeerd: een feit dat toen
centraal zou zijn gesteld, dat er in de zorg 100.000 banen op de tocht staan,
bijvoorbeeld, wordt in een bijzin afgedaan.

Want de moderne idealist is geen activist, maar een burgemeester in oorlogstijd,
die met onvermoeibaar vergaderen geprobeerd heeft nóg erger te voorkomen. En nu
op zijn achterban een klemmend beroep doet: alsjeblieft, niet boos worden. Zelf
hebben zij dat van hun mediatrainer geleerd: nooit, nee echt nooit boos worden.
Boosheid bewijst namelijk dat je geen macht hebt. En door nooit boos te worden,
wek je vanzelf de indruk dat je wél macht hebt.

Publieke woede is gedelegeerd aan specialisten als Jan Mulder en Prem, die
plaatsvervangend ons hart luchten, naar huis rijden en een rekening schrijven.
Gaat er een 'n stapje verder, met een oproep, bijvoorbeeld - zie de actie van
Jelle Corstius - dan is de verwarring alom. Wacht even, dit was toch
bühneboosheid? Of meent hij het?

Aanpassing en gelatenheid, berusting en acceptatie, dat zijn de waarden die
media en politiek ons voorhouden als het gaat om sociale en economische
ontwikkelingen. Actie is zinloos en zelfs gevaarlijk. Zo heeft de gewone man
zich het enige machtsmiddel laten ontfutselen dat hij heeft: zijn boosheid. Niet
als doel, maar als middel om een vuist te maken en zijn zin te krijgen.
Demonstreren, actievoeren, bezetten, staken, het zou weer normaal moeten worden.
Als dat ooit gebeurt, is het neoliberale tijdperk voorbij.

Jan Kuitenbrouwer is journalist, schrijver en directeur van de Taalkliniek.

'Aksie' oogst   hoongelach in het digitale koffiehuis

LOAD-DATE: 14 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              130 of 146 DOCUMENTS



                                NRC Handelsblad

                           14 februari 2013 donderdag

Een tegenwicht tegen de amorele hardheid;
Interview Monika Sie Dhian Ho, directeur wetenschappelijk bureau PvdA

BYLINE: Marc Chavannes

SECTION: Binnenland

LENGTH: 845 woorden

SAMENVATTING

De PvdA heeft een politiek kompas nodig, én legitimiteit. Haar denktank komt met
een 'waardenkader'. Het moet weer over mensen gaan.

VOLLEDIGE TEKST:

Voor de PvdA breekt een moment van politieke waarheid aan, zegt Monika Sie Dhian
Ho. De directeur van de Wiardi Beckman Stichting, het wetenschappelijk bureau
van de PvdA, presenteert zaterdag het 'Van Waarde'-project. Een herontdekking
van de eigen ideologie, haaks op het liberaal-economisch beleid van de afgelopen
jaren. Tijd voor 'post-liberalisme'.

In het project vertelt u verhalen van mensen die in dit land in de knel raken.
Wat wil u laten zien?

,,Het was een ontdekkingsreis naar waar politiek voor sociaal-democraten over
hoort te gaan. De klassieke waarden van de Verlichting zijn belangrijk, maar
abstract in de praktijk. Wat zegt een waarde als 'vrijheid' voor wat er nu
gebeurt in de zorg?

,,De mensen die wij aan het woord laten, zijn echte mensen. Niet allemaal
PvdA-aanhangers, geen synthetische Henk en Ingrids. Hun ervaringen resoneren
sterk met klassieke sociaal-democratische waarden. Wij hebben geprobeerd te
achterhalen wat mensen nu van waarde vinden, wat zij als druk ervaren in hun
dagelijks leven. Wij proberen de PvdA in dit politieke Uur U weer een politiek
kompas te geven, én legitimiteit.

,,Naast CPB- en EMU-overwegingen zijn waarden minstens even belangrijk. Onze
politieke bestuurders gaan weer spreken in termen van mensen. Bijvoorbeeld van
de Groningse schoonmaakster Brigitte, die niet meer in tien minuten maar in 90
seconden een schoollokaal moet schoonmaken. Haar werk is van 36 uur per week
teruggegaan naar 20 uur. Daar kan zij niet van leven en het dwingt haar slecht
werk te leveren."

Welke waarden vond u?

,,Zo'n schoonmaakster werkt onder een bestuur dat alleen op kosten stuurt. Haar
bestaanszekerheid en de waarde van goed werk staan op het spel, zij kan er niet
meer trots op zijn. Het vertellen van deze verhalen is een poging politiek en
mensenlevens met elkaar te verbinden.

,,Politieke partijen moeten inzien dat behoefte aan zekerheid niet per se voor
losers is. Veel mensen spreken ook in termen van 'verheffing'. Zij hechten aan
vorming van zichzelf én beschaving van de samenleving.

,,De vierde centrale waarde die we hebben vastgesteld is 'binding'. We zien twee
breuklijnen. De levenskansen en de leefwereld van hoger- en lageropgeleiden
lopen steeds verder uiteen. En er blijven forse culturele verschillen.
Marokkaanse meisjes integreren via scholing en werk, maar worden cultureel nog
vaak teruggehouden in hun gemeenschap."

Wat moet de PvdA hiermee doen?

,,Deze waarden serieus nemen in het bestuur. Laten we, nu we in dit kabinet
zitten, hierop sturen. Niet alleen op economische groei, 3-procentsnorm en
bestuurlijke efficiency, maar ons ook afvragen: wat doet beleid voor
bestaanszekerheid van schoonmakers, voor levenskwaliteit van vaders en moeders
die werk combineren met kinderen?

,,Natuurlijk kan je deze waarden niet een op een overnemen in dit kabinet. Er is
een akkoord getekend. We regeren met liberalen, maar kunnen zorgen dat het
publieke gesprek over cijfers én waarden gaat."

Is dat realistisch? Alles draait om terugbrengen van het tekort.

,,We moeten zorgen dat we nooit meer in zo'n crisis komen waarin je alleen maar
kan versoberen. Jeroen Dijsselbloem kan met gelijkgezinde collega's de
nutsfunctie scheiden van het investeringsdeel van banken, bijvoorbeeld bij SNS,
de financiële sector weer dienstbaar maken aan de rest van de economie. Niet
alles kost geld. Payrollen verbieden kost geen geld. Minister Asscher [Sociale
Zaken, PvdA] maakt het verschil waar het kan. De overheid neemt schoonmakers
weer in dienst. Foute flex wordt aangepakt."

Versnelde vergroting van gemeenten en provincies lijkt met deze vier waarden
niet urgent.

,,Inderdaad. Laat het een vraag aan Plasterk [Binnenlandse Zaken, PvdA] zijn
deze plannen ook in termen van waarden te verantwoorden. Maken we de goede
afweging tussen nabijheid van bestuur, gemeentelijke democratie, efficiencywinst
en bestuurlijke hanteerbaarheid?"

Is dit waardenkader bruikbaar in het actuele Europese debat?

,,Ja. De hele EMU-logica is nu gericht op versoberen van de verzorgingsstaat.
Als je bestaanszekerheid wilt organiseren, zal je mensen moeten toerusten om
vaker van baan te wisselen, om werk en zorg te combineren. Dijsselbloem moet in
Europa het gesprek openen over de wijsheid van de puur economische logica."

Biedt dit Van Waarde-project aanknopingspunten voor het Nederlandse liberalisme?

,,Goed werk is niet per se sociaal-democratisch. Het is een brede agenda van
algemeen gedeelde waarden. De politieke consequenties uit onze analyse komt neer
op een koerscorrectie: sociaal-economisch naar links, sociaal-cultureel naar
binding en politiek naar versterking van zeggenschap. Tegenwicht tegen de
amorele hardheid van de economie en de amorele hardheid van het té
technocratisch bestuur."

Politicoloog

Politicoloog Monika Sie Dhian Ho (1967) is directeur van de Wiardi Beckman
Stichting, het wetenschappelijk bureau van de PvdA. Zij was universitair docent
en WRR-projectleider.

LOAD-DATE: 14 February 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              131 of 146 DOCUMENTS



                                NRC Handelsblad

                            8 februari 2013 vrijdag

Intellectueel, durf toch te kiezen!

BYLINE: Menno Hurenkamp

SECTION: Boeken

LENGTH: 1561 woorden

SAMENVATTING

Na het zoveelste financiële debacle, rijst de vraag waarom intellectuelen geen
duidelijkere positie innemen in het publieke debat.

VOLLEDIGE TEKST:

Zijn intellectuelen onder druk van kijkcijfers en internet massaal door de
knieën gegaan?  In de door Simon Knepper en Johan Kortenray samengestelde bundel
Niet te moeilijk graag. De verkleutering van het publieke debat geven achttien
gestaalde auteurs antwoord. De titel van het boek is uitgesproken
cultuurpessimistisch en verkooptechnisch gezien is dat slim: boekenlezers denken
vaker dat het vroeger beter was.

Alleen, in hun inleiding relativeren de samenstellers het probleem weer sterk.
Ze halen nota bene de Schotse filosoof David Hume aan, die reeds schreef dat het
al eeuwen mis is met de intellectuelen van tegenwoordig. Dus de cultuurpessimist
komt in eerste instantie bedrogen thuis met zijn nieuwe aanwinst.

Enkele auteurs maken in Niet te moeilijk korte metten met de stelling dat sprake
is van 'infantilisering'. Zo beschrijft historicus Henri Beunders  hoe afkeer
van massacultuur een bijproduct van de moderniteit is, hoe literati zich
ambtshalve storen aan populair vermaak. En filosoof Ger Groot laat zien dat
intellectuelen van oudsher goed zijn voor de ideeën, maar  zinloze types wanneer
het aankomt op democratische besluitvorming.

True to type blijven de publicisten dichter op de tijdgeest dan de academici.
Het debat wordt inderdaad platter, beschrijft Xandra Schutte met treffende
voorbeelden over het tragische gedrag van moderne televisiehelden. De elite
heeft in de jaren zestig besloten dat elitair zijn niet deugt, dat je anderen
niet mag vertellen wat het goede leven was. Dat bood in de media een vacuüm,
waar John de Mol dankbaar gebruik van maakte. Maar het achterhoedegevecht dat de
culturele elite nu voert, biedt volgens Schutte  de afzondering die weer voor
het onderscheid met de massa zorgt. Cultuur vernieuwt zich, ook ten goede.
Sjoerd de Jong laat mooi zien hoe het multiculturalismedebat weer op de rails
raakte, doordat  lieden die zich ooit tamelijk nationalistisch uitlieten nu de
zegeningen van het gematigde relativisme ontdekken. En zo zijn er meer die niet
mee huilen met de stelling dat het publieke debat verdomt.   Dat de wetenschap
gezag verliest in de politiek, betekent  dat er meer ruimte komt voor
waardengestuurde afwegingen, schrijft Martin Sommer.

Verkleutering

Kortom, er lijkt weinig aan de hand. Denkers staren navel zoals apen vlooien -
het is gezellig en je vindt nog eens wat. Maar het boek gaat eerder over de
jaren die achter ons liggen dan over de jaren die voor ons liggen. Immers, in
2008 brak een crisis uit door de manier waarop banken met geld omsprongen, maar
we veronderstellen massaal dat teveel overheidsuitgaven het probleem zijn. De
afgelopen weken voltrok zich het zoveelste financiële debacle, dat van de SNS.
Is dat nou te wijten aan banken, aan overheden die vergaten om toezicht te
houden op banken of aan intellectuelen die vergaten om toezicht te houden op
overheden die toezicht zouden moeten houden?

In termen van verkleutering dringt zich  de vraag op hoeveel rampen nog nodig
zijn voordat prominente smaakmakers het overnemen van de vaklui in hun verbazing
over het bankgedrag. Nou is het natuurlijk deels toeval dat Ewald Engelen (De
Groene Amsterdammer) of Joris Luyendijk (The Guardian) of Martin Visser (Het
Financieele Dagblad) niet in zo'n boekje staan, maar  de afwezigheid van het
onderwerp is  illustratief voor de overwegende gedweeë houding waarmee
intelligentsia de kolder van het krijtstreep ondergaat  - ze zullen daar zelf
niet anders in staan.

Zo lijkt de bundel onwillekeurig een lompencommentariaat in het leven te roepen,
een klasse van auteurs die de strijd mijdt met de mensen die speculeren met
andermans huizen, andermans kranten of andermans overheid. Opwinding over dit
'financiële drama' ontbreekt, zoals ook elders de maatschappelijke opwinding
lijkt te ontbreken die wel heerste rond 'het multiculturele drama'.

Een decennium of twee was het bon ton om te veronderstellen dat de politiek door
globalisering betekenisloos was geworden, dat klagen over de wildgroei aan
financiële fratsen zinloos was. Deregulering, minder regels voor het zakenleven,
dat was het motto en die praktijk werd uitgerold op atmosferische hoogte, in
mythische domeinen als 'Wall Street' of 'IMF'. Stervelingen als Kok, Balkenende
en Rutte konden alleen maar uitvoeren wat van die Olympus verordonneerd werd,
laat staan gewone burgers, die moesten  sowieso snel 'flexibiliseren' en
'zelfredzaam' worden, want de wereldeconomie,  daar had niemand greep op.

In Global capitalism. The political economy of American empire maken de
Amerikaanse politicologen Leo Panitch en Sam Gindin empirisch gehakt van het
idee van de hulpeloze staat. Het waren overheden die ruim baan voor
multinationale ondernemingen creëerden en tegelijkertijd zelf groeiden en
bloeiden.  Machteloze staat, nou nee, wetgeving gericht op verspreiding van
vrije ondernemingsgewijze productie en wetgeving gericht op bestrijding van de
economische crises die daar bij horen volgden elkaar de afgelopen decennia snel
op.

De Amerikaanse regering bepaalde het tempo en de verschillende Europese
regeringen deden vrolijk mee. Markt en staat raakten de afgelopen zestig jaar
meer dan ooit verstrengeld. De auteurs aan dat de overheid nu inderdaad Marx'
'uitvoerend comité van de bourgeoisie' is. De enige weg terug naar een redelijke
maatschappij is die waarbij uit hun kluiten gegroeide financiële instellingen
tot nutsbedrijven worden omgebouwd. De maatschappij moet de staat een andere
kant op dwingen.

Je hoeft geen historisch materialist te zijn om zo'n standpunt een productievere
bijdrage aan het huidige publieke debat te vinden dan het huidige
schoolplein-gekissebis wie verantwoordelijk was voor de fout in de
Interventiewet waardoor SNS met belastinggeld gekocht moest. Maar de angst onder
intellectuelen voor schreeuwerige economen  is groot, de volgzaamheid van
volksvertegenwoordigers nog groter en een uiterst smalle bandbreedte van de
publieke discussie is het gevolg.

En ideeën doen er toe, want madmen in authority  hebben  onveranderlijk slecht
begrepen ideeën van grote denkers rondzweven in hun hoofd, ze zien die slecht
begrepen ideeën tot overmaat van ramp vaak ook nog als hun drijfveer, zo haalt
Daniël Stedman Jones de vermaarde econoom John Maynard Keynes aan.

In Masters of the Universe. Hayek, Friedman and the birth of neoliberalism
betoogt de Brit Stedman Jones dat het idee dat het marktmechanisme een
superieure oplossing is voor alle sociale problemen, zich tijdens de 20ste eeuw
als een religie vestigde in de hoofden van linkse en rechtse politici. Hij
reconstrueert levendig hoe het werk van liberale denkers als Karl Popper en
Friedrich von Hayek langzaam maar zeker omgevormd wordt tot een one size fits
all -filosofie van markt, markt, markt.

Voorbij Calimero

Stedman Jones vermoedt misschien iets te veel een samenzwering, maar hij laat
mooi zien hoe via Milton Friedman, de Chicago school, rational choice theory,
Margaret Thatcher, Ronald Reagan en de Derde Weg het idee zich in de haarvaten
van de samenleving nestelde dat via de markt ook alle knelpunten rond
huisvesting, onderwijs of zorg konden worden opgelost. Sterker nog, samenleven,
dat is in wezen toch ook een stukje vraag en aanbod naar de burger toe? Het
leidde tot het ontspoorde individualisme van vandaag, waarin armoede niet alleen
een strikt persoonlijk tekort is maar uiteindelijk ook strafbaar, omdat armen
anderen op kosten drijven en waarin mensen die veel geld binnenharken zonder dat
ze ooit zelf iets oorspronkelijks deden, stomverbaasd opkijken wanneer ze moeten
uitleggen waarom ze dat verdienen.

Het is te makkelijk om te roepen dat de markt niet deugt. Armen in China en
India zijn rijker geworden door de markt, niet door hulp. Maar wat de twee
laatstgenoemde boeken duidelijk agenderen is dat het tijd is om in het publieke
debat voorbij het dode punt van het gecalimero over hoge bonussen te komen.
Wanneer neemt Frits Bolkestein de fellowtravellers van de Rabobank de maat,
bijvoorbeeld vanwege de Liborfraude? Tough on socialism, tough on the causes of
socialism, Frits.

Voorspellen is moeilijk, erkent CPB-directeur Coen Teulings keer op keer. Voor
een leraar of politieman is dat een carrièrebeperkende opmerking, maar wanneer
een topeconoom spreekt treedt innerlijke migratie op bij 's lands denkers. Is
dat vanwege te grote wederzijdse identificatie? Rijkman Groenink komt immers ook
in het Concertgebouw. Is het vanwege te moeilijke sommen? Een vernederende
alliteratie à la 'Halalhuis' is tenslotte zo verzonnen en een jaarrekening lezen
is lastig. Of is het angst om foute alternatieve systemen de liefde te
verklaren?

Denkers staren navel zoals apen vlooien, heel  gezellig en je vindt wat

Simon Knepper en Johan Kortenray (samenstelling en red.):  Niet te moeilijk
graag. De verkleutering van het publieke debat. Boom, 160 blz. EUR 18,-

Daniel Stedman Jones: Masters of the Universe. Hayek, Friedman, and the Birth of
Neoliberal Politics. Princeton University Press, 418 blz.EUR 37,-

Sam  Gindin & Leo Panitch: The making of global capitalism. The political
economy of American Empire.  Verso, 456 blz. EUR 29,-

In deze drie boeken komt de vraag aan de orde hoe intellectuelen moeten reageren
op en functioneren in het publieke debat.

LOAD-DATE: 8 February 2013

LANGUAGE: DUTCH; NEDERLANDS

GRAPHIC: Foto's Bram Budel, Flip Franssen, Eric Brinkhorst

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              132 of 146 DOCUMENTS



                                NRC Handelsblad

                            4 februari 2013 maandag

Witte plekken kaart Noord-Korea dunnen uit;
zoektip van de week

BYLINE: Floris van Straaten

SECTION: De Wereld

LENGTH: 482 woorden


Veel mensen is het niet opgevallen, zeker  Noord-Koreanen niet die amper toegang
hebben tot internet. Maar tot vorige week had de Amerikaanse zoekmachine Google
slechts een beperkte kaart van de communistische staat met zijn schrikbewind aan
te bieden. Een onbestemd grijswit domineerde daarop, bij gebrek aan betrouwbare
gegevens. Het deed denken aan de witte vlekken op landkaarten van Afrika uit de
negentiende eeuw.

Maar kort na het  verrassende bezoek van Google-topman Eric Schmidt vorige maand
aan Noord-Korea, tegen de zin van de Amerikaanse regering, publiceerde Google
Maps een  nieuwe kaart met veel meer informatie. Die samenloop is toeval, zegt
Google.

Het regime van Kim Jong-un, dat van Schmidt na afloop van zijn bezoek op zijn
kop kreeg omdat het volhardt in zijn weigering het internet voor meer mensen
open te stellen, wordt op de nieuwe kaart niet ontzien: ook enige werkkampen,
waarin in totaal 150.000 tot 200.000 mensen onder dikwijls helse omstandigheden
leven (en sterven), zijn erop terug te vinden.  Ook het concentratiekamp Kaechon
en het naburige kamp 14, waar martelingen en executies regelmatig voorkomen,
zijn te vinden. Zij het zonder enige details.

Punggye-yok, waar Noord-Korea de komende weken mogelijk een nieuwe kernproef
houdt, ontbreekt evenmin. Satellietfoto's wijzen uit dat er de laatste weken een
verhoogde staat van activiteit op de basis heerst. Vorige week nog drukte de
vertrekkende Amerikaanse minister van Buitenlandse Zaken Hillary Clinton de
Noord-Koreanen op het hart toch vooral geen nieuwe nucleaire test te houden.

Het meest gedetailleerde deel van de kaart is de hoofdstad Pyongyang. Daar zijn
ook de meeste straatnamen bekend. Buiten de hoofdstad blijft de weergave op de
meeste plekken nog altijd tamelijk summier.

Door de ontoegankelijkheid van Noord-Korea, was het niet eenvoudig
gedetailleerde informatie te verzamelen over straatnamen, gebouwen en andere
zaken. Daarom nam Google haar toevlucht tot  'crowdsourcing': gewone burgers, in
het bijzonder gevluchte Noord-Koreanen, konden   informatie bijdragen. Ook in
andere lastig toegankelijke landen, zoals Afghanistan, maakt Google wel gebruik
van zulke amateurs voor zijn cartografie.

Niet iedereen is  evenzeer onder de indruk van het resultaat. Curtis Melvin, die
meewerkte aan een kaart voor Google Earth met behulp van satellietopnames, zei
tot zijn verbazing te hebben geconstateerd dat de nieuwe kaart minder biedt dan
hij en zijn team al enkele jaren geleden op Google Earth deden, zei hij tegen
The Wall Street Journal. Zo komen op zijn kaart kampen uit de Noord-Koreaanse
goelag voor die op de nieuwe kaart ontbreken. Google is echter wel zo handig
geweest de landkaart en de satellietkaart aan elkaar te koppelen, waardoor de
belangstellende zonder moeite van de ene op de andere kan overschakelen.

Noord-Korea zelf heeft niet de moeite genomen te reageren op de nieuwe kaart.

LOAD-DATE: 4 February 2013

LANGUAGE: DUTCH; NEDERLANDS

GRAPHIC: De oude Google-kaart van Noord-Korea (l) en de nieuwe. Zie:
http://maps.google.nl/
Foto AFP/Google

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              133 of 146 DOCUMENTS



                                NRC Handelsblad

                            1 februari 2013 vrijdag

De angsthazen slaan weer eens toe

BYLINE: Elsbeth Etty

SECTION: Boeken

LENGTH: 1000 woorden

SAMENVATTING

Geen nieuws, in een gelegenheidsuitgave over Beatrix. De auteurs nemen de
koningin ten onrechte tegen zichzelf in bescherming. Mooi zijn vooral de foto's.


VOLLEDIGE TEKST:

Het lijkt een geval van mazzel dat het uitbundig geïllustreerde Beatrix koningin
der Nederlanden, dat verschijnt ter gelegenheid van de 75ste verjaardag van het
staatshoofd, samenvalt met de aankondiging van haar abdicatie. Schot in de roos.
Kon niet mooier. Maar eigenlijk is de samenloop pech. Dezelfde kwijlverhalen en
bidprenten die samensteller en eindredacteur Han van Bree, bekend van de
jaarlijks verschijnende gelegenheidsboeken Het aanzien van bij elkaar bracht,
zijn deze week al veelvuldig gepubliceerd. Doe een kaftje om de krantenspecials
en je hebt dit boek. Alleen de abdicatietoespraak ontbreekt.

Is het publiek niet nu al overvoerd met obligate, voorspelbaar bewonderende
terugblikken? Zo niet, dan heeft dit boek een functie. Maar wees gewaarschuwd:
in de zeven thematische hoofdstukken met titels als 'Beatrix en het volk',
'Beatrix en de kunst', 'Beatrix en de pers' en 'Beatrix en religie', is geen
enkel relevant nieuwtje te vinden. Het aardigst is nog 'Beatrix en de politiek',
geschreven  door politicoloog Peter Bootsma, mede auteur van een biografie over
Van Agt. Hij beschrijft hoe koningin Juliana op 4 januari 1980 de toenmalige
premier Van Agt 'onder strikte geheimhouding' meedeelde op 31 januari afstand
van de troon te doen ten gunste van Beatrix. Volgens Bootsma was de relatie
tussen Beatrix en Van Agt er een van 'wederzijds ongemak'. Tijdens haar eerste
formatie na de verkiezingen van 1981 zou ze Van Agt hebben toegevoegd: 'Weest u
toch eens wat meer statesmanlike.'

PVV

Beatrix' nauwelijks verholen afkeer van het xenofobe gedachtegoed van de PVV
komt in dit boek alleen in omzwachtelde termen aan bod. Zo schrijft Bootsma over
'aanwijzingen' te beschikken dat de in 2002 ingezette 'Fortuyn-revolutie'
waarvan PVV-leider Geert Wilders volgens hem de politieke erfgenaam is, Beatrix
grote zorgen baart. Han van Bree stelt in de biografische schets waarmee het
boek opent, dat de multiculturele samenleving een lastig probleem is voor
Europese monarchen: 'Beatrix en haar collega's willen het staatshoofd van alle
landgenoten zijn, ongeacht hun herkomst. Maar het oplevend bekrompen
nationalisme verzet zich daartegen.'

De auteurs gedragen zich als ambtelijke angsthazen die de koningin willen
beschermen tegen zichzelf. Alsof zij niet zelf de grenzen van haar
constitutionele positie zou kennen, proberen zij het brandmerkende verwijt van
multiculturalisme te overstemmen. Zo heet het in 'Beatrix en religie': 'In een
tijd waarin het (vaak bekrompen) nationalisme hoogtij viert en alles wat als
anders en wezensvreemd wordt gezien afgewezen wordt, is het lastig om voluit
aandacht te besteden aan minderheidsgroepen als de moslims. Want door respect te
tonen voor alle godsdiensten, wordt de koningin, of ze wil of niet, vrijwel
automatisch in het multiculturele kamp ingedeeld. En het multiculturalisme is
niet echt populair meer, zeker niet onder de traditionele steunpilaren van de
monarchie: het gewone volk '

Let op de lijdende vorm die suggereert dat het geblèr van Wilders de algemeen
aanvaarde norm is. Op wens van dat 'gewone volk' zou Beatrix dus zwichten voor
Wilders. Mij lijkt dat haar daarmee onrecht wordt gedaan. In haar
kersttoespraken en bij andere gelegenheden heeft koningin Beatrix juist de
weinige ruimte waarover ze beschikt gebruikt om zich uit te spreken tegen het
gif dat Wilders en zijn aanhang verspreiden.

Evenmin als voor vreemdelingenhaat is ze trouwens vatbaar gebleken voor de
anti-Europese sentimenten waarmee zowel rechtse als linkse populisten stemmen
proberen te trekken. Terecht wordt haar uitspraak uit 1992, bij de afsluiting
van het Verdrag van Maastricht, geciteerd waarin ze de verzamelde
regeringsleiders verzekerde 'geen bezwaar te maken wanneer ik mijn hoofd op onze
munt zal moeten offeren'. Ze doelde op de euro die in 2002 werd ingevoerd,
overigens met haar beeltenis.

Onbetrouwbaar

Hinderlijk is dat dit boek geen bronvermeldingen heeft, waardoor de aan de
koningin toegeschreven uitspraken onbetrouwbaar zijn. Zo staat er in het
hoofdstuk 'Beatrix en de pers' dat ze als kind al een hekel had aan de media.
Toen ze als zevenjarige terugkeerde uit Canada en radioverslaggever Frits Thors
een microfoon voor haar neus hield, zou ze geroepen hebben: 'Ik moet die dingen
niet.' Van Bree schrijft  dat ze zei: 'Ik hou niet van die dingen...' Waar hij
dan suggestief aan toevoegt: 'Dat zou haar hele leven zo blijven.' In
werkelijkheid heeft Beatrix een uitstekende relatie met microfoons en  camera's.
Dat de media soms op schandalige wijze haar privacy hebben geschonden, komt
nauwelijks aan bod.

Het mooiste aan dit boek zijn de foto's, waarvan de meeste weliswaar overbekend
zijn, maar die niettemin amusant, soms onthullend en een enkele keer ontroerend
zijn. Letterlijk onthullend is een paginagroot afgedrukt vakantiekiekje uit 1963
met een halfnaakte prins Bernhard met  zijn volwassen dochters Beatrix en
Margriet in blote zwempakken. Opmerkelijk is ook een bordesfoto van
Koninginnedag 1976, kort nadat Bernhard in opspraak was geraakt wegens het
aannemen van steekpenningen van de firma Lockheed. Beatrix draagt op die foto
net als Bernhard pontificaal een witte anjer,  'uit solidariteit met haar
vader'.

Verder valt op dat ze in 1976 heur haar al precies zo droeg als nu, maar pas in
2005  werd 'beatrixkapsel'  opgenomen in de Dikke van Dale. Hoe bepalend die
haren zijn voor het imago van de vorstin blijkt ook uit feit dat 'Beatrix' in
doventaal het gebaar van een halflang rond kapsel is. Voor dit soort weetjes kun
je bij Beatrix koningin der Nederlanden uitstekend terecht.

Han van Bree: Beatrix koningin der Nederlanden. Unieboek/Spectrum, 192 blz. EUR
30,-

Uitbundig geïllustreerd boek, zonder bronvermeldingen, bij de 75ste verjaardag
van koningin Beatrix, waarin haar onrecht wordt gedaan. Aantrekkelijk zijn
vooral de foto's.

LOAD-DATE: 1 February 2013

LANGUAGE: DUTCH; NEDERLANDS

GRAPHIC: Koningin Beatrix met prins Constantijn in Italië in 1980
Uit besproken boek

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              134 of 146 DOCUMENTS



                                NRC Handelsblad

                            1 februari 2013 vrijdag

Steeds weer Kafka in de brievenbus

BYLINE: Maartje Somers

SECTION: Boeken

LENGTH: 1406 woorden

SAMENVATTING

Publicist Stephan Steinmetz ontleedt de raadsels en worstzinnen van
overheidspost met als casus zijn bejaarde en zieke buurvrouw.

VOLLEDIGE TEKST:

'Bericht van Vergoeding.'

'Deze verrichting wordt niet (volledig) vergoed volgens de voorwaarden van uw
verzekering. Bewaar deze specificatie als bewijs van uw vergoeding.'

De bejaarde, hulpbehoevende mevrouw De Vries uit de Indische Buurt in Amsterdam,
stadsdeel Zeeburg, ontving tussen 2002 en 2010 ongeveer 2000 brieven in taal
zoals hier geciteerd. Overheidstaal. Haar buurman Stephan Steinmetz opende de
post voor haar en vertaalde de brieven in gewoon proza. (Bovenstaande: 'U krijgt
van Zilveren Kruis Achmea geen sou voor die speciale bril. Toch moet u dit
papier bewaren.') Op basis van dit 'dossier De Vries' schreef Steinmetz een
boekje over de uitwerking van goed bedoeld bestuur op een gewone Nederlander.
Het resultaat, een kleine catalogus van wartaal, starheid en omslachtigheid,
lijkt mij iets om voortaan uit te delen aan iedere politicus en ambtenaar.

Mevrouw De Vries is kankerpatiënte, kan door reuma nauwelijks lopen, is
incontinent en heeft slechte ogen. Ze heeft een scootmobiel en een hulphond, ze
doet zaken met een instantie die beoordeelt of ze recht heeft op thuiszorg en
één die kijkt of ze in aanmerking komt voor gehandicaptenvervoer. Ze heeft te
maken met de thuiszorg die schoonmaakt en de thuiszorg die zorgt, met de
verzekering én met de bijzondere bijstand. En dan woont ze nog in een
achterstandwijk waardoor ze voortdurend verheffingspost krijgt van de gemeente,
brieven en krantjes die haar aansporen 'mee te doen' met 'Civic Zeeburg' om haar
buurtgenoten te leren kennen.

Combibusje

Het vervoer lijkt het meest problematisch. Ooit kreeg mevrouw De Vries 720 euro
per kwartaal waarmee ze taxi's kon bellen. Sinds de aanbesteding van
gehandicaptenvervoer in 2001, moet ze verplicht op pad met de vervoerders
waarmee overheid en verzekeraars een contract hebben getekend.

'Combibusjes' slepen ouderen en gehandicapten uren door de stad omdat ze
allerlei ritten 'efficiënt' combineren. Ze slagen er niet in de buurvrouw op
tijd op doktersafspraken te krijgen, waardoor ze gewone taxi's neemt die ze zelf
moet betalen. Ze kan niet meer naar haar kleinzoon in Capelle aan den IJssel
omdat de begeleiding op de stations Muiderpoort en Capelle Schollevaar is
wegbezuinigd. Het resultaat van meer marktwerking voor Mevrouw de Vries: een
stel in beton gegoten afspraken tussen bedrijven en overheid dat haar niet
vrijer, maar juist afhankelijker maakt.

Behalve veel ingewikkelde, brengt de postbode ook veel overbodige brieven bij
mevrouw De Vries. Overheden roemen hun eigen daden, of willen transparant zijn
door burgers van allerlei intern gedoe op de hoogte te stellen. Vaak geldt een
cosmetische daad als prestatie of oplossing, zoals de afdeling 'Sociale Dienst'
omdopen naar het cluster 'Casemanagement' en een jaar later naar 'Bijstand en
Uitstroom'. Een hoofdstuk uit het boek bestaat uit openingsparagrafen van een
hele serie van zulke overbodige kennisgevingen met daaronder telkens het
zinnetje: 'niks mee doen, buurvrouw'.

Sinds Charles Dickens in 1855 in zijn roman  Little Dorrit het Circumlocution
Office beschreef, het 'Ministerie van Omhaal', dat als hoogste doel heeft papier
te verplaatsen en zo de schijn van daadkracht te wekken, is er kennelijk niet
heel veel veranderd, maakt dit boekje effectief duidelijk. Nog steeds zijn
overheden meesters van het eufemisme, en nooit zijn Kafka en Big Brother veraf.
Als de buurman van mevrouw de Vries de hulphond even laat uitrennen in het park,
krijgt hij een bekeuring omdat een gezonde man een hond met hondenpenning moet
hebben, terwijl hulphonden daarvan zijn vrijgesteld. Buurvrouw moet dus een
penning aanvragen plus ontheffing van betaling daarvan. Als mevrouw De Vries op
een buurtavond, waar de overheid luistert naar haar burgers, klaagt over het
balletje trappen van kinderen tegen de muur van haar huis, terwijl er om de hoek
een grote speelplaats is, reageert het stadsdeel met een straatfeest 'om
bewoners meer met elkaar in contact te brengen'. Door het feest ontdekken nóg
meer kinderen die leuke muur van mevrouw De Vries.

Ook komt uit dit boekje nijpend naar voren hoezeer de newspeak van
optimalisering steevast bezuiniging verhult. In de acht jaar die het boek
bestrijkt - nog vóór de crisis - werden de toelages van mevrouw De Vries telkens
teruggeschroefd, en haar eigen bijdrages steeds verhoogd. De afschrijvingen
kwamen steeds eerder in de maand, de betalingen steeds later. Buurvrouw wordt
afgeknepen. Hoe weinig mevrouw De Vries ook van haar post begrijpt, gek is ze
niet en dit doorziet ze uitstekend.

Vermarkting

Voor de auteur is het zonneklaar dat marktwerking het tegenovergestelde heeft
gebracht van wat werd voorgespiegeld: meer keuzevrijheid en betere service tegen
minder kosten. Om dat hard te maken had Steinmetz  meer brievenbussen moeten
leeghalen, maar het is in overeenstemming met wat in veel andere boeken is
geconstateerd. Openbare aanbesteding lijkt efficiënt, maar leidt, tenzij het om
consumptiegoederen gaat, tot verdwijnen van de menselijke maat en tot toename
van administratie, wantrouwen en controle. 'Wij vertrouwen erop dat wij u zo nog
beter van dienst kunnen zijn.'

Daarnaast heeft de 'vrije markt' vaak het karakter van handjeklap tussen
overheid en bedrijfsleven, zoals wanneer de Gemeente Amsterdam mevrouw De Vries
telkens weer per brief aanspoort een voordelige verzekering bij Agis af te
sluiten (terwijl diezelfde gemeente ondertussen het personeel een nog goedkopere
verzekering van Achmea aanbiedt).

Ook lijkt de toon van overheden en semi-overheidsbedrijven blijer, de taal
eufemistischer te worden naarmate zij taken afstoten. Zoals treinen
tegenwoordig, afgaande op de stationsomroepster, geen  'tien minuten vertraging'
meer hebben maar 'over tien minuten vertrekken', zo juichen instanties
voortdurend tegen mevrouw De Vries dat ze een zelfstandige vrouw is, die
rationale keuzes maakt in 'een zonnige utopie van vraag en aanbod'.

In werkelijkheid kan ze door fysieke beperkingen en blinde paniek omdat steeds
alles verandert, geen kant op. Haar hulpbehoevendheid wordt door de overheid
eenvoudig weggeredeneerd met behulp van de ideologie van zelfredzaamheid: 'De
constatering dat mensen zich niet in staat achten om met het ov te reizen en
zich daardoor ook niet gestimuleerd voelen, zegt meer over waartoe mensen zich
in staat achten (perceptie) dan waartoe het systeem hen daadwerkelijk
stimuleert.' Dat buurvrouw met haar scootmobiel de trein niet in raakt, komt dus
gewoon doordat zij zichzelf niet als een krachtige vrouw ziet.

Steinmetz citeert brieven vaak in hun geheel. Heerlijk leesvoer als je niet de
geadresseerde bent - aan worstzinnen en gruwelijke termen geen gebrek. 'Hiermee
is uw no-claim volgelopen en komt u niet in aanmerking voor no-claim teruggaaf.'
Waarom is het onmogelijk overheidsbrieven in gewoon Nederlands te schrijven?
Volgens Steinmetz omdat het proza is ontworpen om juridisch en ambtelijk
waterdicht te zijn, niet met de burger in gedachten.

Als het niet zo treurig was, zou De brievenbus van Mevrouw De Vries hilarisch
zijn. Wel roept het in zijn beknoptheid tal van vragen op die de auteur niet
beantwoordt, omdat hij alleen het probleem wilde tonen. Zo is Steinmetz
bijvoorbeeld allerminst de argeloze opener van overheidspost waar hij zich hier
voor uitgeeft. Tussen 1990 en 1998 was hij stadsdeelvoorzitter van Zeeburg, waar
mevrouw de Vries woonde - ze overleed in 2010. Sindsdien begeleidt hij
overheidsprojecten. Hij weet dus hoe beleid plus bijbehorende post tot stand
komen en hij moet vele keren zijn handtekening onder dit type brief hebben
gezet. Maar in dit boek is het net of hij geen idee heeft hoe overheden en
ambtelijk apparaten intern functioneren. Alleen uitgaan van de brieven en niet
schrijven over hun ontstaan is stijlvast, maar het is zo  wel een tikje
bedrieglijk. Hopelijk komt er dus een deel twee. Aan Mevrouw De Vries. Met
excuses. Vol uitleg en tips voor hoe het anders kan.

Nog steeds zijn overheden meesters van het eufemisme

Stephan Steinmetz: De brievenbus van Mevrouw de Vries.  Gekmakende Post van onze
(semi)overheid. Atlas Contact, 142 blz. EUR 16,95

Even treurige als vermakelijke analyse van de post die overheden argeloze
burgers plegen te sturen. De taal van de brieven wordt allengs blijer en
hulpvaardiger, de strekking is al te vaak: wij bezuinigen.

LOAD-DATE: 1 February 2013

LANGUAGE: DUTCH; NEDERLANDS

GRAPHIC: Overheidsbrieven lijken niet in gewoon Nederlands geschreven te kunnen
worden, waardoor de burger in verwarring en soms in grote problemen raakt.
Foto Hollandse Hoogte

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              135 of 146 DOCUMENTS



                                NRC Handelsblad

                           31 januari 2013 donderdag

Koning, zoek het gewone volk op!

SECTION: Opinie

LENGTH: 1250 woorden

SAMENVATTING

Het establishment en de meeste media waren vol lof over koningin Beatrix. Onder
laagopgeleiden, het voormalige 'Oranjeplebs', is de liefde voor het koningshuis
juist bekoeld. Zoek hen op, adviseert Henri Beunders.

VOLLEDIGE TEKST:

Bij het uitzwaaien van koningin Beatrix kon het establishment in politiek,
bedrijfsleven, kunst en cultuur niet genoeg loftuitingen vinden voor de manier
waarop de vorstin sinds 1980 'het icoon van Nederland' was geworden. De
televisie en de kranten deden hier unisono aan mee, alsof ze  hiermee  ook
zichzelf feliciteerden met de functie van koninklijk instituut, even onmisbaar
en waardig als de Oranjemonarchie zelf.

In die eindeloze stoet voxpop-straatcommentaren vielen slechts hier en daar -
zoals bij PowNed - nuchtere, zo niet negatieve geluiden te horen over de vorstin
én over al die aandacht. Die geluiden kwamen neer op: 'Wat een heisa over iemand
die met pensioen gaat!' 'Ze heb ook maar een baantje gehad. Maar nu ik mijn
baantje kwijtraak, rept niemand erover.'

Mijn advies aan de nieuwe koning is dan ook: zoek het 'gewone volk' op. Waarom?
Omdat bij dit deel van de bevolking, dat eeuwenlang door de aristocratische
elites, ook historici, denigrerend als 'Oranjeklanten' of als 'Oranjeplebs' werd
omschreven, de afgelopen tien jaar de voorliefde voor Oranje sterk is bekoeld.

In de 'publicitaire monarchie', en dat weten de Oranjes als geen ander, is de
liefde tussen volk en vorst als het leven zelf: wispelturig, soms zelfs
onrechtvaardig. Voor de nieuwe koning en koningin komt het gevaar van
impopulariteit niet langer van één kant, zoals bij Beatrix, maar van twee
kanten: van de pro-Beatrix-elite en van het volk zelf.

De babyboomelites hebben zich het afgelopen decennium van ooit verklaarde
tegenstanders van de monarchie - 'Geen woning, geen kroning' - stilletjesaan
getransformeerd tot groot voorstander van de monarchie en vooral van de als
progressief en Europees bekendstaande vorstin. Het is evenwel de vraag of zij
niet weer  zullen terugkeren naar de houding van kritiek bij het eerste de beste
incident. Willem-Alexander is niet van hun generatie en houdt ook minder van
wetenschap, kunst en cultuur, zodat de kans minder groot is dat de oude elites
zich in die wereld samen met het koningspaar kunnen laten zien.

Dan is niet uitgesloten dat zij op een punt als het betalen van belasting
hetzelfde standpunt zullen innemen als Amsterdamse raadsleden van het Links
Akkoord in 1988, die zich verzetten tegen de toelage van 900.000 gulden voor de
kroonprins  omdat hij meerderjarig was geworden. Zij verzetten zich tegen de
ontvangst in de hoofdstad van een ,,lefgozertje dat zijn hele leven nog geen zak
heeft gepresteerd".

De afname van de populariteit van de Oranjemonarchie onder 'het volk' is de
afgelopen jaren het opvallendst geweest. Natuurlijk, ook onder hen was de
populariteit altijd wisselend. Eén voorbeeld. Op 29 maart 2001 werd een
opiniepeiling gepubliceerd: het percentage ondervraagde Nederlanders dat
voorstander is van het koningshuis bleek gedaald van 82 naar 62 procent. Als
oorzaak werd alom het voornemen van de kroonprins gezien om te huwen met de
Argentijnse Máxima Zorreguieta, wier vader een 'fout' verleden had als minister
in de Videla-junta.

De maand erna maakte koningin Beatrix live op radio en tv de verloving bekend.
Máxima legde een verklaring af in bijna foutloos, maar door accent en kleine
foutjes aandoenlijk Nederlands. Ze nam afstand van de dictatuur, en had spijt
dat haar vader voor een verkeerd regime had gewerkt. Na afloop van deze
verklaringen probeerde men elkaar over die tafel heen te omhelzen, een ook al
aandoenlijke scène, die een tv-recensent toen de ,,klunsfactor" in ons
,,kleinschalig scharrelkoningshuis" noemde. Belangrijker hier is: na haar
optreden schoot het percentage Nederlanders vóór het koningshuis omhoog naar 93
procent.

Sinds deze geslaagde 'mediaperformance' is Máxima onafgebroken de populairste
Oranje. Maar onder de oppervlakte verschoven sindsdien diverse kernwaarden van
enerzijds de elites, of hoger opgeleiden, en anderzijds het volk, of de lager
opgeleiden. De hoger opgeleiden waren rond 2000 zeer kritisch over zowel de
democratie als de monarchie, die drastisch gemoderniseerd dienden te worden in
de richting van referenda en gekozen bestuurders. De lager opgeleiden waren
pro-Oranje, en vonden het representatieve politieke bestel wel oké.

In de afgelopen jaren hebben elite en volk op de punten van democratie,
monarchie, multiculturele samenleving en ook Europa van stuivertje gewisseld.
Het is nu 'het volk' dat op SP en PVV stemt dat voor referenda en gekozen
bestuurders is, kritisch is over de 'geld verslindende' monarchie, over de
multiculturele samenleving en ronduit tegen het Europa, waarvan zij minder baat
zeggen te hebben dan de doorgeleerde landgenoten.

Drie jaar na 'de opstand der burgers', in 2005, liet een enquête van TNS NIPO
dat al zien. Zeker, 86 procent van de Nederlanders wilde dat de monarchie bleef
en 14 procent opteerde voor een republiek maar onder de PVV en de SP was het
percentage republikeinen respectievelijk 25 procent en 23 procent.

De jaren erna werden de ophef over het vakantiehuis van de kroonprins in
Mozambique en de uitkeringen voor de Oranjes aanleiding voor daling van hun
populariteit. In 2009 was volgens TNS NIPO bij eenderde van de bevolking de
sympathie afgenomen, en wilde eenderde dat de Oranjes gekort moesten worden op
hun uitkeringen. Het percentage dat vond dat de Oranjes gewoon belasting zouden
moeten betalen, lag toen op 90 procent. En wederom, onder de volkse partijen SP,
PvdA en PVV was dat standpunt het populairst.

In de afgelopen dagen werd door bijna iedereen, ook door de Dichter des
Vaderlands in deze krant, gezegd dat Beatrix een ongeëvenaarde vakvrouw was,
maar ook dat ze warm en menselijk was. Uit de opiniepeilingen van afgelopen
jaren blijkt dit niet. Vond in 1999 nog 61 procent van de Nederlanders dat de
vorstin 'dicht bij het volk' stond, in 2009 vond (wederom TNS NIPO) nog slechts
46 procent dit. De kroonprins werd een stuk progressiever gevonden, en 77
procent van de ondervraagden vond dat hij dichter bij het volk stond dan zijn
moeder. Máxima stond volgens maar liefst 87 procent 'dicht bij het volk'.

De commentaren de afgelopen dagen en deze opiniepeilingen, tonen aan dat de
kloof tussen hoger opgeleiden en lager opgeleiden op alle fronten de afgelopen
tien jaar is toegenomen, ook inzake de monarchie. Dit werd nog eens bevestigd
door mijn jarenlange straatopinieonderzoek met studenten. Wegens die kloof
verloor premier Kok in zijn tweede ambtsperiode bijna al zijn populariteit. Kok
heeft bij mijn weten in zijn achtjarige ambtstermijn nooit een grote rede
gehouden over de zaken die gewone mensen bezighielden, de multiculturele
samenleving, de strafmaat en Europa. Koningin Beatrix heeft in menig
kersttoespraak opgeroepen tot tolerantie, en ook meer Europa. Maar zij sprak in
die toespraken zelden over het lot van de gewone mensen, en was ook meer in het
theater te vinden dan in de achterstandswijken om te helpen die tot prachtwijken
om te toveren.

Mijn advies aan de nieuwe koning en koningin is dan ook dit. De zelfbenoemde
elites kunnen wel geapaiseerd worden. Inzake sport en goede doelen  bent u al
veel onder 'het volk', maar ook daar is nog achterstallig onderhoud te
verrichten.

Henri Beunders is hoogleraar geschiedenis van maatschappij, media en cultuur aan
de Erasmus Universiteit

Koningin was meer in het theater te vinden dan in achterstandswijken

LOAD-DATE: 31 January 2013

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              136 of 146 DOCUMENTS



                                NRC Handelsblad

                           31 januari 2013 donderdag

Brieven  over de aanstaande troonswisseling

SECTION: Opinie

LENGTH: 2272 woorden


Máxima Zorreguieta moet prinses blijven

Vrouwelijke en mannelijke leden van de Nederlandse monarchie hebben pas sinds
1983 (!) volstrekt gelijke rechten op de troon. Alleen door het ontbreken van
mannelijke opvolgers hebben we sinds 1890 onafgebroken een vrouwelijk
staatshoofd. Als koningin Beatrix een jongere broer had gehad, was zij niet op
de troon gekomen.

Wettelijk zijn er dus geen verschillen meer, maar in de titulatuur nog wel. De
vrouw van een mannelijk staatshoofd wordt koningin (koningin Emma); de man van
een vrouwelijk staatshoofd blijft prins (prins Bernhard, prins Claus).

Als er van een koningin en een koning sprake is, is het vanzelfsprekend dat de
koning het staatshoofd is. De man wordt altijd beschouwd als meer gezaghebbend.
Bij een vrouw denken we blijkbaar eerst aan haar positie als echtgenote en dan
pas aan de mogelijkheid van een zelfstandige positie.

Als Willem-Alexander de troon bestijgt, zal Maxima automatisch koningin worden.
Het kan  niet zo zijn dat het gezag en de status van een functie  afhankelijk is
van de sekse van degene die de functie bekleedt. Om de maatschappij  verder te
emanciperen, zullen we diverse archaïsche gewoonten en gebruiken sekseneutraal
moeten maken. In het geval van de koninklijke titulatuur is dat maar op één
manier helder op te lossen: alleen het staatshoofd krijgt de titel koning(in),
de partner blijft prins(es).  Als prinses Máxima dit inziet, zal ze prinses
blijven - voor de goede zaak van de emancipatie.

Sylvia Monné

Lid van denktank VVAO (Vereniging van Vrouwen met een hogere Opleiding),
Dordrecht

Ook andere redenen waarom wij niet kronen

In de Beatrix Special staat dat de koning in de Nederlandse monarchie  niet
wordt gekroond, omdat een kroning niet alleen ,,te sacraal" werd bevonden, maar
ook werd gezien als een symbool ,,dat hoorde bij de hechte relatie tussen de
roomse kerk en de regerende vorsten" (NRC Handelsblad, 29 januari). De
protestantse Oranje-elite in de noordelijke Nederlanden zou hier verre van
hebben willen blijven.

Toen de uit Engeland teruggekeerde erfprins in 1814 tot soeverein vorst en
vervolgens tot koning werd gemaakt, kon men terugvallen op een inhuldiging die
al sinds de Middeleeuwen in de Nederlanden bestaat en die een contract is tussen
de landsheer en een vertegenwoordiging van zijn onderdanen; de ridderschap en de
afgevaardigden van steden of de (gewestelijke) Staten. Beide bezegelen dit met
een ambtseed. Niet anders gaat het in de eedsaflegging van de koning en
Staten-Generaal op 30 april 2013.

In 1814 was er nog een reden om niet te besluiten tot een kroning. Het hoefde
niet meer. Napoleon had een einde gemaakt aan de monarchale cultuur in Europa,
waarin kroning, zalving en geneeskracht een grote rol speelden en de paus een
beslissende stem had in legitimering van het koningschap. De Nederlandse
monarchie stamt uit een tijdperk waarin nieuwe koninkrijken werden gecreëerd.
Regalia als de kroon en rijksappel konden bij de juwelier worden besteld.

De enige Oranje die is gekroond, was koning-stadhouder Willem III, in de Engelse
staatskerk. Hij had er niet veel mee op.

Jan Bank

Amsterdam

Willem-Alexander wordt niet automatisch koning

Prins Willem-Alexander wordt niet automatisch koning na de ondertekening van de
Akte van Abdicatie door koningin Beatrix, zoals NRC Handelsblad (29 januari)
schrijft.

Hier moet toch wat worden rechtgezet. Nederland is een parlementaire democratie
met een constitutioneel monarch. Dit betekent in het kort dat de burger via het
kiesrecht het parlement kiest. De rechten en de plichten van elke burger staan
of worden afgeleid van de Constitutie, oftewel Grondwet. Uit deze Constitutie
wordt afgeleid wat de koning precies wel en niet mag én wat onder de
ministeriële verantwoordelijkheid valt.

Na het ondertekenen van de Akte van Abdicatie is de troonopvolger niet
automatisch koning. Eerst zal hij de eed of belofte op het Statuut voor het
Koninkrijk der Nederlanden en op de Grondwet moeten uitspreken. Hiermee erkent
hij de Grondwet. Als hij dit niet doet, hebben wij in theorie een absolute vorst
die alles kan en mag. Dit willen wij hier in Nederland niet!

R.R. Krantz

Historicus, Boxtel

Maak toch een nationaal geschenk, bij Afsluitdijk

Het valt zeer te betreuren dat premier Rutte heeft bekendgemaakt dat er geen
nationaal geschenk komt. De troonsopvolging is een uniek moment en een
manifestatie van nationale trots. Een nationaal geschenk hoort hierbij.

Het project om zoutwaterleven via de Afsluitdijk weer met zoetwaterleven van het
IJsselmeer te integreren, is voor onze prins, die koning zal worden, het ideale
nationale geschenk. Koning Willem-Alexander geniet internationaal aanzien in het
watermanagement. Voor het Afsluitdijkproject is grote internationale
belangstelling. De nieuwe koning is dan tevens ambassadeur voor dit unieke
project.

Koos Neuvel

Meppel

Geweldige journalistieke misser bij troonsafstand

Het is één ding dat NRC Handelsblad met een speciale bijlage bijdraagt aan de
Oranjemythe, maar het is een geweldige journalistieke misser om geen enkele
aandacht te besteden aan zaken die afbreuk doen aan deze mythe. Bij een
troonsafstand moet een lezer op zijn minst ook de standpunten van het Nieuw
Republikeins Genootschap onder ogen krijgen.

Jeannette Klusman

Amsterdam

Beatrix is toonbeeld van duurzame inzetbaarheid

Een koningin die tien jaar later met pensioen gaat dan menig hardwerkende
Nederlander mag buitengewoon worden genoemd.  Onze vorstin heeft gewerkt conform
de woorden van wijlen president Kennedy van de Verenigde Staten. Op 29 januari
1961 sprak hij in zijn inaugurele rede de legendarische woorden: ,,Vraag niet
wat uw land voor u kan doen, maar vraag wat u voor uw land kunt doen. Mijn
medeburgers op aarde: vraag niet wat Amerika voor u zal doen, maar wat we samen
kunnen doen voor de vrijheid van de mens". Op dat moment was prinses Beatrix 22
jaar.

Voor haar bestaat er geen collectieve arbeidsovereenkomst, Arbeidstijdenwet,
calamiteitenverlof of arbeidstijdverkorting. De zwareberoependiscussie gaat aan
dit loodzware ambt voorbij.  In het belang van het land is het staatshoofd 24/7
beschikbaar. Het ambt vereist dit, of het nu rampen of sportieve hoogtepunten
betreft, dichtbij of ver van huis. Persoonlijk leed moet wijken voor de primaire
rol van koningin, hoe groot het verdriet ook is. Zouden meer mensen deze
attitude overnemen, dan zag de maatschappij er  heel anders uit.

Koningin Beatrix heeft ons de weg gewezen naar duurzame inzetbaarheid. Als er
een lintje voor koninginnen zou bestaan, zou het de burgers van dit land moeten
behagen haar de versierselen op te spelden van de hoogste rang van sociale
waardigheid. Dit zou werkelijk een nationaal geschenk zijn. Dit mag van mij de
nieuwe Beatrix Orde heten, in goud.

Dr. Leo A.M. Elders

Bedrijfsarts/voorzitter van de Nederlandse Vereniging voor Klinische
Arbeidsgeneeskunde, Rotterdam

Laat Willem-Alexander dat apenpak afzweren

Nu Willem-Alexander koning wordt, zou het hem sieren om militaire uniformen of
militair aandoende kleding af te zweren. Wij leven godzijdank al decennialang in
vredestijd. Laten we dit koesteren en niet bezoedelen door besmetting met
uniformen die associaties oproepen met een legermacht.

De moeder, grootmoeder en overgrootmoeder van Willem-Alexander droegen evenmin
militaire uniformen; zij verkregen hun waardering door hun eigen zijn, niet door
een of ander apenpak dat eerder doet denken aan fascistische en dictatoriale
regimes als die van dictator Amin van Oeganda, president Videla van Argentinië
en nog vele andere machtswellustelingen.

Annemarie Hekkelman

Amsterdam

Amsterdam verdient het stadhuis op de Dam terug

Amsterdam moet bij de kroning van Willem-Alexander het stadhuis op de Dam
terugkrijgen. In 1813 werd dit stadhuis als zetel van de nieuwe monarchie
overgedragen aan het toen nog jonge Koninklijk Huis. Nederland verkeerde na de
Napoleontische tijd in een verwarrende periode. Men wilde de monarchie voorzien
van een symbolische zetel. Het stadhuis, bij de bouw een van de zeven
wereldwonderen genoemd, leende zich hier uitstekend voor.

Tweehonderd jaar later kunnen we constateren dat de monarchie redelijk
functioneert.  Het is niet langer nodig om dit stadhuis, gebouwd door en voor de
burgers van Amsterdam, nog langer te laten fungeren als schraag van de moderne
monarchie. Daarom is een terugkeer naar de historische situatie van een stadhuis
op de Dam en een koning in het Paleis Huis ten Bosch de meest logische optie.

Rene Strijland

Hempens

Nieuw tv-programma:

De Wereld Staat Stil

Een nieuw televisieprogramma is afgelopen maandag geboren: De Wereld Staat Stil
(DWSS). De koningin van een piepklein koninkrijkje kondigde haar abdicatie aan.
Alle televisiestations van datzelfde piepkleine koninkrijkje hebben het nergens
anders meer over. Er wordt vooral achteruit gekeken, alsof het een necrologie
betreft.

De wereld staat stil. Er is geen ander binnenlands nieuws en vooral geen
buitenland. Daar gebeurt schijnbaar niets. Mali, Brazilië, India en Syrië lijken
niet meer te bestaan. Naar dat nieuws moeten we zelf op zoek.

Dit is onbegrijpelijke journalistiek. Geef het volk brood en spelen.

Lex Sjoerds

Soest

Nederland is  collectief verblind door monarchie

Het erfrecht dat de koninklijke familie bezit en dat het democratische beginsel
van keuzevrijheid voor een staatshoofd ondergraaft, heeft nooit aanleiding
gegeven tot brede twijfel of verontwaardiging, ondanks de lange traditie van
vrije algemene verkiezingen.

Veel gebeurt uit naam van de majesteit, zoals het rechtspreken of de politieke
besluitvorming (wat de aanwezigheid van haar  - en straks van zijn - portret in
rechtszalen en gemeenteraadszalen verklaart). Veel namen van straten, pleinen,
instituten, sportclubs en scholen zijn ontleend aan de Oranjes. Commerciële en
publieke omroepen genereren bijna onophoudelijk adellijk nieuws, hebben zich
afhankelijk gemaakt van de Rijksvoorlichtingsdienst en danken hieraan blijkbaar
hun bestaansrecht - dit alles zonder minimale aarzeling of schaamte.

Is dit kortzichtig enthousiasme, dat het gevolg is van het niet willen ontdekken
van de staatsrechtelijke dwaling die monarchie heet? Brengt deze collectieve
vergissing de politieke onwetendheid of onvolwassenheid van een groot deel van
het Nederlandse volk niet pijnlijk aan het licht?

Manuel Sewgobind

Nieuwegein

Was Beatrix over haar 'houdbaarheidsdatum'?

Tussen de vele reacties op de aangekondigde troonsafstand van koningin Beatrix
valt de tweeslachtigheid op van het hoofdredactionele commentaar (NRC
Handelsblad, 29 januari). ,,Ze maakte indruk door haar werklust,
professionaliteit [...], zeker. [...] Maar Nederland keerde naar binnen, terwijl
het staatshoofd internationaal georiënteerd bleef. De roep om een [...] vooral
ceremonieel koningschap won de laatste jaren dan ook aan politieke
geloofwaardigheid." De vorstin verrichtte haar taak overigens onberispelijk.
,,Dat alles droeg bij aan de waardigheid van het ambt, haar neutraliteit, haar
verdienste voor de natie en daarmee ook aan haar houdbaarheidsdatum als
functionaris."

Deze tussen alle loftuitingen binnengesmokkelde formuleringen werken - nog
afgezien van de uiterst onelegante formulering - als de bekende adder onder het
gras. Begrijp ik dat de hoofdredactie de door Beatrix zo bewonderenswaardig
,,professioneel" vervulde rol van staatshoofd aangrijpt om deze rol zelf ter
discussie te stellen? Is het misschien, in het licht van die verdachte functie
van erfelijk staatshoofd, jammer dat ze het zo vrééselijk goed deed? In dat
geval valt er voor haar opvolger weinig welwillendheid van uw kant te verwachten
- maar het had van goede smaak getuigd als de redactie zich ditmaal had
ingehouden.

B. Bakker

Amsterdam

Misser van Beatrix om de gulden uit te verkopen

Een misser van koningin Beatrix was haar aanbod op de Europese top in Maastricht
van 9 december 1991 om de Nederlandse gulden in de uitverkoop te doen. De gulden
was immers al vele tientallen jaren een van de sterkste munten ter wereld, en
bij uitstek het symbool van de Nederlandse monetaire stabiliteit, ook voordat
hij was gekoppeld aan de D-mark.

Beatrix gaf de Europese regeringsleiders haar persoonlijke verzekering dat ze er
geen bezwaar tegen heeft ,,wanneer ik mijn hoofd op onze munt zal moeten offeren
voor een E.C.U. [de latere euro]". Het is de vraag of dit aanbod zich verdraagt
met de eed aan het Nederlandse volk die zij op 30 april 1980 bij haar
inhuldiging had afgelegd. Toen had zij gezworen de ,,onafhankelijkheid" van de
Nederlandse staat ,,met al mijn vermogen" te zullen ,,verdedigen en bewaren".

Kan koning Willem-Alexander dit op 30 april a.s. nog wel met goed fatsoen
zweren, zoals de Wet beëdiging en inhuldiging, uit 1992, voorschrijft? De
tegenwoordige stand van de Europese integratie en de  plannen voor een serieuze
Europese politieke unie, die in Brussel circuleren, bieden immers steeds minder
ruimte voor die Nederlandse onafhankelijkheid.

Alfred Pijpers

Amsterdam

Dit is nieuw staatsrecht

Geen teleurstelling of vermoeidheid, zoals  bij Willem I en Wilhelmina en
Juliana, maar de gedachte dat een  generatiewisseling  gewenst is  brengen de
koningin tot haar besluit om af te treden. Ze verlaat het pad van de
persoonlijke  omstandigheden en stelt een nieuwe, objectieve norm: ook de vorst
hoort eens met pensioen te gaan, ook al is hij  in staat zijn ambt uit te
oefenen en vindt hij daar nog  voldoening in.

Hier zijn andere meningen over mogelijk, zie de Britse en Scandinavische
vorstenhuizen. In Nederland blijkt de opvatting van de koningin breed te worden
gedeeld. Op de valreep heeft de koningin hiermee nieuw staatsrecht geschreven.
Toekomstige regeringen zullen hier niet omheen kunnen.

A.P. Kaland

Den Haag

LOAD-DATE: 31 January 2013

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              137 of 146 DOCUMENTS



                                NRC Handelsblad

                            30 januari 2013 woensdag

Die speelgoedrenbaan had Journaal niet moeten doen

SECTION: Media

LENGTH: 949 woorden

SAMENVATTING

Gaan serieuze kranten en tv-journaals te ver in het toegankelijk maken van het
nieuws? Jongeren bereiken ze er niet mee, bleek bij een debat.

VOLLEDIGE TEKST:

 RTL en NOS hebben geen idee hoe zij meer jongeren moeten trekken met hun
nieuwsrubrieken. Dat stelden de hoofdredacteuren van RTL Nieuws en het NOS
Journaal gisteravond tijdens een debat over 'opleuken' van het nieuws.

,,Er kijken te weinig jongeren", zei Harm Taselaar van RTL. ,,Daar maak ik mij
zorgen over." Marcel Gelauff (NOS) onthulde dat de nieuwe vormgeving van het
Journaal - presentator loopt door decor - nog niet meer jonge kijkers heeft
opgeleverd. ,,Maar je kan ook zeggen dat we zonder die nieuwe vormgeving verder
zouden zijn vergrijsd."

Plat 'opleuken' van het nieuws is geen optie om meer jongeren te trekken, bleek
tijdens het debat over de toekomst van de kwaliteitsjournalistiek in Hilversum.
Gelauff en Taselaar gingen in discussie met hun collega's van de Volkskrant en
NRC Handelsblad, Philippe Remarque en Peter Vandermeersch. Centrale vraag: heeft
de pers te weinig aandacht voor feiten en onderzoek en leukt zij het nieuws op,
zoals sommige consumenten 'de' media verwijten?

Waarom, vroeg een toeschouwer bijvoorbeeld aan Taselaar en Gelauff, toont u al
die voxpopjes? De voxpop, van het Latijnse vox populi, stem van het volk, laat
de 'gewone man' kort aan het woord. ,,Ik hoef niet te weten wat meneer Jansen in
een tankstation vindt van het aftreden van Beatrix", aldus de man. Taselaar
antwoordde dat de voxpop een item soms treffend kan neerzetten, maar dat
nieuwsrubrieken wel moeten doseren. Andere vraag: leukt RTL een verkiezingsdebat
op met een decor als een spelshow? ,,Nee", zegt Taselaar. ,,Wij proberen
politici slechts uit hun comfort zone te halen."

Een andere deelnemer hekelde de pogingen van de NOS om nieuws laagdrempelig te
brengen. Gelauff wilde  best toegeven dat een speelgoedrenbaan met een ezel en
een olifant minder geslaagd is om de race tussen de Republikeinen en de
Democraten om het Witte Huis te verbeelden. ,,Dat hadden we nooit moeten doen."
Maar verder ging hij niet.

,,De NOS heeft een brede opdracht", aldus Gelauff. ,,Wij moeten alle lagen van
de bevolking bedienen: hoog- en laagopgeleid, oud en jong. Dat is ons grootste
probleem. Daar stonden we vroeger minder bij stil." Meer jongeren bereiken is
een van de speerpunten in het NOS-beleid van dit jaar, zei directeur Jan de Jong
vorige week. Ook RTL Nieuws wil meer kijkers onder de twintig trekken, aldus
Taselaar. Die zijn met name commercieel interessant.

De aanleiding voor de bijeenkomst in Studio 21 op het Mediapark was een column
van Bas Heijne in NRC Handelsblad van 24 november vorig jaar. Daarin maakt hij
zich zorgen over bepaalde vormen van journalistiek. ,,Media hebben de neiging
een serieus item op te leuken in naam van de toegankelijkheid", herhaalde Heijne
gisteren zijn kritiek. Ze mengen lichte met zware berichten, en serieus nieuws
wordt te simpel gebracht. Beelden van James Bond in een item over problemen bij
de CIA bijvoorbeeld. 'Parishiltonisering', noemde hij dat, naar aanleiding van
een opening van het NOS Journaal over societyster Paris Hilton. Gisteren muntte
Heijne een actueler variant: 'rafensylviesering'.

Wat de voxpop is voor de tv, is de grote foto voor de kranten. Of het lossere,
'vette' bericht. De grote quotes rechts van deze tekst. Die elementen moeten de
lezer in het verhaal trekken. Dat, zeggen sommige lezers, schaadt de
berichtgeving in de gehele krant. Peter Vandermeersch ontkent dat. ,,Onze
verhalen over Syrië zijn nog net zo goed, ook al plaatsen we een rijk
geïllustreerd Groot Verhaal, of een stuk over Sylvie en Rafael." Er staan
volgens Vandermeersch meer feiten dan meningen in de huidige krant dan die van
tien of twintig jaar geleden. Vanuit de zaal kreeg hij bijval van
mediaonderzoeker Irene Costera Meijer (VU).

Moet je nieuws over het echtpaar Van der Vaart wel publiceren, vroeg de zaal
zich af. Remarque: ,,Vroeger kon je het je veroorloven nieuws dat je niet
belangrijk vond, maar dat wel leefde in de samenleving te negeren. Nu niet
meer." Dat is helemaal niet slecht, vindt hij. ,,Het is de democratisering van
het nieuws." Remarque wilde gisteren niet mee te gaan in het pessimisme van
Vandermeersch die zich grote zorgen maakt over met name regionale
(onderzoeks)journalistiek. Jonge lezers denken dat zij de krant niet meer nodig
hebben, aldus Vandermeersch. ,,Het is onze taak het tegendeel te bewijzen."

Wij moeten alle lagen van de bevolking bedienen: hoog- en laagopgeleid, oud en
jong. Dat is ons grootste probleem. Daar stonden we vroeger minder bij stil.

Marcel Gelauff, hoofdredacteur NOS Nieuws

Er kijken te weinig jongeren naar het nieuws. Daar maak ik mij zorgen over.

Harm Taselaar, hoofdredacteur RTL Nieuws

Vroeger kon je het je veroorloven nieuws dat je niet belangrijk vond, maar dat
wel leefde in de samenleving te negeren. Nu niet meer.

Philippe Remarque, hoofdredacteur de Volkskrant

Er staan meer feiten dan meningen in de huidige krant dan die van tien of
twintig jaar geleden.

Peter Vandermeersch, hoofdredacteur NRC Handelsblad

Media hebben de neiging een serieus item op te leuken in naam van de
toegankelijkheid.

Bas Heijne, columnist NRC Handelsblad

Rectificaties / gerectificeerd           Correcties & aanvullingen           In
het artikel Die speelgoedrenbaan had Journaal niet moeten doen (30 januari,
pagina 33) staat dat het NOS Journaal ooit opende met een item over de
Amerikaanse societyster en hotelerfgename Paris Hilton. Dit is niet juist. Op 26
juni 2007 meldde het Journaal als negende onderwerp dat zij was ontslagen uit de
gevangenis.

LOAD-DATE: 23 December 2013

LANGUAGE: DUTCH; NEDERLANDS

NOTES:                                Dit artikel bevat een correctie/aanvulling

PUBLICATION-TYPE: Krant

JOURNAL-CODE: NH_ART


                         Copyright 2013 NRC Media B.V.
                              All Rights Reserved

                              138 of 146 DOCUMENTS



                                NRC Handelsblad

                            25 januari 2013 vrijdag

De opkomst  van de

BYLINE: Yra van Dijk

SECTION: Boeken

LENGTH: 1491 woorden

SAMENVATTING

Henk en Ingrid, criminelen en fraudeurs - ze spreken bij Ramsey Nasr en andere
hedendaagse dichters. Niet om de poëzie te veranderen, maar omdat de dichters
zich willen inleven in de ander.

VOLLEDIGE TEKST:

et was lawaaiig in de poëzie het afgelopen jaar. Bajesklanten, hoerenlopers,
populisten, Rotterdamse straatjeugd: ze praatten allemaal door elkaar. De
dichters deden er zelf het zwijgen toe en gaven het woord aan het volk, bij
voorkeur aan mensen die je doorgaans niet tegenkomt in gedichten. En daarbuiten
misschien ook niet al te vaak.

Zo ging Lucas Hirsch de straat op voor zijn debuut Dolhuis Natura Naturata,
waarin hij het hele gekkenhuis dat de samenleving is binnenliet - van
exhibitionisten tot criminelen. Allen hebben hun eigen, meestal weinig subtiele
woordenschat: 'Note aan Patricia Paay: Niet geil! Sick puppy! / Ook dochterlief
staat met haar blote pruim in een puberblad'.

Bij Ramsey Nasr komt Geert Wilders aan het woord in een citaat uit de Algemene
Beschouwingen. De scheidend week vertrekkende Dichter des Vaderlands laat in
Mijn nieuwe vaderland geen twijfel bestaan over wat hem drijft. Nieuwsgierigheid
is te zwak uitgedrukt: zijn ondertitel luidt 'gedichten van crisis en angst'.

Nasrs gedichten waren altijd al meerstemmig en dichtbevolkt: iedereen kon het
woord krijgen - van intellectuelen (haben sie das wirklich noch nicht gelesen?)
tot vossen ('schele kippen kuttekippen'). Maar in Mijn nieuwe vaderland maakt de
woede Nasr politieker en meer geneigd tot monologen. Tot er ineens een
Babylonisch visioen opdoemt van Rotterdam in 2059 in het gedicht 'mi have een
droom'. De taal is een smeltkroes geworden en alle culturen zijn er in
vertegenwoordigd - vooral die van de straat:

wullah, poetry poet, let mi takki you 1 ding: di trobbi hier is dit

ben van me eigen now zo 66 jari & skerieus ben geen racist, aber

alle josti op een stokki, uptodate, wats deze shit?

Nasr en Hirsch zijn niet de eerste dichters die hun oor te luisteren legden op
straat. Het is een ontwikkeling die al een jaar of tien gaande is. Naast de
bestaande abstracte gedichtenspinsels over taal, contemplatieve verzen over het
'ik' , luidruchtige profetieën en postmoderne bricolages, kreeg de poëzie er een
genre bij: het maatschappelijke gedicht.

Natuurlijk mag er al sinds het postmodernisme worden geciteerd uit
reclamefolders, televisieprogramma's of moppentrommels. Maar deze innerlijke
monologen uit de onderkant van de samenleving zijn teken van iets nieuws en
hebben van alles te maken met de politiek.

De opkomst van het populisme maakt dichters blijkbaar kwaad, maar ook
nieuwsgierig naar wat zich elders afspeelt: zo richt Hirsch zijn bundel aan '
Henk en Ingrid'. Andere dichters, zoals Peter Holvoet-Hanssen of Ester Perquin
laten daklozen en bajesklanten aan het woord, die zich uitspreken in hun eigen
sociolect - in hun engagement gaan dichters uit van de taal, daar zijn het
dichters voor.

Zelden wordt zo'n daklozen- of bajesmonoloog nog ingeleid of ingekaderd en
daardoor lijken deze gedichten op readymades, op taalsnippers die zo van straat
zijn geraapt en in het gedicht zijn gezet. Zo klinkt de poëzie meer dan ooit als
televisie: alsof je luistert naar straatinterviews - 'voxpop', in
journalistentermen.

Vooral   Tonnus Oosterhoff lijkt met een microfoon op pad te zijn gegaan, temeer
daar  hij de  monologen niet meer uitschrijft maar als geluidsfragmenten op zijn
website zet. Ze zijn nauwelijks meer van journalistiek te onderscheiden.  Is de
zwerver die in de berm van een snelweg woont,  écht? En het misbruikte meisje,
is ze een actrice of vertelt ze haar eigen gruwelijke verhaal? Soms pent
Oosterhoff vondsten neer, zoals  de taal van een kankerpatiënt, van een vrouw
met afasie voor de televisie, een hotelgast in de ontbijtzaal. Iedereen komt aan
het woord en banaliteit wordt niet geschuwd:

'Hallo?

O ben jij het!'

In dergelijke poëzie is, met andere woorden, geen tragische held meer aan het
woord. Het is het koor zelf dat spreekt, en het koor bevindt zich meestal aan de
onderkant van de samenleving.  Moesten de dichters die zich de Maximalen noemden
in de jaren tachtig de muze nog de straat op jagen, in deze eeuw is de sloerie
amper meer binnenshuis te vinden.

De muze is vooral dol op criminelen: gajes kwamen we bijvoorbeeld tegen bij Ilja
Pfeijffer: 'Er moet mij iemand bijgelapt want zonder/ dat ik weer gekinkeld had/
sta ik terecht ...' Ook Robert Anker, de auteur die meer dan wie ook de vinger
aan de pols van de samenleving houdt, gaf het schorriemorrie het woord in
gemraad slasser d.d.t. (2009).  Zijn  helden van de straat breken soms  uit in
een rap-achtig 'willen je houwen fokking trouwen/ nestje baby bouwen rouwen op
hun tijd/ dat noemen ze ,,ik" fok de shit'. Soms spreekt het schorem juist
rustig en dreigend:

'We komen vanavond bij je langs.

Je moet gewoon kalm blijven

Persoonlijk hebben we niks tegen je'.

Wie is ermee begonnen, met deze stemmen van het volk? Honderd jaar geleden deed
Paul van Ostaijen al iets dergelijks in Bezette Stad: daar hoor je ook soldaten
en hoerenlopers zingen en lallen. Het principe van de montage en meerstemmigheid
had bij hem een  realistisch, maar ook een subversief effect - en dat was
precies wat de verbannen flamingant beoogde.

Desalniettemin bestempelde de Russische literatuurwetenschapper Michail Bachtin
in dezelfde tijd de poëzie als 'monologisch'.  Aan de roman kende hij een sterke
ondermijnende kracht toe, omdat er verschillende stemmen en wereldbeelden
tegelijk in  konden klinken. Maar voor het gedicht was dat volgens hem niet
weggelegd. Wie Van Ostaijen leest, of  T.S. Eliot, vraagt zich af of dat ooit
waar is geweest.

De veelstemmigheid van de spreektaal kwam in ieder geval opnieuw terug bij de
Zestigers. Ook deze dichters, onder wie  Bernlef en Vaandrager, namen flarden
gevonden en bij voorkeur banale taal op in hun poëzie. Zij waren niet zozeer
subversief, als wel intens realistisch, in reactie op de hoogdravende
profetenpoëzie van de Vijftigers.

En dat is ook een verschil met nu. Waar het de Zestigers vooral ging om het
teweegbrengen van een radicale verandering in literatuur  (die moest minder
verheven zijn, meer aandacht tonen voor het kleine, alledaagse), gaat het bij
hedendaagse readymades om een meer maatschappelijk onderzoek. Het is niet de
poëzie die moet veranderen, maar de wereld. Door inleving in de ander:  hoe
praat, denkt en klinkt hij? Hoe verhoudt hij zich tot taal, tot kunst?

Voxpop-poëzie komt voort uit een nobel streven om in een snel veranderende
cultuur de ander te laten 'horen' en waar mogelijk te begrijpen. Een dergelijke
ethiek lijkt ook Ester Naomi Perquin te drijven. Zij gaf in haar Celinspecties
tien criminelen het woord:

'Ik was er niet bij die nacht. En als ik erbij was dan wist ik dat niet.

dat er werd gedronken, je hoort wel eens wat, dat ze

verkeerde dingen deden heb ik nu pas begrepen'.

Perquin, die zelf als cipier werkte, verplaatst zich in de gevangenen, verslaat
hun bekentenissen, hun gesprekken met psychologen: 'ze houden hier niet zo van
verhalen/ die klinken alsof je er lang over hebt nagedacht, ze willen/
plompverloren en rauw van de tong', zo legt een gevangene uit.

Heel 'rauw van de tong' wordt het niet bij Perquin, ze blijft dichter bij
dichterstaal dan de tierende Hirsch. Misschien schrijven dus niet al deze
dichters vóór Henk en Ingrid, maar ze schrijven ook niet alleen maar óver hen:
in plaats daarvan lenen ze tijdelijk hun volkse stem om die te laten klinken
binnen het bastion van de poëzie.

Taalsnippers zijn het, van straat geraapt en in het gedicht gezet

Lucas Hirsch: Dolhuis Natura Naturata. De Arbeiderspers, 64 blz. EUR 18,95

Ramsey Nasr: Mi have een droom. Alle vaderlandse gedichten.  De Bezige Bij, 296
blz. EUR19,90. Verschijnt 31/1

Ester Naomi Perquin: Celinspecties. Van Oorschot, 72 blz. EUR 19,90

Een greep uit recente poëziebundels laat zien dat dichters de straat op gaan om
hun oor te luisteren te leggen bij zeer  uiteenlopende bevolkingsgroepen. Ze
verklanken de stem des volks of maken zich tot spreekbuis van bajesklanten.

Poëzieweek

Eén enkele Gedichtendag is niet genoeg meer. De 14de Gedichtendag, 31 januari,
vormt nu  de aftrap voor de eerste Poëzieweek, die duurt tot en met 6 februari.
De gedichtendagbundel  is geschreven door Anna Enquist: Een kooi van klank. Het
boekje is gratis voor iedereen die voor vijftien euro aan poëzie koopt.

Het thema van de Poëzieweek is muziek. Aan de vooravond van Gedichtendag wordt
de VSB Poëzieprijs uitgereikt. Op 31 januari volgt de toekenning van de Herman
de Coninckprijs, de Vlaamse prijs voor de beste dichtbundel. In Paradiso in
Amsterdam treedt die avond scheidend Dichter des Vaderlands Ramsey Nasr op met
het Metropole Orkest.  Ook wordt  de nieuwe Dichter des Vaderlands
geïnstalleerd.  De week wordt afgesloten met het Dichtersbal in de
Stadsschouwburg op woensdag 6 februari. Daar wordt ook de winnaar van de Turing
Nationale Gedichtenwedstrijd bekend gemaakt.

Zie  www.poezieweek.com

LOAD-DATE: 25 January 2013

LANGUAGE: DUTCH; NEDERLANDS

GRAPHIC:  CMYK
Illustratie Robert Buizer

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              139 of 146 DOCUMENTS



                                NRC Handelsblad

                            21 januari 2013 maandag

Winnaars van de  Zilveren Camera: blik naar buiten

BYLINE: Rosan Hollak

SECTION: Media

LENGTH: 607 woorden


,,Dat zal je altijd hebben", zegt fotograaf Eddy van Wessel aan de telefoon.
,,Besluit je een keer niet naar de uitreiking te komen, word je de winnaar." Van
Wessel, die op dit moment in Zweden aan het werk is, werd gistermiddag in het
Fotomuseum Den Haag uitgeroepen tot de winnaar van de Zilveren Camera 2012 voor
zijn buitenlandserie die hij maakte in Aleppo, het zwaar getroffen epicentrum
van de Syrische burgeroorlog. ,,Meestal krijgt een fotograaf de Zilveren Camera
voor een enkel beeld", zegt Van Wessel. ,,Ik heb hem gekregen voor een serie. Ik
heb gewonnen als verhalenverteller, daar ben ik enorm blij mee."

Van Wessel ging vorig jaar op eigen initiatief naar Syrië en maakte, ondermeer
in opdracht van dagblad Trouw, een reportage in zwart-wit over het dagelijks
leven in Aleppo. ,,Het is een eigen productie waarvoor ik ook bij kranten als
Stern en een Zweedse krant moest aankloppen. Vroeger kreeg ik mijn opdrachten
voornamelijk van  Nederlandse kranten en tijdschriften. Nu richt ik mij voor
financiële ondersteuning vooral op het buitenland. Ik moet uitwijken naar Le
Monde of The Washington Post Magazine om mijn werk te kunnen maken."

Ruud Visschedijk, directeur van het Nederlands Fotomuseum en voorzitter van de
Zilveren Camera, noemde Van Wessel de 'onomstreden winnaar' van de prijs voor de
beste nieuwsfoto van het jaar. ,,We hadden in de slotfase twee kandidaten over.
De serie van Van Wessel en de foto die Elmer van der Marel maakte van
uitgeprocedeerde asielzoekers in een bushokje in Amsterdam. Maar er is met
overtuiging gekozen voor Van Wessel. Met deze huiveringwekkende reportage uit
Aleppo toont hij de chaos van de burgeroorlog: burgers en militairen, vrienden
en vijanden; alles en iedereen strijdt door elkaar heen. En de gewone burger is
het slachtoffer."

Na zes jaar wint een fotograaf voor het eerst weer de Zilveren Camera voor een
buitenlands nieuwsonderwerp. De keuze voor de serie van Aleppo plaatste
Visschedijk in een bredere context. ,,De jury wil hiermee benadrukken hoe
belangrijk het is dat fotojournalisten nog altijd op eigen initiatief op
reportage gaan." Volgens de voorzitter kreeg de jury de afgelopen vijf jaar
beduidend minder inzendingen binnen voor de categorie Buitenland Documentair.
,,Van Wessel krijgt deze prijs ook voor zijn onafhankelijke geest en
doorzettingsvermogen. Iets wat volgens de jury ook opgaat voor de winnaars van
de Canon Prijs." Deze nieuwe prijs voor vernieuwende journalistiek ging naar het
journalistenduo Robert Knoth en Antoinette de Jong voor hun project Poppy,
Trails of Afghan Heroin. Zij werkten met tussenpozen twintig jaar aan een
multimediaal project waarbij zij heroïne volgden vanaf de Afghaanse
papavervelden naar de Westerse gebruikers.

Tijdens de prijsuitreiking werd fotojournalist Jeroen Oerlemans als 'speciale
gast' op het podium geroepen. Hij vertelde presentator Wilfried de Jong over
zijn gijzeling in Syrië afgelopen jaar waarbij hij in zijn heup werd geschoten.
Oerlemans vroeg aandacht voor de Amerikaanse fotograaf James Foley, die dit jaar
opnieuw werd gegijzeld in Syrië.

Zo werd de uitreiking een feestje waarbij de blik eens niet was gericht op het
eigen land, maar waarin vooral de aandacht werd gevestigd op de grote conflicten
in het buitenland.

Winnaars zijn t/m 3 maart te zien in het Fotomuseum Den Haag.

Winnaar 'binnenlands nieuws enkel': Elmer van der Marel met uitgeprocedeerde
asielzoekers die na ontruiming van hun tentenkamp overnachten in een Amsterdams
bushokje.

Winnaar in de categorie 'kunst serie': Kees van de Veen met een serie over
Festival Hongerige Wolf in het gelijknamige gehucht in het noordoosten van
Groningen.

LOAD-DATE: 21 January 2013

LANGUAGE: DUTCH; NEDERLANDS

GRAPHIC: Winnaar Nationale Portretprijs: Stephan Vanfleteren met een portret van
architect Rem Koolhaas.
Winnaar 'binnenlands documentair': Allard de Witte met een serie over Mila, een
zesjarig meisje met het foetaal alcoholsyndroom (FAS).
Winnaar 'sport enkel': Pim Ras met wielrenner Marianne Vos op het moment dat zij
in Londen de gouden medaille won voor de wegwedstrijd voor vrouwen.

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              140 of 146 DOCUMENTS



                                NRC Handelsblad

                           17 januari 2013 donderdag

In een kramp als het om kampers gaat;
Bestuurlijke blunders met woonwagenkamp Eindhoven staan voor bredere
problematiek

BYLINE: Dick Wittenberg; Esther Wittenberg

SECTION: Binnenland; Blz. 9

LENGTH: 1148 woorden

SAMENVATTING

Gemeenten bemoeien zich liever niet te veel met woonwagenkampen, maar besteden
het beleid uit aan externen. Experts: ga het weer zelf doen.

VOLLEDIGE TEKST:

Het is niet alleen Eindhoven. Ook andere gemeenten blunderen als het om
woonwagencentra gaat. Dat zeggen onderzoekers Sjaak Khonraad en Wim Vos,
mede-opstellers van respectievelijk Eigentijds omgaan met woonwagenbewoners en
Woonwagenbewoners in Nederland 2011. Deze rapporten werden geschreven in
opdracht van de rijksoverheid.

Khonraad: ,,Ik zie te vaak onhandigheid, angst, onbenul. Ons woonwagenbeleid
heeft ondanks goede bedoelingen tot veel ellende geleid."

Gisteren kwam naar buiten dat Eindhoven zeker 2,2 miljoen euro heeft uitgegeven
aan de verhuizing van een woonwagenkamp, zonder dat die kosten verantwoord of
onderbouwd kunnen worden. Een inhuurkracht bepaalde het beleid, superieuren
tekenden blindelings overeenkomsten met woonwagenbewoners, bestuurders schoten
tekort in toezicht. Khonraad kijkt er niet van op.

Op veel woonwagencentra gaat het goed, nuanceert hij. Hij schat dat  er in 50
van de ruim 300 Nederlandse gemeenten met woonwagencentra problemen zijn. Toen
de Woonwagenwet in 1999 werd ingetrokken, werden gemeenten verantwoordelijk voor
het woonwagenbeleid. Uit Woonwagenbewoners in Nederland 2011: ,,Negatieve
voorbeelden laten zien dat een aantal gemeenten niet goed was voorbereid op die
taak en geen oplossing heeft voor problemen."

Khonraad: ,,Zodra gemeenten stuiten op ingewikkelde woonwagenproblematiek,
hebben ze de neiging deskundigen van buiten in te huren." Uit zijn rapport
blijkt dat het beheer op 70 procent van de kampen is uitbesteed. Commerciële
bureaus hebben een belangrijke functie, benadrukt Khonraad. Zij hebben tenminste
contact met de woonwagenbewoners. Het probleem is dat gemeenten zich bij
moeilijkheden graag achter de inhuurkracht verschuilen. Ze willen hun vingers
niet branden aan de taaie problematiek.

Bestuurders willen geen last hebben van woonwagencentra, zegt Khonraad. ,,Wat je
niet ziet, bestaat niet, denken ze." Ze schieten tekort in toezicht. Ondertussen
kunnen problemen op woonwagencentra zich ongemerkt opstapelen. En als ingrijpen
onvermijdelijk wordt, verzinnen gemeenten alsnog een scala aan uitvluchten,
staat in het rapport  van Vos. Ze zijn bang voor bedreiging. Ingrijpen is duur.
Bovendien: de groep is maar klein, dus electoraal niet interessant.

De positie van ambtenaren die met woonwagenbewoners werken, is lastig. Of ze nou
in vaste dienst zijn, of ingehuurd. Ze heten frontlijnwerkers; een
veelbetekenende benaming. Vos' rapport schrijft dat frontlijnwerkers die een
goede relatie met woonwagenbewoners weten op te bouwen, vaak steeds meer
gemeentelijke woonwagentaken naar zich toegeschoven krijgen. Ondertussen raken
zij geïsoleerd en kwetsbaar. Veel frontlijnwerkers hebben het gevoel dat zij
alleen staan.

Khonraad: ,,Zonder goede sturing, ondersteuning en helder mandaat zijn
frontlijnwerkers kansloos. Ik vind het eigenlijk verwonderlijk dat het niet veel
vaker fout gaat."

Je moet de druk waaronder deze mensen werken niet onderschatten, zegt Khonraad.
Aan de ene kant staat de wethouder, die zegt: 'zorg dat het goed komt en dat ik
er geen last van heb'. Aan de andere heb je te maken met kampers, van oudsher
rasonderhandelaars, waar je dag in, dag uit naartoe moet. Dan is de verleiding
groot om af te kopen. Ze denken: 'wethouder gelukkig, kampbewoners gelukkig'.
Alleen de belastingbetaler is de dupe.

Zoiets is in Maastricht gebeurd. Vorig jaar bleken een vader en zijn zoons een
miljoen euro te hebben gekregen voor de verhuizing van drie woonwagens die een
ton kostte.

Het advies van Khonraad en Vos aan gemeenten is: ga je weer zelf met
woonwagenbewoners bezighouden. Vos: ,,Gemeenten schieten vaak in een kramp als
het om woonwagenbewoners gaat. Maar woonwagenbewoners zijn in wezen gewone
burgers." Pak woonwagencentra aan zoals achterstandswijken, raadt het rapport
van Vos aan.

Het opleidingsniveau op woonwagencentra is over het algemeen laag. Relatief veel
bewoners hebben geen baan en beschouwen een uitkering niet als tijdelijk. Daarom
is voor een aantal van hen de verleiding  groot om zwart te werken of zich aan
te sluiten bij georganiseerde criminaliteit. Richt je niet alleen op repressie
van criminaliteit, adviseert het rapport, maar ook op werk, scholing, financiën,
opvoedondersteuning. Vos: ,,Twee weken geleden werd Woonwagenbewoners in 2011 in
de Tweede Kamer behandeld. Dan gaat het toch weer alleen over repressie."

Nederland voert nu 150 jaar een minderhedenbeleid als het gaat om
woonwagenbewoners, zegt Khonraad. ,,En al het geld, de inzet, de wetten, de
warmte hebben geleid tot veel frustratie. Woonwagenbewoners voelden zich
opgejaagd en werden steeds wantrouwiger. De overheid werd moedeloos en voelde
zich gedwongen tot repressie. De afstand tussen overheid en kampbewoners is op
een aantal plekken groter dan ooit. Gemeenten moeten daar werken aan wederzijds
vertrouwen."

De geschiedenis van het woonwagenbeleid - een eeuw van wisselende opvattingen

In 1918 wordt de Wet op woonwagens en woonschepen van kracht, vooral bedoeld om
de samenleving tegen woonwagenbewoners te beschermen.

Na de Tweede Wereldoorlog richt het beleid zich op het verheffen van
woonwagenbewoners uit hun maatschappelijke achterstand.

In de jaren 60 moeten woonwagenbewoners bij elkaar wonen op vijftig grote,
regionale centra. Door heropvoeding moeten ze normaal kunnen gaan functioneren
in de maatschappij. Snel wordt duidelijk dat dit concentratiebeleid leidt tot
massawerkeloosheid, illegale en criminele praktijken, verpaupering.

Midden jaren 70 volgt deconcentratie: grote centra worden vervangen door kleine
in de buurt van woonwijken. Woonwagenbewoners verzetten zich. De grote centra
worden getto's die de politie probeert meester te worden met grootscheepse
invallen, legervoertuigen en permanente bewaking.

In de jaren 90 lukt het, vaak na eindeloze procedures en conflicten, kleinere
locaties te creëren. In 1999 wordt de Woonwagenwet ingetrokken;
woonwagenbewoners zijn dan gewone burgers en gemeenten verantwoordelijk voor
woonwagenbeleid. Op veel locaties herhaalt de geschiedenis zich:
massawerkeloosheid, criminele praktijken, verpaupering. Gemeenten laten het
gebeuren. Woonwagenbewoners worden als verloren groep beschouwd. Er is geen
beleid, alleen beheer en onderhoud van locaties.

De inval van gemeente, belastingdienst en energiebedrijf in 2004 op
woonwagencentrum Vinkenslag in Maastricht vormt een omslagpunt. Het moet uit
zijn met het gedogen. Vaak komt daar repressie voor in de plaats.
Langetermijnbeleid ontbreekt. Woonwagenbewoners worden steeds vaker openlijk
geassocieerd met criminele praktijken.

Nederland telt nu zo'n 8.300 woonwagenstandplaatsen, verdeeld over 1.150
woonwagencentra in 370 gemeenten. De meeste kampen bevinden zich in
Noord-Brabant.

Bron: Eigentijds omgaan met woonwagenbewoners, 2009

LOAD-DATE: 17 January 2013

LANGUAGE: DUTCH; NEDERLANDS

GRAPHIC: Politie valt in juli 2003 grootscheeps woonwagenkamp Vinkenslag in
Maastricht binnen, dat zich tot vrijplaats heeft ontwikkeld. In 2004 volgen nog
twee acties.
Foto Chris Keulen

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              141 of 146 DOCUMENTS



                                NRC Handelsblad

                            16 januari 2013 woensdag

Prijs voor de achteloze burger;
Winnende tekening  gaat niet over politici, maar over het volk

BYLINE: Pieter van Os

SECTION: Media

LENGTH: 381 woorden

SAMENVATTING

Tekenaar Pieter Geenen wint de Inktspotprijs met een ode aan burgers die zich
niet laten opfokken door het dagelijkse nieuws.

VOLLEDIGE TEKST:

Het eerste plaatje in het stripje Daredevils vond de jury ,,al briljant". Ineke,
een ,,vrouw zonder vrees!!!"  wandelt kordaat  over een slap koord in het
circus. Ze zegt: ,,Of wij een rechtse regering hebben of een linkse? Geen idee.
Ik ga lasagne maken. Met gehakt."

Schrijver en komiek Kees van Kooten is dit jaar juryvoorzitter van de
Inktspotprijs, de prijs voor beste politieke cartoon.  Bij de opening van de
tentoonstelling Politiek in Prent, gisteravond in het Haagse perscentrum
Nieuwspoort, zong hij de lof van het stripje waarmee  Pieter Geenen (1955) de
prijs won.

Van Kooten toonde zich bewust van het bijzondere van de keuze. ,,Omdat de prent
niet over politici, maar over het volk gaat." De jury:  ,,Op een bedrieglijk
naïeve poppenkastmanier analyseert Geenen de waan van de week en de hype van de
dag [...] vanuit   het versimpelde oogpunt van de gewone man." Die begrijpt het
niet allemaal, schrijft de jury, maar blijft ,,overal braaf achteraan hollen,
denkend dat hij alles doorheeft". Maar volgens de jury ,,met open ogen wordt
belazerd".

Het is de eerste keer dat de prijs, die sinds 1994 bestaat,  naar een stripje
gaat. Wie de winnende tekeningen va de afgelopen jaren bekijkt,  ziet dat de
jury doorgaans kiest voor duidelijk en eenvoudig. Neem de tekening  van een
uitglijdende schaatser in het DSB-logo, van Jos Collignon. Of de winnaar van
2010, een knielende misdienaar met een groot houten kruisbeeld in zijn
achterste, van Peter van Straaten.

Daredevils breekt met die traditie: de tekening geeft  de betekenis niet direct
voor iedereen prijs. Want steekt Geenen de achteloze burger die geen kranten
leest een hart onder de riem  of kritiseert hij die juist?   Geenen: ,,Dat
eerste. Dubbelzinnigheid was niet mijn bedoeling. Journalisten denken altijd dat
het vreselijk belangrijk is, waar zij mee bezig zijn. Maar  zonder een programma
als Pauw & Witteman kan een mens ook leven. Met deze tekening heb ik  het belang
proberen te relativeren van de enorme focus op het nieuws onder spraakmakende
Nederlanders." Horen cartoonisten daar ook bij? ,,Absoluut. Het gaat in zekere
zin ook over onze beroepsgroep."

LOAD-DATE: 16 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              142 of 146 DOCUMENTS



                                NRC Handelsblad

                            15 januari 2013 dinsdag

Het banket der kennis;
column

BYLINE: Arjen van Veelen

SECTION: In het nieuws

LENGTH: 481 woorden


Academici zijn doorgaans brave types, maar de laatste dagen doen ze massaal iets
illegaals. Wereldwijd plaatsen duizenden wetenschappers gratis pdf's online van
hun eigen onderzoek, artikelen die daarvoor verstopt zaten achter de betaalmuren
van uitgeverijen.

Ze doen dat via Twitter, onder de noemer #pdftribute. De actie is een eerbetoon
aan de 26-jarige  internetactivist Aaron Swartz die vrijdag zelfmoord pleegde.

Swartz was in een rechtszaak verwikkeld omdat hij had ingebroken in de
wetenschappelijke database JSTOR. Daar betaal je als gewone burger al snel een
paar tientjes om een artikel te mogen lezen.

Gek, vond Swartz. Hij redeneerde: kennis die met publieksgeld is betaald, moet
voor dat publiek gratis beschikbaar zijn. Of zoals in het aan hem toegeschreven
Guerilla Open Access Manifesto staat: ,,Jullie wetenschappers mogen je voeden
aan dit banket der kennis, terwijl de rest van de wereld wordt uitgesloten."

Swartz gaat nu de geschiedenis in als betaalmuurmartelaar. Maar is gratis kennis
per se goed voor de wetenschap? Of is het een naïeve hippiedroom, zoals het
Witte Fietsenplan, of gratis schoolboeken?

Want er zijn wel meer zaken die deels met publieksgeld betaald worden, maar waar
je toch voor moet betalen. Zoals een ei. Of een treinkaartje. Of een
theatervoorstelling. Allemaal gemaakt met overheidssubsidie, maar niet gratis.

Ik bel de aanstichter van  de #pdftribute-actie, de 29-jarige Canadese Eva
Vivalt. Ze is gepromoveerd econoom, dus ze moet kunnen uitleggen waarom gratis
kennis goed is.

Wel, zegt ze, op dit moment werken de wetenschappers vaak gratis voor de
tijdschriften. En soms moet je zelfs betalen om je eigen artikel in te dienen.
Dus zo gek is het dan niet om het eindresultaat gratis beschikbaar te maken.

Als econoom is ze geïnteresseerd in incentives, in prikkels. En de prikkel van
wetenschap is om alles te delen. En je kunt geen onderzoek doen zonder toegang
tot ander onderzoek. Vivalt ziet ook niet zoveel verschil tussen publiek en
privaat, als het om wetenschap gaat: iedere muur hindert de uitwisseling van
kennis. De uitgeverijwereld zal moeten veranderen, vindt ze. ,,It's kind of
inevitable."

Technisch gezien is wat ze doet illegaal. Maar wetenschappers waren sowieso al
slim in het omzeilen van die betaalmuren. Het uitwisselen van artikelen gebeurde
allang, zij het op kleinere schaal.

De uitgeverijen hebben nog niet gereageerd op haar actie. Maar de respons vanuit
de wetenschap is overweldigend. Tot dit weekend had ze nauwelijks ervaring met
Twitter, maar 'haar' hashtag #pdftribute leidde tot nu toe al tot 40.000 tweets.

Al die gratis artikelen komen straks op een centrale plek, zodat het
eindresultaat meer is dan een compilatie van tweets. Gratis kennis, gewoon,
omdat het kan. It's inevitable.

Arjen van Veelen schrijft op deze plek een wisselcolumn  met Margriet Oostveen.

'Publieke' wetenschap als eerbetoon aan Aaron Swartz

LOAD-DATE: 16 January 2013

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              143 of 146 DOCUMENTS



                                NRC Handelsblad

                            12 januari 2013 zaterdag

Valse illusies van vaderlandsliefde    bij  herdenking van 1813

SECTION: Opinie & Debat

LENGTH: 2204 woorden

SAMENVATTING

Werd Nederland tweehonderd jaar geleden werkelijk 'bevrijd' van een 'brute
buitenlandse tiran'? Nee, Willem I heerste over een windvaanelite, schrijft
Matthijs Lok.

VOLLEDIGE TEKST:

In haar meest recente troonrede opende de koningin met een verwijzing naar het
komende jubileumjaar 2013: de viering van 200  jaar koninkrijk. ,,Na een uiterst
turbulente periode in ons land en overal elders in Europa, werden in 1813 de
grondslagen gelegd voor een nieuw staatsbestel. Prins Willem Frederik, de latere
koning Willem I, gaf bij zijn aankomst in Scheveningen een proclamatie uit.
Daarin sprak hij niet alleen over de herwonnen vrijheid, maar ook over het grote
belang van herstel van handel en welvaart. De notabelen die hem kort daarna het
landsbestuur aanboden, benadrukten de veerkracht die op dat moment gevraagd werd
van de hele samenleving", aldus de vorstin.

De troonrede sluit hiermee mooi aan bij het bestaande nationale beeld van '1813'
als het begin van het moderne Nederland en Willem I als schenker van 'vrijheid'
aan de  Nederlandse bevolking na de 'turbulente' periode van de Bataafse
republiek (1795-1801) en de napoleontische tijd, die eindigde met de inlijving
bij het Napoleontisch Keizerrijk (1810-1813).  Dit beeld wordt ook uitgedragen
door het nationale comité met bekende Nederlanders dat de herdenkingen overal in
het land tussen 2013 en 2015 voorbereidt. Kijk bijvoorbeeld naar  de officiële
website http://200jaarkoninkrijk.nl, met onder meer het volgende sprekende
citaat: ,,We vieren de verworvenheden van 200 jaar onafhankelijkheid en
democratisch bestel."

Het klassieke nationale beeld van 1813 berust evenwel grotendeels op een mythe.
Allereerst is het kwalificeren van het aan de bevrijding voorafgaande regime, de
periode van de inlijving bij het Napoleontisch Keizerrijk, als een buitenlandse
bezettingstijd anachronistisch. Veel leden van de Nederlandse bestuurselite
hadden - tot op het hoogste niveau - deelgenomen aan het inlijvingsbestuur. Dit
was deels uit pragmatisme, maar ook omdat zij - zoals de president van het
keizerlijke gerechtshof  Cornelis Felix van Maanen (1769-1846) - dachten dat  ze
zo de broodnodige hervorming van het Nederlandse bestuurlijke en juridische
systeem konden doorvoeren.

In tegenstelling tot de Duitse overheersing van 1940-1945 wilde het
Napoleontisch Rijk graag de lokale elites  integreren in het rijksbestuur. Vanaf
de laagste maire (burgemeester van een gemeente) tot en met de Staatsraad en de
Senaat in Parijs waren Nederlanders te vinden - veelal voormalige Bataafse
revolutionairen, maar ook gematigde orangisten die zich  trouw hadden betoond
aan keizer Napoleon.

Na 1813 werd deze grote rol van Nederlandse ambtsdragers in het imperiale
bestuur natuurlijk een bron van verlegenheid. De flinke  bijdrage aan het
inlijvingsbestuur werd verzwegen of vergoelijkt. Met terugwerkende kracht werd
het inlijvingsbestuur na 1813 een wrede buitenlandse overheersing door het
Corsicaanse monster Napoleon (,,het bloedzwelgend roversdier",  volgens een
pamflet) en zijn wispelturige Fransen, de aloude  vijanden.

Voor zover Nederlandse notabelen Napoleon hadden gediend, deden zij dit volgens
hun eigen apologieën en de Nederlandse geschiedschrijvers slechts door hun
verlangen de brute maatregelen van het 'Franse bestuur' zo veel mogelijk te
verlichten voor de getroffen Nederlandse bevolking. De hele periode vanaf de
Bataafse revolutie tot en met de inlijving werd na 1813 buiten de  geschiedenis
geplaatst en in de nationale geschiedschrijving getypeerd als de turbulente
'Franse periode', alsof deze daar geen deel van uitmaakt.

Daarnaast kunnen vraagtekens gezet worden bij de vaderlandslievende motieven van
de hoofdrolspelers tijdens de 'verlossing van 1813', prachtig verbeeld in de
reliëfs van het monument  op het Haagse Plein 1813 en wellicht weer tot leven
gewekt in de re-enactments die volgend jaar worden opgevoerd.

Zo is het optreden van de prins en de stadhouderlijke familie zelf tussen 1795
en 1813 allerminst zuiver nationaal Nederlands te noemen. In 1801 had de in
ballingschap levende vader van de prins, de laatste stadhouder Willem V
(1748-1806), mede onder druk van zijn zoon zijn rechten op de Nederlanden
opgegeven, in ruil voor een schadevergoeding.  Een terugkeer van de  familie
naar de Nederlanden leek geen realistisch perspectief meer te zijn. Na een
knieval voor Napoleon mocht Willem I in 1802 het  Duitse vorstendommetje Fulda
besturen, dat hem in 1806 weer afgenomen werd. De prins ging daarna als
eenvoudig landjonker zijn bezittingen in Silezië en Posen beheren. Zijn streven
in deze periode  lijkt  vooral  te zijn geweest om ergens in Europa een gebied
te verkrijgen om te heersen, ongeacht waar dit gebied lag.

Dynastieke belangen prevaleerden bij de latere Willem I duidelijk boven
nationale gevoelens. Uiteraard wenste de prins na zijn troonsbestijging in
1813-1815 niet meer herinnerd te worden aan zijn - overigens heel begrijpelijke
- pragmatische handelswijze in de periode voor zijn terugkeer in de Nederlanden.

Ook bij grote delen van de Nederlandse bevolking leek de herinnering aan de
stadhouderlijke familie in het begin van de negentiende eeuw grotendeels
vergeten. De dood van de laatste stadhouder in 1806 ging grotendeels onopgemerkt
voorbij. Het 'gewone volk' leek zijn Oranjegevoelens vooral te activeren toen
het Napoleontisch Keizerrijk, dat in toenemende mate onder druk stond van de
militaire nederlagen vanaf 1812, een steeds repressiever karakter begon aan te
nemen.

Bovendien kan de houding van het grootste deel van de Nederlandse elite zeker
niet  gekwalificeerd worden als vaderlandslievend. Uit angst voor een niet
geheel onrealistische militaire wederopstanding van het Empire stonden veel
leden van de Nederlandse politieke en ambtelijke elite in oktober en november
1813 een   'systema van neutraliteit' voor, waarbij geen partij gekozen werd  -
noch voor Napoleon, noch voor de Prins van Oranje.

De vanuit  herdenkingsperspectief ongemakkelijke waarheid is dat de
Noord-Nederlandse elite de chaos en plunderingen van het 'eigen'  volk  na het
vertrek van de Franse militairen over het algemeen meer vreesde dan het
'buitenlandse' inlijvingsregime zelf. Toen de omwenteling onomkeerbaar bleek,
dichtten veel gezagsdragers zichzelf uiteraard met terugwerkende kracht een
belangrijke rol toe in de 'nationale bevrijding'.

Onjuist is ook het beeld dat in de nationale geschiedschrijving wordt gegeven
aan 1813 als het begin van de moderne Nederlandse staat en monarchie. Willem I
kon wat betreft zijn koningschap in belangrijke mate voortbouwen op het
voorbeeld van  Lodewijk Napoleon (1778-1846), die in opdracht van zijn broer
Napoleon I tussen 1806 en 1810 koning van Holland was geweest.

In de pamfletten na 1813 werd Lodewijk spottend de 'schaduwkoning' van broer
Napoleon genoemd, maar Lodewijk was evenzeer de schaduwkoning van Willem I. Zo
maakte Lodewijk het koningschap acceptabel bij de burgers van een land met een
lange republikeinse traditie,  onder meer door het bezoeken van getroffenen van
nationale rampen als watersnoden en buskruitontploffingen  - en deze bezoeken te
laten optekenen in vele gedichten en afbeeldingen.

Na 1813 zweeg  Willem I  over de eerste koning van Nederland. Bij zijn bezoek
aan Nederland in 1840 kreeg Lodewijk Napoleon geen officiële ontvangst.

Verder is het een mythe dat Willem zijn staat - in woorden van de toenmalige
Britse ambassadeur Clancarty - ab ovo (uit het ei), dus uit het niets opbouwde.
Al spoedig na zijn terugkeer realiseerde Willem zich dat hij meer gemeen had met
de professionele en centralistisch ingestelde voormalige napoleontische dienaren
dan met de overgebleven regenten uit de tijd van de oude Republiek. Opvallend is
ook de grote continuïteit  in het hogere ambtelijk apparaat tussen de 'wrede
buitenlandse inlijving' en het bevrijde Nederland. Willem I zwaaide de scepter
over een  koninkrijk van politieke windvanen die zich tussen 1813-1815 op
kundige wijze hadden getransformeerd van imperiale dienaren tot vaderlandse
ambtsdragers. Zo had tweederde van de Noord-Nederlandse staatsraden tussen 1814
en  1830 een ambt bekleed ten tijde van het Koninkrijk Holland, en de helft
tijdens de inlijving. Voor de ministers gold een vergelijkbaar patroon.

De vestiging van de Oranjemonarchie was, kortom, voor een groot deel het werk
van de napoleontische bestuurselite. Er ontbreekt mijns inziens dan ook een
beeld op het monument op Plein 1813: dat van Cornelis Felix van Maanen als de
verpersoonlijking van de bestuurlijke 'windvanen'  - om in de taal van de
tijdgenoten te spreken - en hun belangrijke rol bij de opbouw van het Koninkrijk
der Nederlanden.

Een volgend aspect van de vervormde nationale herinnering van 1813 is uiteraard
het op de achtergrond plaatsen van de internationale dimensie van de
gebeurtenissen van 1813 tot 1815. De Nederlandse provincies vormden in die jaren
niet meer dan een zijtoneel van de bredere Europese ontwikkelingen. Zonder de
aankomst van de bereden kozakken op het Malieveld in Den Haag had Willem I zijn
nationale monarchie niet kunnen vestigen.

Ook zou de landing van de prins en de vestiging van de staat in de Noordelijke
Nederlanden in 1814 niet meer worden dan de eerste acte van een proces dat
uiteindelijk zou uitmonden in de stichting van het Verenigd Koninkrijk der
Nederlanden, een tweetalige staat met Den Haag en Brussel als dubbelhoofdstad.

Dit 'amalgaam' was niet alleen 'opgedrongen' door de internationale mogendheden,
zoals de officiële retoriek het wilde, maar werd welbewust nagestreefd door
Willem I cum suis  - inclusief aanvankelijk ook door de vader van de Grondwet,
Gijsbert Karel van Hogendorp. In weerwil van de  retoriek streefde Willem I,
zoals gezegd, niet in de eerste plaats nationale, maar dynastieke belangen na.

Niet de landing op Scheveningen op 30 november 1813, maar de slag bij Waterloo
op 16, 17 en 18 juli 1815 was de belangrijkste nationale historische gebeurtenis
van dit verenigde koninkrijk. Pas na de scheuring van het Koninkrijk in de
revolutie van 1830 kreeg de 'nationale herinnering' van 1813 een zuiver
Noord-Nederlandse inkleuring en zou de Benelux van Willem I achteraf een bizar
en tot mislukking gedoemd experiment in de (Nederlandse en Belgische) nationale
geschiedenis genoemd worden.

Het officiële herdenkingscomité van 2013 lijkt een nieuwe dimensie te willen
toevoegen aan de al  gelaagde nationale mythe van 1813. Willem I wordt -
bijvoorbeeld op de eerdergenoemde herdenkingswebsite - ook voorgesteld als de
brenger van parlementaire democratie en verdediger van de waarden van het
democratisch pluralisme. Als Willem I zou weten dat hij tweehonderd jaar later
als democraat zou worden neergezet, zou hij  zich evenwel omdraaien in zijn
graf. Het systeem-Willem I was er juist  op gericht de volksinvloed zo veel
mogelijk terug te dringen en het landsbestuur over te laten aan 'bedaarde' heren
van aanzien, bezit en van zedelijk onbesproken gedrag. De Franse terreur had
immers voor veel tijdgenoten heel duidelijk gemaakt waar ongebreidelde
volksmacht toe kon leiden: anarchie en bloedig despotisme.

De nationale herinnering aan '1813' als een  bevrijding van een brute
buitenlandse tiran en als het begin van de moderne Nederlandse politieke
geschiedenis en democratie berust, samenvattend, op een mythe. In werkelijkheid
was de overgang veel chaotischer en rommeliger. Het gedrag van de protagonisten
was veel pragmatischer en niet heroïsch te noemen.

Achteraf is de mythe van de 'nationale bevrijding' geschapen door eigentijdse
historici en publicisten in 1813-1815, met als doel de nieuwe staat van de
Oranjevorsten te legitimeren. Deze mythe wordt tot op de dag van vandaag nieuw
leven ingeblazen.

Dat een dergelijk beeld onjuist is, wil natuurlijk nog niet zeggen dat het per
definitie schadelijk zou zijn. Elk politiek bestel creëert - opzettelijk of
ongemerkt - een eigen 'historisch regime', om zijn bestaan te rechtvaardigen.

Hiermee is op zich niets mis. Beeldvorming van de nationale vrijheidsstrijd  kan
ook heel functioneel zijn in het levend houden of maken van een historische
interesse in relatief verafgelegen gebeurtenissen . Het op succesvolle wijze
bekendmaken van complexe historische gebeurtenissen bij een breder publiek
vereist wellicht altijd een bepaalde vereenvoudiging en denken in sterke
contrasten.

Als Nederland  een volwassen democratie is, moeten er daarentegen ook historici
zijn die de ondankbare en misschien ook wat zure taak hebben nationale
herinneringen zo veel mogelijk te onderzoeken buiten het nationale kader en ze
uiteindelijk ook te onderwerpen aan de kritiek van de wetenschap.

Matthijs Lok is historicus aan de Universiteit van Amsterdam. Hij promoveerde in
2009 op het proefschrift Windvanen. Napoleontische bestuurders in de Nederlandse
en Franse Restauratie (1813-1820).

Het 'Inlijvings-bestuur' kende veel Nederlanders

Willem V had onder druk van zoon Willem Nederland opgegeven

Rectificaties / gerectificeerd           Correcties & aanvullingen           In
het artikel Valse illusies van vaderlandsliefde bij herdenking van 1813 (12
januari, Opinie&Debat, pagina 6 en 7) staat dat de Slag bij Waterloo plaatsvond
op 16, 17 en 18 juli 1815. Dit moet zijn: 16, 17 en 18 juni 1815.

LOAD-DATE: 1 February 2013

LANGUAGE: DUTCH; NEDERLANDS

GRAPHIC:  Herdenking van de landing in 1813 op het strand van Scheveningen van
de latere Koning Willem I. Deze herdenking vindt plaats op het strand van
Katwijk in 1935.
Fotograaf onbekend

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              144 of 146 DOCUMENTS



                                NRC Handelsblad

                            12 januari 2013 zaterdag

'Soms lijken onze sociale afspraken  bijna zakelijk';
Spitsuur

BYLINE: Anne Dohmen

SECTION: Economie

LENGTH: 918 woorden

SAMENVATTING

Jos Ament en Henk Hermsen zijn 30 jaar samen. Jos heeft een schoonheidssalon,
Henk werkt als beleggingsstrateeg. ,,Werk komt voor ons op de eerste plaats."

VOLLEDIGE TEKST:

'Allebei flinke geldingsdrang'

Henk: ,,Jos en ik zijn heel gedreven in ons werk. Ik werk bij een pensioenfonds.
Het pensioen is heel belangrijk voor mensen, ik vind het fijn daarin een rol te
spelen. En ik hou van het sociale contact met collega's en klanten."

Jos:  ,,Werk komt voor ons allebei op de eerste plaats, we hebben allebei flinke
geldingsdrang. Henk wil mensen verder helpen, ik haal graag het mooie in mensen
naar boven en vind het leuk om ze te laten ontspannen. Ik krijg acteurs en
zakenlui over de vloer, maar ook Jan met de pet. Zij geven mij impulsen, en ze
vertrouwen mij. Wat in de behandelkamer besproken wordt, blijft in die kamer."

Henk: ,,Het klinkt hard, dat we zeggen dat werk voor ons op één staat.
Natuurlijk ben ik er meteen als er acuut iets met Jos gebeurt. Maar ik ga niet
parttime werken als Jos dat zou willen. Net zomin zou hij luisteren als ik geen
zin meer heb in dat gedoe aan huis: de klanten elke avond, de draaiende
wasmachine."

'Privéleven is veel te gepland'

Henk: ,,Dit jaar ga ik vier uur per week minder werken. Mijn moeder is 86,
bezoekjes aan haar pers ik er vanwege tijdgebrek tussendoor, eens in de zes
weken. Schandalig, hè? Ik wil meer met haar ondernemen. En ook vrienden wil ik
vaker zien. Ik vind mijn privéleven veel te gepland. Soms lijken sociale
afspraken bijna zakelijk. Dat vind ik niet bevredigend. Bovendien leven Jos en
ik al snel langs elkaar heen, omdat hij heel onregelmatige werkdagen heeft. Als
ik straks vaker vrij ben, kunnen we meer samen doen."

Jos: ,,Een goede beslissing, vind ik. Ik zie dat Henk te veel en te hard werkt.
Hij maakt lange dagen en is vaak moe. In het weekend moet hij bijslapen. Terwijl
ik liefst vroeg opsta op zaterdag. Dat wringt soms."

'Perfectionistischer dan goed is'

Jos: ,,Ik doe alles in huis. We wonen in een oud pand dat veel werk kost. Er
lekt altijd wel iets. En we hebben bergen was, zowel van onszelf - we sporten
allebei veel - als van de zaak. Ik draai gemiddeld twee wassen per dag. Vroeger
kookten we om beurten, maar nu werk ik aan huis en is Henk er pas om zes uur. Ik
wil dan meteen eten, omdat er om zeven uur weer een klant komt. Eten is heel
belangrijk voor mij, ik kook altijd vers. Ik ben er, samen met de boodschappen,
dagelijks zo'n anderhalf uur mee bezig."

Henk: ,,Jos is perfectionistischer dan goed voor hem is. Hij heeft heel sterke
ideeën over hoe het huishouden gerund moet worden. Zelfs zijn moeder mocht
vroeger zijn overhemden niet strijken. Ik laat het me graag aanleunen. Jos is
bovendien snel en efficiënt. Als ik kook, duurt het wat langer. Daar heeft hij
geen geduld voor."

'Sociaal leven alleen in weekend'

Jos: ,,Als we met vrienden eten, doe ik dat graag bij ons thuis. Dat scheelt ook
in de financiën. We proberen ons sociale leven te beperken tot het weekend. En
ook dan hou ik het liever bij één afspraak. Meer dan dat vind ik te vermoeiend.
In het weekend wil ik uitrusten en energie opdoen om maandag weer aan het werk
te kunnen."

Henk: ,,Jos is het liefst thuis, ik spreek juist graag buiten de deur af met
mensen. Daarom ga ik in het weekend vaak zonder Jos een biertje drinken."

Jos: ,,My home is my castle. Toen Henk vorig jaar drie maanden sabbatical opnam
om naar Brazilië te gaan, ging ik niet mee. We hebben elkaar ontzettend gemist,
maar toen hij terugkwam en nog een week vrij had, dacht ik: ga toch werken!
Tijdens zijn afwezigheid heb ik geleerd om meer te ondernemen. Ik móést wel: ik
ben graag thuis, maar ik wil wel mensen om me heen hebben."

'Ik ben er ook nog, denk ik soms'

Henk: ,,Het is belangrijk voor Jos dat we 's avonds de dag doorspreken: kort
tijdens het eten en dat later op de avond nog eens herkauwen."

Jos: ,,Ik vind dat Henk soms te veel weg is. Deze week heb ik hem bijvoorbeeld
niet één avond gezien. En toen hij afgelopen jaar trainde voor de marathon van
München, vond ik dat hij zich daar extreem veel op voorbereidde. Ik ben er ook
nog, denk ik dan. Zo'n training duurt een paar uur, en als hij terugkomt is hij
moe. Hij geeft me gelijk als ik mopper, maar daar heb ik weinig aan."

Henk: ,,Eens per jaar ren ik een marathon. Ik begin dan vier maanden tevoren met
trainen: drie, vier keer per week, een uur of twee, drie. Ik snap de kritiek van
Jos. Daarom probeer ik soms ook 's morgens vroeg te rennen, dan heeft hij er
geen last van."

In Spitsuur vertellen stellen en singles hoe zij werk en privé combineren.
Meedoen? Mail naar werk@nrc.nl

Zo doen zij het

Jos (61) werkt 24 uur per week in zijn eigen schoonheidssalon aan huis.

Henk (53) werkt gemiddeld 44 uur per week als beleggingsstrateeg bij een
pensioenfonds.

Forenst 2 uur per dag.

Woonplaats Amsterdam.

Inkomen vier keer modaal.

Schoonmaakhulp vier uur per week, 20 euro per uur.

Zo doen zij het

6.15 uur: Henk staat op. Doucht, smeert brood. Ontbijt in de trein.

7.00 uur: Jos staat op. Doucht, verzorgt zijn huid, leest de krant, facebookt,
doet boodschappen, sport.

8.00 uur: Werkdag Henk begint.

13.00 uur: Werkdag Jos begint.

18.00 uur: Henk komt thuis, en schuift meteen aan tafel: Jos heeft het eten
klaar staan.

19.00 uur: Deel twee van de werkdag van Jos: zijn avondklant arriveert.

21.30 uur: Jos is klaar met werken. Samen nemen ze de dag door en bekijken een
aflevering van een dvd-serie.

23.30 uur: Jos valt in slaap tijdens Pauw&Witteman, waar ze vanuit bed naar
kijken. Henk gaat rond 00.00 uur slapen.

LOAD-DATE: 11 January 2013

LANGUAGE: DUTCH; NEDERLANDS

GRAPHIC: Henk Hermsen (links): ,,Jos en ik leven al snel langs elkaar heen. Als
ik straks vaker vrij ben, kunnen we meer samen doen."
Foto David Galjaard

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              145 of 146 DOCUMENTS



                                NRC Handelsblad

                             7 januari 2013 maandag

Prijs Allah,  er is vooruitgang!

BYLINE: Elske Schouten,  Jakarta

SECTION: De Wereld

LENGTH: 1918 woorden

SAMENVATTING

Bamboehuisjes worden van steen, wegen worden breder. Bijna ongemerkt wordt
Indonesië welvarender. Correspondent Elske Schouten reist voor haar terugkeer
naar Nederland nog één keer door het land.

VOLLEDIGE TEKST:

Het zanderige hobbelpad naar Waliwis is weg. Over het nieuwe asfalt razen
brommertjes, een nieuwe moskee is in aanbouw. Ik ben terug in wat ik vier jaar
geleden beschreef als ,,een armoedig dorp" in West-Java. En wat is er veel
veranderd.

Ik zoek Jamilah op: een moeder van vijf kinderen die ik toen interviewde over
haar tijd als dienstmeid in Saoedi-Arabië. Natuurlijk weet ze nog wie ik ben,
hoe vaak komt er nu een Nederlandse journalist langs? We praten dit keer niet
bij op de grond, want ze heeft nu plastic stoelen. Haar vloer, de vorige keer
maar half gelegd, is af. Haar stenen huis noemde ik in 2008 een ,,baken van luxe
in de rotzooi van Waliwis". Nu hebben bijna alle bewoners zo'n huis. Nog maar
één gezin woont in bamboe. De weg is verhard in 2009, vertelt ze, binnenkort
wordt hij alweer verbreed. Arabische inkomsten waren jarenlang de enige kurk
waarop Waliwis dreef. Nu lijmen haar dorpsgenoten ook schoenen en maken ze
kabels in fabrieken die sinds mijn vorige bezoek zijn geopend.

Ik ga ook weer langs bij dorpshoofd Sarwani. Volgens mij is hij dikker geworden,
wat hij ontkent. Hij vertelt hoe bewoners zelf geld voor de nieuwe moskee bij
elkaar hebben gelegd. De grootste bijdrage kwam van handelaren, die steeds meer
rijst en kippen verkopen. Al vier families hebben een auto. En Waliwis stikt van
de haji's: moslims die genoeg geld hadden voor een bedevaart naar Mekka.

Sarwani zelf heeft het ook beter, al klaagt hij nog even veel. Hij lacht als ik
hem eraan herinner dat hij toen maar twee keer per jaar vlees at. ,,Nu eet ik
elke dag kip! Ik begin het al saai te vinden."

Jamilah en Sarwani waren zich niet zo bewust van alle veranderingen in hun dorp,
tot ik er naar vroeg. Vooruitgang verloopt ongemerkt voor wie er middenin zit.
Zo moest ook ik de laatste jaren nadrukkelijk stilstaan en achterom kijken om te
zien hoe snel het gaat in Indonesië, het land dat ik vijf jaar heb mogen
bestuderen en dat mijn thuis is geworden. Een economisch groeikanon en de op
twee na grootste democratie ter wereld, die onvermijdelijk zal uitgroeien tot
een wereldspeler.

De cijfers zijn spectaculair. Het gemiddelde jaarinkomen van Indonesiërs is
sinds 2007 gestegen tot 3.660 dollar (2.800 euro), bijna twee keer zo veel. Ook
het aantal gezinnen in de middenklasse is verdubbeld. En die middenklasse heeft
steeds meer te besteden.

Ik zie het in mijn eigen buurt, waar groen en rommelige laagbouw in snel tempo
plaatsmaakt voor nieuwe torenflats. Een oogkliniek, een viersterrenhotel,
appartementen voor 'executive living'. Alle nieuwe brommers en auto's die
ernaartoe rijden verstoppen de wegen. Ketens van minisupermarkten met
airconditioning zijn geëxplodeerd en verkopen Magnums en M&M's, vijf jaar
geleden nog nergens te krijgen. Tieners uit de middenklasse drinken er in hard
tl-licht een biertje.

Veelzeggend is de zaal vol nierpatiënten die ik laatst aantrof in een
plattelandsziekenhuis, die dankzij een gratis zorgverzekering voor de armsten
twee keer per week worden gedialyseerd. Zij zouden tien jaar geleden ten dode
zijn opgeschreven. Er valt veel op zorgverzekering Jamkesmas aan te merken. Zo
is de helft van de armsten ongedekt vanwege de bureaucratische rompslomp die
nodig is om toegang te krijgen. Maar toch: 76 miljoen Indonesiërs die anders
waren aangewezen op de goedkopere gebedsgenezer, kunnen er  terecht.  Waliwis
heeft dit jaar een nieuwe kliniek gekregen. 24 uur per dag open, bijna gratis en
altijd vol. ,,Mensen gaan veel vaker naar de dokter", zegt Jamilah. Naar de
dukun ga je alleen nog als je bent behekst.

Al met al trek ik dezelfde conclusie als Jamilah en Sarwani, die verwonderd
stilstaan bij alle verbeteringen die ze zelf opsommen. ,,Alhamdulillah, prijs
Allah, er is vooruitgang!"

Dat verbaast me, gezien de manier waarop ik het openbaar bestuur de laatste
jaren heb zien stagneren. Rond mijn aankomst heerste nog optimisme over
president Susilo Bambang Yudhoyono, aan het roer sinds 2004. Onder zijn bewind
eindigde de chaos die Indonesië kenmerkte in de jaren na de val van autocraat
Soeharto. De ene na de andere hoogwaardigheidsbekleder belandde wegens corruptie
in de cel. Mijn verwachtingen waren hooggespannen toen hij in 2009 met een
monsterzege werd herkozen; met zo'n groot mandaat zou hij nu wellicht de
broodnodige infrastructuur aanleggen en de bureaucratie hervormen.

En toen gebeurde er niets. Yudhoyono benoemde een incompetente kliek van
politieke vrienden in zijn kabinet en liet zich binnen de kortste keren
verlammen door politieke manoeuvres van zijn rivalen. Zijn toespraken zijn
meestal zo indirect dat alleen  mede-Javanen ze kunnen volgen. Of hij zei gewoon
niets. Zoals toen de succesvolle commissie tegen corruptie frontaal werd
aangevallen door koruptors binnen de politie. Yudhoyono was dagenlang stil. Had
hij het soms te druk met liedjes componeren, vroegen Indonesische twitteraars
zich af, verwijzend naar de muzikale bijbaan van de president. Toen hij de
politie alsnog terugfloot, werd hij genegeerd.

Misschien valt in een megademocratie als Indonesië  geen al te grote daadkracht
te verwachten. Hier geen tienjarenplannen die een sterke overheid met strakke
precisie doorvoert, zoals in het welvarende maar autoritaire Singapore. Neem het
stuk ringweg waarover ik ooit pijlsnel naar het vliegveld hoopte te rijden. Na
vijf jaar is het nog steeds een stippellijn op de kaart. Elk stukje land moet
apart worden gekocht, onteigenen gaat zomaar niet.

Vooruitgang heeft kennelijk geen sterk leiderschap nodig. De economie draait ook
zonder Yudhoyono lustig door. Indonesiërs zijn geen Chinezen, die hun spaargeld
oppotten voor de volgende generatie. Ze geven het uit. Aan een Toyota Kijang, de
derdewereldauto waarin je gemakkelijk twaalf familieleden kunt proppen. Of aan
een Blackberry, het statussymbool dat nu ook voor een taxichauffeur binnen
bereik ligt. Fabriekswerkers, transporteurs, winkeliers: allemaal profiteren ze
mee.

Het maakt Indonesië tot een interessante mix van moderniteit en traditie. Toen
ik dit jaar het Suikerfeest vierde in de desa van mijn inwonende hulp in
Midden-Java, waande ik me in de feodale tijd. Zijn bejaarde vader had vroeger
veel land en dus status, en kreeg tientallen dorpsgenoten op audiëntie. Zij
knielden bij hem neer, brachten zijn handen naar hun hoofd, om doodserieus
prevelend vergeving te vragen voor alles wat ze dit jaar verkeerd hebben gedaan.
Intussen piepten de smartphones met Suikerfeestwensen per sms.

Wie maakt zich in deze explosie van konsumerisme nog druk om zaken als
godsdienstvrijheid en mensenrechten? Mijn allereerste reportage in Indonesië
maakte ik in 2008 in een moskee van de Ahmadiyah, een islamitische stroming die
veel andere moslims beschouwen als ketterij. De An Nur moskee was onder druk van
buurtbewoners gesloten. In de jaren daarop zou ik nog vaak over de Ahmadiyah
schrijven, want ze raakten steeds verder in het nauw. Net als andere religieuze
minderheden.  Kerken in Java moeten dicht, shi'ieten op Madura worden
aangevallen door de sunnitische meerderheid. Dieptepunt was een lynchpartij van
drie Ahmadiyah door radicale moslims, begin 2010. Op YouTube was te zien hoe de
menigte met stokken op hun dode lichamen bleef inslaan.

Ik vreesde het ergste voor de An Nur moskee, die midden in een wijk met 'gewone
moslims' lag. Toen ik het gebedshuis vlak voor het Offerfeest weer opzocht,
bestond het nog wel. Tientallen Ahmadiyah stroomden er binnen voor het
vrijdaggebed, op het prikbord stond de prijs van koeien en offergeiten. Maar
ondanks die alledaagsheid was de nervositeit voelbaar. Activiteiten zijn
verplaatst van de begane grond naar de moeilijker toegankelijke eerste
verdieping - voor het geval dat. Tijdens het Offerfeest verdeelden de Ahmadiyah
voor duizenden euro's aan geiten en koeien in de buurt, om hun rust af te kopen.

En waarom hangen in de huiskamer van mevrouw Maesaroh geen foto's meer van Mirza
Ghulam Ahmad, voor Ahmadiyah de laatste profeet? Toen ik haar, de enige
Ahmadiyah-bewoonster van de wijk in 2008 bezocht,  vertelde ze hoe harmonieus ze
altijd had samengeleefd met haar buren. Nu haalt ze elke avond een 'gewone'
koranleraar in huis die twintig kindjes uit haar kampong lesgeeft, zodat buren
zien hoe normaal ze is. ,,Het helpt, maar een klein deel van de mensen heeft een
hekel aan ons."

Democratisering en economische vooruitgang hebben de religieuze minderheden geen
goed gedaan. Integendeel. Onder het bewind van Yudhoyono is de
godsdienstvrijheid in het grootste moslimland ter wereld verminderd. Juist nu
Indonesië democratischer is, blijkt het beschermen van niet-moslims voor
bestuurders geen prioriteit. Ook niet voor de president. Ze winnen er geen
stemmen mee. Uit angst te worden gebrandmerkt als anti-islam, laten ze
fundamentalistische knokploegen ongestoord doorgaan met het molesteren van
'ongelovigen'. De radicalen die drie Ahmadiyah doodsloegen zijn nauwelijks
gestraft.

Ook gewone burgers protesteren niet tegen het 'relituig', ook al zijn de meeste
Indonesiërs het niet met hen eens. Ze hebben wel meer aan hun hoofd en willen
nieuw verworven voorspoed niet in gevaar brengen. Zo bleken de meeste buren van
de An Nur niets tegen Ahmadiyah te hebben. Maar televisiebeelden van
Ahmadiyah-moskeeën die elders in brand werden gestoken, joegen hun angst aan. Ze
wilden niet dat hun eigen huis ook in vlammen opging, dus moesten de Ahmadiyah
maar ophoepelen.

Dezelfde houding maakt dat niemand het opneemt voor de Papoea's, wier aspiraties
voor onafhankelijkheid de regering met geweld bestrijdt. Of dat slechts een
selecte groep activisten zich nog druk maakt over moordpartijen, verdwijningen
en andere misdaden onder Soeharto. Daar stond nooit iemand voor terecht en dat
gaat ook niet meer gebeuren.

Voorlopig overheerst in Indonesië optimisme. Zelfs over de politiek, sinds de
recente verkiezing van een veelbelovende nieuwe gouverneur in Jakarta, een van
de machtigste posities van het land. Ver buiten de hoofdstad praten Indonesiërs
met enthousiasme over deze Joko Widodo. Hij werd gekozen vanwege zijn succes als
burgemeester van de kleinere stad Solo, niet door stemmen te kopen. In de hoop
dat hij de files en overstromingen gaat aanpakken negeerden kiezers het feit dat
zijn running mate geen moslim is, maar een Chinese katholiek. Widido  wordt al
genoemd als kanshebber voor de presidentsverkiezingen van 2014.

Veel zal het niet uitmaken voor de economische trein die voorlopig wel
voortdendert. Vlak voor mijn vertrek waren opeens twee overburen verhuisd. Het
huis van meneer en mevrouw Haji was dichtgetimmerd, net als de woningen ernaast.
Pal tegenover mijn huis komt een nieuw gebouw van 16 verdiepingen, kon een
andere buurman me vertellen.

Of hij het niet jammer vond, vroeg ik hem. In zijn jeugd woonde hij in deze
buurt tussen de plantages, nu wordt hij in hoog tempo ingebouwd door
onpersoonlijke kantoorcomplexen. Maar nee. Met de kantoren kwamen de klanten
voor zijn satézaakje, dat elke lunchpauze vol zit. En ook hij is besmet met de
goudkoorts die nu heerst in mijn straat: hoeveel hebben ontwikkelaars ervoor
over om families uit te kopen? Als het bod maar hoog genoeg is, vertrekt hij
ook.

Per 1 januari is Elske Schouten plaatsvervangend chef buitenland. Melle
Garschagen volgt haar op als correspondent in Jakarta.

Het dorpshoofd in Waliwis eet nu elke dag kip

LOAD-DATE: 7 January 2013

LANGUAGE: DUTCH; NEDERLANDS

GRAPHIC: Bezoeker bij een kunstwerk op een tentoonstelling in een winkelcentrum
vorige maand in Jakarta.
Foto AP

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved

                              146 of 146 DOCUMENTS



                                NRC Handelsblad

                             4 januari 2013 vrijdag

'Ik voel me een Duitse schrijver'

BYLINE: Anneriek de Jong

SECTION: Boeken

LENGTH: 1368 woorden

SAMENVATTING

De romans van de Iraaks-Duitse Sherko Fatah verbazen, ontregelen en choqueren.
Hij neemt nazi's en moslims onder vuur. ,,Hoe minder gevoelig je bent voor
levensgevaarlijke leiders, des te sterker sta je."

VOLLEDIGE TEKST:

Hij staat wat verloren op het plein. Zijn wollen muts geeft aan dat hij het koud
heeft, maar in zijn ogen gloeit vuur. Dit is Sherko Fatah, de auteur van even
ijzingwekkende als gepassioneerde romans. Hij woont in Berlijn, heeft Iraakse
wortels en is een paar dagen in Amsterdam.

De vertaling van zijn roman Ein weisses Land is uit en dat moet worden gevierd.
In het Nederlands heet Ein weisses Land De dief van Bagdad. Ook goed, want
Anwar, de jonge verteller, is inderdaad een dief. Een tijdje dan. Van een
roverhoofdman leert hij om tegen muren op te klimmen, hoge muren van mooie
huizen in Bagdad. Via een slaapkamerraam is het dan niet meer moeilijk om in
zo'n huis binnen te dringen.

Fatah gaat ook naar binnen. Een steile trap leidt naar de woonkamer van een smal
Amsterdams huis. ,,Dat klimmen", legt hij nog nahijgend uit, ,,heeft ook een
symbolische lading. Het staat voor Anwars wens om hogerop te komen in de
maatschappij." De Arabische knaap komt uit een arme familie en een arme buurt.
Van school heeft hij al gauw genoeg. Het straatleven biedt óók kansen. Als je je
maar bij de juiste mensen aansluit, denkt Anwar. En dat zijn voor de lezer nou
juist de verkéérde mensen.

De auteur, in donkere kleren gehuld, werpt vanuit de erker een blik op het nu
geheel verlaten plein. Hij zegt: ,,Anwar is erg alleen. Hij zoekt sterke
leiders. Eerst werkt hij voor Malik, de roverhoofdman. Dan stapt hij over naar
Nidal, een machtige fascist. Daarna treedt hij bij een nog belangrijkere heer in
dienst, de Grootmoefti van Jeruzalem. Het zijn steeds mensen die nergens aan
twijfelen, wat Anwar prettig vindt. Maar in de tijd waarin hij leeft zijn sterke
mensen óók gevaarlijk."

De tijd: de jaren dertig.  ,,Een instabiele tijd. In zulke tijden komen er
leiders op die in rustigere perioden mislukt zouden zijn. Plotseling ruiken zij
hun kans. Dat was zo in de Republiek van Weimar, dat was ook zo in de Oriënt.
Politieke avonturiers beleven in tumultueuze tijden hun gouden jaren." Als een
gewetenloze opportunist holt Anwar van de ene winnaar naar de andere. Hij blijft
aan niemand trouw en verraadt zelfs zijn beste vriend.

,,Je kúnt hem niet aardig vinden. Maar je mag niet roepen: 'Die vent is mij te
slecht', en het boek dichtslaan. Je móet verder lezen. Dus ik moest zijn
gemoedsbewegingen heel precies beschrijven. Zo precies dat de lezer erin
meegaat. Anwar komt in steeds gevaarlijkere situaties terecht. En dan begrijp
je: 'Nu is het te laat, nu kan hij niet meer terug.' Dat is tergend, want
zojuist heb je nog hoopvol geroepen: 'Niet doen, jongen, niet doen!'"

Sherko Fatah draagt het Oosten én het Westen met zich mee. Zijn vader is een
Koerd uit Noord-Irak, zijn moeder een Duitse. Zoon Sherko kwam in Oost-Berlijn
ter wereld, in 1964. ,,We woonden in een lelijke prefab-flat, zo'n hele hoge.
Officieel bestond er in de DDR geen rassendiscriminatie, maar ik ervoer dat
anders. Ik was ook boos omdat we achter die Muur gevangen zaten. Mijn vader had
het makkelijker. Hij bezat geen DDR-paspoort en mocht vrij reizen. Hij was een
overtuigd socialist. Van religie moest hij niets hebben en op traditionele
moslims keek hij neer. Dat verkleinde de culturele kloof tussen hem en mijn
moeder, maar nam hem niet helemaal weg. De twee zijn allang uit elkaar."

Witte mensen

De vader woont weer in Irak. De zoon week uit naar West-Berlijn. In de
multiculturele wijk Kreuzberg voelt hij zich op zijn gemak. ,,Wijken met alleen
witte mensen staan mij tegen. Daar voel ik me buitengesloten. Ik voel me ook
niet echt een Duitser, want met Beieren heb ik  niets. Ik voel me wel een Duitse
schrijver. De Duitse, de Europese literatuur is mijn culturele Heimat."

Ook  de dief van Bagdad komt in Europa terecht, in het gevolg van de Grootmoefti
van Jeruzalem. ,,Die zag hoe Joden naar Palestina trokken. Hij vreesde dat daar
een Joodse staat zou ontstaan die gevaarlijk kon worden voor de Palestijnen. Dat
gevaar probeerde hij met alle middelen te bestrijden. Hij vocht tegen de Britten
die met de Joden verbonden waren en de trek naar Palestina ondersteunden. In de
nazi's vond hij medestrijders."

Dat de Grootmoefti al in Irak gehoor vond, in de jaren dertig, dat heeft volgens
Fatah ook met de Britten te maken. ,,Het gewone volk in Irak keerde zich tegen
de Britse bezetters. De Iraakse Joden ondersteunden de bezetters juist, want die
waren voor internationalisme en goede handelsbetrekkingen. Veel Joden in Irak
waren rijke kooplui. Dat zette kwaad bloed bij de Arabische armen. Van dat
anti-Joodse ressentiment maakten de nationalisten en de fascisten gebruik."

Via die kringen wordt Anwar een toegewijd bewaker van de Grootmoefti; hij slaapt
zelfs voor zijn deur. En kijkt door sleutelgaten. En luistert een gesprek tussen
zijn baas en Heinrich Himmler af,  al snapt hij niet waar zij het over hebben.
We bevinden ons dan in Berlijn, in het hart van het Derde Rijk.

Vanaf dat moment doet Fatah een vreemd aspect van WO II uit de doeken: de
deelname van moslims aan Hitlers vuile strijd. ,,Uit de samenwerking tussen
Himmler en de Grootmoefti  kwam een regiment met louter islamitische mannen
voort. Het had de raarste namen. Van Ost-Turkmestanisches Regiment tot en met
Hamscha-divisie: alleen al de naamsverwarring geeft de fragiliteit van de
constructie weer. Er zijn een paar foto's van de jongens overgebleven. Daar
staan ze dan met hun zwaarden en gekke hoeden - ze droegen een soort fez. En ze
waren verantwoordelijk voor een paar flinke misdaden aan het Oostfront."

Aftocht

Erger nog wordt het in Warschau. Daar strandt de divisie bij haar aftocht. ,,Ze
kreeg er het bevel de ondergrondse Poolse regering uit te roeien. Bij wijze van
straf voor een paar muiterijen. De Polen hadden zich in het riool verstopt en de
Duitsers spoten daar gas in en staken het aan. De Hamscha-jongens moesten de
lijken opruimen." Ook Anwar daalt af. Naar een hel waar de honden geen brood van
lusten. Harder dan oudere Duitse auteurs beschrijft Fatah de oorlogsgruwelen.
Hij snapt wel hoe dat komt.

,,Heinrich Böll en andere schrijvers van zijn generatie moesten zichzelf
beschermen. Hun wonden waren nog zo vers. Ze waren ook vaak door nazi's
opgevoed. Dat vertroebelde hun blik. Alleen een paar Amerikanen hebben vlak na
de oorlog op een harde toon over die oorlog geschreven. Zoals Norman Mailer in
The Naked and the Dead. Wij jongere schrijvers hebben het makkelijker. Wij
hebben een grotere afstand."

Hyperrealistisch zou je Fatahs proza  kunnen noemen. Het verbaast,  ontregelt,
choqueert. Politiek correct is het nooit. Zo maakt de held in  Das dunkle Schiff
(Vertaald: We gaan als het donker wordt) zich schuldig aan misdaden in naam van
Allah.

Veel migranten uit Arabische landen onderschatten hoe moeilijk een bestaan  in
Europa is: ,,Ze weten niet dat je in Europa een goede opleiding nodig hebt en
heel veel zelfvertrouwen. Hun vatbaarheid  voor het islamisme is een groot
probleem. Geloof is op de beschavingsladder sowieso een terugval. Het brengt
alleen maar ellende." Gelooft hij, Sherko Fatah, dan helemaal nergens in?

,,Toch wel. Ik geloof in Bildung. Ik weet wel dat Heinrich Himmler ook gebildet
was. Maar dat wil nog niet zeggen dat scholing zinloos is. Goed onderwijs
betekent: leren zelfstandig te denken. Hoe minder gevoelig je bent voor
levensgevaarlijke leiders, des te sterker sta je."

Sherko Fatah: De dief van Bagdad. Uit het Duits vertaald door Pauline de Bok.
Cossee, 476 blz. EUR 22,90

Sherko Fatahs proza is nooit politiek correct

Sherko Fatah

Sherko Fatah (1964) pendelt tussen Oost en West. De zoon van een Iraakse Koerd
en een Duitse laat zich over beide culturen even kritisch uit. In zijn spannende
roman De dief van Bagdad verhult hij het misbruik dat de nazi's van Arabieren
maakten evenmin als het antisemitisme van Arabieren. Het proza van Fatah is
hyperrealistisch. Het verbaast, ontregelt en choqueert. Eerder verscheen de
vertaling van zijn roman Das dunkle Schiff (We gaan als het donker wordt),
waarin de held zich schuldig maakt aan misdaden in naam van Allah.

LOAD-DATE: 4 January 2013

LANGUAGE: DUTCH; NEDERLANDS

GRAPHIC: Sherko Fatah: 'Arabische immigranten weten niet dat je hier een goede
opleiding en veel zelfvertrouwen nodig hebt'
Foto Roger Cremers

PUBLICATION-TYPE: Krant

JOURNAL-CODE: NRC Handelsblad


                         Copyright 2013 NRC Media B.V.
                              All Rights Reserved
