
                               1 of 94 DOCUMENTS

                                Algemeen Dagblad

                               December 30, 2000

Oud en nieuw op 13 december ; Oudejaarsloterij: Sterren stralen in Eurodisney

BYLINE: DOOR ANTOINNETTE SCHEULDERMAN

SECTION: Media; Pg. 25

LENGTH: 1728 words


    DE AANKOMENDE nacht belooft er een te worden vol zoete sprookjes en
illusies, maar voor het zover is moeten de kiezen nog even op elkaar. Op weg
naar Eurodisney, alwaar de opnamen van de Oudejaarsloterijshow plaatsvinden. Het
is negen uur 's ochtends, het regent in het Hilversumse mediapark, buschauffeur
John propt de feestjurken en smokings de bagageruimte in, het uitverkoren
publiek rolt zich op zich op in de wetenschap nog ten minste zeven uur zo te
moeten zitten. Maar dan gloort er ook wat.

    Vaderlandse artiesten, oliebollen, feest, vuurwerk. Oud en nieuw op 13
december. Alles kan in de wereld van Disney en zeker in die van John de Mol,
producent van de Oudejaarsloterij.

    De bus zit vol De Mol-jongens en meisjes. De beste vriendin, de
ex-secretaresse, de schoonmoeder en de vriendin-van-de-schoonmoeder-van-de
producente van de Oudejaarsloterij. Het andere deel is geronseld uit de 5000
sigarenboeren, die de staatsloten verkopen. Als buschauffeur John iedereen
welkom heeft geheten, krijgt hij applaus. De kerstverlichting achter zijn
voorruit gloeit. Een meisje wijst naar het tv-tje in het gangpad. 'Kunnen we
toch nog Koffietijd kijken', kirt ze. John verkiest de Titanic. Om kwart voor
een graait hij tussen de feestjurken. Lunchpakketten komen tevoorschijn. John de
Mol is gul geweest. Een broodje met kaas en eentje met ham. Crackers, een Frans
kaasje, karnemelk en een huzarenslaatje. We zijn er bijna.

    John lost ons voor hotel New York, aan de rand van Eurodisney. Daar horen we
dat we moeten opschieten. Het is al na vieren, de spare ribs sudderen in de
grillroom. Verderop, in het sprookjespark, ver weg van het gewone volk, eten de
sterren van de avond. Eend, een visplateau, warme cake met hete saus. De gouden
drie klitten samen aan een ronde tafel. Inge de Bruijn, Pieter van den
Hoogenband, Mark Huizinga: 30.000 gulden kosten ze samen, maar dan heb je ook
wat.

    Voor het publiek is de illusie vanavond gratis. Disney dokt er flink voor.
Anderhalve ton, voor eten en overnachtingen. De artiesten en de 100 man die bij
de opnamen van de Oudejaarsshow zijn betrokken in het Disney Hotel, het
200-koppige klapvolk tien minuten verderop, in hotel New York. De Staatsloterij
betaalt de rest van het miljoen dat het programma kost. Borsato, Froger, Bauer,
Soerjadi, de Vengaboys, Paay en aanverwanten vragen niets. Ze krijgen een
verblijf van een dag of drie, met het gezin. De Ieren van Westlife kosten 15.000
gulden, voor twee nummertjes. Het strijkkwartetje van Bond is vooral op de
promotionele toer: [f]5000. Jennifer Lopez, op dat moment toch al aanwezig in
Parijs, zegt af. Voor 50.000 dollar ([f]130.000) van haar geen nummertje. 'Het
wordt tijd dat die euro wat aantrekt, want die wereldsterren zijn niet meer te
betalen', verzucht Jan van Doorn, media-adviseur van de Staatsloterij. 'Michael
Jackson is ook nog gepolst. Het schijnt dat hij elke twee maanden het hele park
afhuurt, alle attracties en lichtjes 's nachts voor hem aangaan en dat hij dan
in slavinnen-kleding rondloopt. Om het geld gaat het hem niet, zei de
pr-afdeling van het park, Michael is gewoon gek van Disney, dus misschien wil-ie
wel even komen zingen, al kun je geen miljoen op tafel leggen.'

    Zin om een liedje te zingen heeft de kindervriend echter niet.

    Wibi Soerjadi vlijt zich achter de vleugel in de Lucky Nugget Saloon. Het is
zijn lievelingspiano. Wibi's optreden wordt als eerste opgenomen, want de
vleugel neemt veel ruimte in beslag en als het warm wordt, ontstemt-ie. Wibi
glundert. Het is zijn 12de keer in Eurodisney, na 14 keer Disney World, maar nog
is de pianist niet uitgekeken. Het studeren is zwaar, de emoties bij het maken
van muziek heel diep, vertelt hij, en daarom de wereld van Disney zo 'lekker
ongecompliceerd' als tegenwicht. Thuis heeft hij een Disney-theater, met een
mini-bioscoop, Disneybehang en Disneypoppen. 'Na een concert kijk ik altijd even
naar een tekenfilm.'

    Nu leunt de virtuoos over de balustrade van de Lucky Nugget Saloon. Hij is
nieuwsgierig naar Bond, een Engels strijkorkestje. 'Ze schijnen ook klassiek te
spelen', zegt Wibi nog, voordat de keiharde beat hem onverstaanbaar maakt.

    'In Engeland hebben we prijzen van 20 miljoen pond', vertellen de
Bond-meisjes. 'Wat zien jullie er gaaf uit', lacht Inge de Bruijn. De glitters
op hun wangen glinsteren. 'Natuurlijk kennen we haar; she's the famous
swimmer!', roepen ze. De Bruijn glimt nu ook. Ze heeft het naar haar zin, zegt
ze. 'Ik geniet van dit soort dingen. Je mag je mooi maken, er wordt aan je haar
gefriemeld. Daarin ben ik een echt meisje.'

    Achter haar zitten Van den Hoogenband en Huizinga. Wat kunnen zij nou nog te
wensen hebben in 2001? Van den Hoogenband wil nog sneller zwemmen. 'Eindelijk
eens mijn heao-diploma halen en wereldkampioen worden, natuurlijk', lacht judoka
Huizinga. 'Dit was het beste jaar in mijn leven', zegt De Bruijn, 'maar volgend
jaar wil ik wereldkampioen langebaan zijn.'

    'Opdraven in shows als deze, dat hoort bij een gouden medaille', zegt Van
den Hoogenband. Maar als een vis in het water, zoals De Bruijn, voelt hij zich
er niet. Huizinga: 'Als ik brons had gewonnen, zoals in Atlanta, was ik hier
niet geweest. Nu wil elk medium terugblikken. Dat heb ik zelf, in m'n eentje
thuis, al 30 keer gedaan. Steeds weer die band afspoelen. Mooi hoor. Die
Olympische titel maakt het verschil.' Op het scherm achter hem draait een
filmpje van Anton Geesink, die als beloning voor zijn goud in 1964 een Perzisch
tapijt cadeau krijgt - [f]165 plus 25 gulden reiskostenvergoeding.

    'Neem nog een slokje champagne, want jullie moeten wel wat vrolijker gaan
kijken, hoor!', gilt publieksopwarmer Jacco vermanend. Presentator Marc Klein
Essink draait voor de derde maal hetzelfde riedeltje af. 'Papa!' schreeuwt zijn
zoontje, die zit ingeklemd tussen mamma Caroline van den Berg, Leontien Borsato
en Natasja Froger. Voor zijn neus danst een opgewonden paparazzi-fotograaf.

    'Een beetje nep is het natuurlijk wel', zegt Klein Essink, geheel ten
overvloede. Achter hem een sterrenhemel van 40 watt-peertjes, champagnekoelers,
oliebollen en appelflappen. 'Het is de bedoeling dat mensen denken dat dit een
live-programma is. Ik vind: eigenlijk moeten we ook live, maar dat is
onmogelijk, die artiesten willen gewoon vrij zijn tijdens de jaarwisseling. Dus
moet het maar zo. Gelukkig ben ik een goede acteur, ik ga nu zelf ook geloven
dat het oudjaar is. Als we net beginnen met de opnamen is het moeilijk, want dan
is er nog helemaal geen sfeer.'

    'Het probleem met die artiesten is', aldus Jan van Doorn, 'dat het er zo
weinig zijn. Er zijn heel veel zenders, dus iedereen wil hen hebben. Daarom
proberen wij ze iets aparts aan te bieden, zodat ze toch komen. Ze houden
allemaal van Disney.'

    'En tijdens de jaarwisseling kunnen we dan lekker thuis blijven', vult Rene
Froger aan. 'Dat is iets wat ik heb meegekregen van vroeger: de kroeg van mijn
vader was altijd dicht tijdens de feestdagen. Sommige dingen moet je niet willen
veranderen.' Ook Marco Borsato staat op oudjaar boven het frituurvet:
'Oliebollen bakken, zonder krentjes.' Nog wel 10 kleine Borsato-tjes wenst de
grote Borsato voor het nieuwe jaar. Hij glimt, want is al drie dagen met z'n
telg Luca in het sprookjesland. Al bleef dat niet onopgemerkt. 'Ik lijk af en
toe zelf wel een Disney-attractie', verzucht hij.

    Nadat hij 'Binnen' heeft gezongen, de eerste nummer 1 hit van het afgelopen
jaar, is Borsato aan de beurt om op de geluksknop te drukken. Jacco schalt een
verzonnen lotnummer. 'Gefeliciteerd! Uw eerste miljoen is binnen!', roept
Borsato opgetogen. Het echte winnende lot wordt pas op oudjaarsdag getrokken.

    Backstage is een kille gang met een enorme tl-buis. De over het paard
getilde glamourboys van Westlife hangen onderuit op paarse banken. 'Oud en
nieuw, zijn we hier voor oud en nieuw? Oh, weten wij veel. Onze nieuwjaarswens?
Meer seks, uiteraard.' In de gang klinkt geruis. Patricia Paay nadert in een
oranje lapje bezaaid met pailletten. Aan heur haar hangt celebrity-kapper Tom
Sebastian, een visagist poedert haar oksels. Een echte ster zweet niet. Ze zijn
speciaal voor La Paay overgevlogen uit New York. Paay kijkt somber, maar als ze
een journalist ontwaart zegt ze: 'Ik heb niets meer te wensen, ik ben al zo
blij. Dat iedereen zo blij mag worden als ik, dat wens ik.' Ze ruist naar het
podium. Knabbel en Babbel dansen om La Paay in het reepje stof.

    'Disney is heel voorzichtig met zijn merkbeeld', waarschuwt Jan van Doorn.
'Zo mag geen van de dieren naast een tafeltje worden gefilmd waarop champagne
staat. Disney is een illusie, een kinderwereld, die niet met de boze
buitenwereld van drinken, roken en gokken in aanraking dient te komen. Daarom,
als we proosten op het nieuwe jaar, mag er absoluut geen Disney-figuur in de
buurt staan.'

    Als opwarmer Jacco ons na drie uur opnamen vertelt dat we 'echt het
allerbeste Oudejaarspubliek zijn dat de show ooooit heeft gehad', zijn we het
zat. De champagne is op, de toastjes met kaviaar weggemaald. 'Als je aan de
champagne zit, moet je zo nu en dan wel klappen, anders kak je in', zegt Ineke
uit Laren wijs. Buiten, ver na middernacht, wachten we op de jaarwisseling, de
video 8-camera's in de aanslag. Om technische redenen is er geen vuurwerk,
schreeuwt Jacco: 'Ja, dames en heren, het is echt acteren vanavond. Denkt u even
aan het liedje dat Frans Bauer zojuist zong, als sterren aan de hemel staan, dan
ziet u ze vanzelf.' This is the moment, galmt Froger. De vuurwerk-band wordt
gestart. We horen het geluid van gillende keukenmeiden en spetterende
sterretjes, maar zien niets. We roepen ooh en aah en wijzen in het luchtledige,
naar het onzichtbare vuurwerk. De werelden van John de Mol en Disney,
grootgrutters in illusies, versmelten.

    's Nachts na tweeen mogen we eindelijk naar bed. De volgende ochtend blijkt
het sprookje uitgeblazen. Het regent weer, de kaviaar en champagne hebben plaats
gemaakt voor boterhammen en melk. In Nazareth, langs de E 3 in West-Vlaanderen,
eten we op eigen kosten bij Van der Valk. Terug in De Bus nomineren we elkaar.
Uiteindelijk blijft alleen buschauffeur John over.

    Proosten op 2001 en genieten van onzichtbaar vuurwerk: alles kan in de
wereld van Disney. Foto Philip Kuyper

    Gokken ; Televisie ; Tijd ; Algemeen ; Media ; Omroep ; Recreatie en
Vrijetijdsbesteding

LOAD-DATE: May 12, 2003

LANGUAGE: DUTCH

                   © PCM Uitgevers B.V.  All rights reserved.

                               2 of 94 DOCUMENTS

                                Algemeen Dagblad

                               December 29, 2000

Zorgatlas legt regionale gezondheidsverschillen bloot

BYLINE: DOOR ARJAN PAANS

SECTION: Binnenland; Pg. 3

LENGTH: 705 words

DATELINE: Bilthoven


    In welke stad hebben ze de meeste psychiaters, waar wonen de meeste rokers,
en waar de meeste arbeidsongeschikten? Allemaal vragen waarop een nieuwe website
voor het eerst een antwoord geeft. Leuke weetjes, maar vooral belangrijke
informatie voor beleidsmakers.

    Iedere Nederlander heeft evenveel recht op gezondheidszorg, maar door de
sluiting van kleine ziekenhuizen is het op het platteland vaak moeilijker op
tijd het ziekenhuis te bereiken dan in de stad. Ook zijn niet overal evenveel
huisartsen, of apotheken, of psychotherapeuten. Van de laatste beroepsgroep zijn
er in Amsterdam zelfs tien keer meer dan in Rotterdam.

    Zelfs in een klein land als Nederland blijkt de vraag in welke regio of
stadsdeel je woont van invloed op het aanbod van en de vraag naar zorg. Met de
Nationale Zorgatlas (www.zorgatlas.nl) is het nu voor het eerst mogelijk snel en
eenvoudig te zien waar zorgvoorzieningen zich bevinden, en waar het tekort aan
bijvoorbeeld verplegenden het grootst is. De atlas laat verder zien waar de
sterfte het hoogst is en waar mensen het meeste roken en drinken en de meeste
geluidsoverlast ondervinden.

    Tot voor kort was de website uitsluitend beschikbaar voor het ministerie van
Volksgezondheid, Welzijn en Sport (VWS). Nu is hij door iedereen te raadplegen.
Dirk Ruwaard van het Rijksinstituut voor Volksgezondheid en Milieu (RIVM) denkt
dat hij voor 'gewone burgers' net zo interessant kan zijn als een
wetenschappelijke bijlage van de krant. 'Maar de site moet vooral instellingen
die te maken hebben met de gezondheid van mensen, behulpzaam zijn bij het
ontwikkelen van beleid. Soms zijn er heel duidelijke verklaringen voor een
concentratie van bepaalde zorg in een regio. Psychiatrische ziekenhuizen en
tehuizen voor verstandelijk gehandicapten werden van oudsher gevestigd in
bosrijke gebieden. We stopten ze weg. Hoewel de laatste jaren een kentering op
gang is gekomen, zie je dat in de atlas nog terug.

    'Voor andere zaken is weer moeilijker een verklaring te geven. Waarom heeft
Amsterdam zoveel meer psychotherapeuten dan Rotterdam? Men vermoedt al langer
dat de zorgvraag in Amsterdam groter is dan in de rest van het land, maar is dat
onder meer gaan onderzoeken omdat dit soort kaartjes het enorme verschil in een
oogopslag duidelijk maakt.'

    Ruwaard kan zich voorstellen dat organisaties die zich bezighouden met
anti-alcohol- of -tabakscampagnes de Zorgatlas naslaan op het rook- en
drinkgedrag per regio. De rode vlek in Amsterdam, Brabant en Limburg maakt
duidelijk dat daar de stevige drinkers zitten, en dat in de grote steden het
meest wordt gerookt. De komende tijd wordt tal van nieuwe informatie verwacht
over de gezondheid van de Nederlander. Cijfers die ook belangrijk kunnen zijn
bij de verwachte vraag naar zorg in een bepaalde regio.

    'Maar', haast Ruwaard zich te zeggen, 'de functie van de Zorgatlas is die
verschillen inzichtelijk te maken, niet om er een waardeoordeel aan te geven.'
'Dat is aan de beleidsmakers', vult Andre van der Veen, projectleider van de
Zorgatlas, aan. Van der Veen kan zich goed voorstellen dat de politiek met
interesse de uitkomst van een onderzoek naar regionale verschillen in
medicijngebruik afwacht. 'Zo weten we bijvoorbeeld dat een deel van de patienten
is aangewezen op de openbare apotheek, een deel op de apotheekhoudende huisarts
en een deel op beide. Interessant is te zien of het medicijngebruik in die drie
categorieen verschilt.'

    Voor een echt planmatige gezondheidszorg zou het overigens wel handig zijn
als de overheid schoon schip maakt in het grote aantal regio's, waarin Nederland
door de gezondeheidszorg is verdeeld. Zo bestaan er APZ-,AWBZ-, COROP-, CPA-,
DHV-, GGD-, GHOR-, IGZ-, NMT-, RIAGG-, RIBW-, RIO-, OKZ-, en WZV-regio's. Vinden
de heren van de Zorgatlas het een wonder dat de Nederlandse gezondheidszorg
volgens sommigen onbestuurbaar is?

    Van der Veen en Ruwaard: 'Daar geven wij geen commentaar op.'

    Nationale Zorgatlas

    Geografische gegevens over gezondheidszorg zijn nu voor iedereen beschikbaar
op www.zorgatlas.nl

    (c) Algemeen Dagblad 091200/BD

    Internet ; Gezondheidszorg ; Gezondheid ; Wetenschap en Techniek ;
Technische Wetenschappen ; Informatica ; Computernetwerken

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               3 of 94 DOCUMENTS

                                Algemeen Dagblad

                               December 29, 2000

Heerlijk, herverdeeld HAAR

BYLINE: DOOR TON DE VISSER

SECTION: Diagnose; Pg. 37

LENGTH: 2371 words


    Een op de drie mannen wordt kaal en 80 procent van hen LIJDT daaronder.
Wonderen bestaan niet; wel technieken om haar te transplanteren. De meest
accurate en pijnloze methode is het herverdelen van het eigen haar via laser,
Hairlase genaamd. Niet goedkoop, wel succesvol. In het spoor van Bekende
Nederlanders als Gerard Joling en Dick Advocaat 'durft' ook de gewone man nu een
eind aan zijn lijden te maken. Het verhaal van een lasertransplantatie. De
mijne.

    ZE SCHIETEN de man 1950 gaatjes in zijn kop - en hij voelt hoegenaamd niets.
Hij hoort elke inslag van de laser, maar de verdoving doet haar werk goed. Alsof
er een regendruppel op zijn schedeldak valt. Wel heeft hij het idee dat die kop
100 kilo weegt. En dat een bankschroef zijn huid zo strak heeft aangedraaid dat
de oren tegen elkaar zitten.

    'Nog 200 gaatjes', tettert dr. Malte Villnow in zijn oor. Hij wijst op het
tv-scherm, waar MTV aanstaat. 'Leuke zanger, die George Michael.' De man in de
stoel knikt. En kijkt op zijn horloge. Anderhalf uur is de behandeling nu bezig.
Nog drie uur te gaan. Twee dingen begrijpt hij nog steeds niet: hoe komt het dat
hij hier naartoe heeft durven gaan, en waarom is hij in Godsnaam nog steeds niet
bang?

    Er zijn ergere dingen dan de dood. Zoals kaalheid. Er zijn vast ook ergere
dingen dan kaalheid, maar ik zou niet weten wat. Reeds op mijn 16de zette ik bij
een spreekbeurt op school over 'Angsten' kaalheid op nummer drie van mijn
toptien. Achter impotentie en de dood van mijn cavia, maar voor hongersnood en
oorlogsdreiging. Ik bezat aan de zijkanten toen al inhammen in de luwte, waarvan
een complete schoolklas zich kon verkleden.

    Sindsdien is de vrees voor een kale kiets met stip naar nummer een
geschoten. Langzaam maar zeker heb ik in de spiegel mijn gezicht in dat van een
vreemde zien veranderen. Tot het moment dat, met het haar, ook de angst
verdween. Het lijden met een grote L kon beginnen.

    De behandelkamer van Laser Aesthetic in Haarlem. Het is die ochtend om kwart
voor tien begonnen met een chirurgische ingreep op het achterhoofd. Alwaar in
een halve cirkel boven de oren over een lengte van 28 centimeter een reepje huid
zal worden weggenomen. Daaruit moeten de haarwortels komen die zo aanstonds naar
de voorkant zullen verhuizen. Haar op je achterhoofd is ongevoelig voor het
mannelijk hormoon DHT, de voornaamste veroorzaker van kaalheid. In strikt
medische zin is het ook geen hoofd-, maar huidhaar. Het groeit je ganse leven
door, ongeacht waar je het plant.

    Dr. Reith uit Munchen is de chirurg die het reepje huid uit de haarkrans zal
verwijderen. Toffe peer, dr. Reith. Koetjes en kalfjes. 'Sag mal, was ist denn
doch los mit Ajax, dass war doch ein fabelhafter Mannschaft fruher, oder?' Nou,
dr. Reith, dass valt nogal mit und...' TSJAAAKK. Als een mes door de boter.

    De fotograaf deinst achteruit, er spat wat bloed op zijn lens. Zelf voel ik
uberhaupt gar nichts. Het is dat de verpleegster als een soort contragewicht
tegen mijn voorhoofd duwt, anders zou ik niet eens hebben geweten dat hij aan
het snijden is. En dat voor een zielepoot die bij de CONTROLE van zijn gebit de
tandarts al om een algehele verdoving vraagt. Door de verdoving trekt de huid
nog meer samen. Het gevoel bekruipt je dat je de valhelm van een driejarige
opgezet hebt gekregen. Maar wat is dit ongemak, vergeleken met de psychische
pijn van een almaar kaler wordend mens?

    Uit de statistieken van de FBI: als terroristen bij een gijzeling een
voorbeeld willen stellen en iemand executeren, is het slachtoffer in zeven van
de tien gevallen een kale(nde) man. Aan een conclusie waagt de FBI zich niet;ik
wel. De wellicht onbewuste opvatting van de criminelen dat een kale door zijn
beminden toch minder zal worden gemist dan iemand met haar.

    Terwijl dr. Reith bezig is met de 'Hollywood-hechting', een methode die geen
zichtbaar litteken achterlaat, ligt mijn reepje huid op de ontleedtafel. Daar
delen zes verpleegsters de haren op in minuscule single-, double- en
triple-grafts (transplantaten met een, twee en drie haarwortels). Technisch
gesproken is het mogelijk veel meer haren te plaatsen, maar de praktijk wijst
uit dat haarwortels waaruit tien of zelfs 20 haren steken, niet erg natuurlijk
ogen. Je krijgt dan het 'graspollen'- of 'Barbie'-effect en dat wil echt geen
mens op zijn hoofd hebben. Na een uurtje sorteren blijkt het reepje huid 4570
haren te hebben opgeleverd. Ik wist niet dat ik het in mij had. Mijn kapper
evenmin.

    De kapper verwees me naar Laser Aesthetic. Dat komt, raar maar waar: mijn
kapper en ik hebben het nooit over het weer, maar altijd over haar. Hij zei: 'je
zit nu bijna 25 jaar te zeuren over je kaalheid. Wordt het niet eens tijd dat je
er wat aan doet?' Ik zei: 'Ammenooitniet. Een pruik zeker. Of mijn kop laten
verminken door er met een appelboor gaten in te laten draaien door een of andere
dr. Mengele? Nee, bedankt. Ik heb die littekens gezien.' Hij zei: 'Er is
tegenwoordig een uiterst humane methode met laser. Je houdt je eigen haar. Half
Hilversum is er al geweest. Of was het je niet opgevallen dat er nog amper een
kale presentator op tv te zien is? Het is niet goedkoop, in jouw geval zit je al
gauw aan de 25.000 gulden...'

    VIJFENTWINTIGDUIZEND GULDEN - de uitschietende schaar maakte een lelijke
snee in mijn linkeroor.

    '...maar na een jaar heb je wel haar dat de rest van je leven doorgroeit. En
wat is nou helemaal 25.000 gulden. Een tweedehands Lada met sportvelgen. Je laat
je derde vakantie eens schieten, je ruilt je bankstel een jaar later in, je
steekt straks wat minder vuurwerk af...'

    Je gaat eens wat minder vaak naar de kapper, schamperde ik.

    'Nee, serieus. Het is een keuze: wat heb je liever: een tweedehands Lada of
eersteklas haar. En je kunt gespreid betalen. In de praktijk komt het neer op
een biertje per dag of zo.'

    Rationeel bezien had de kapper gelijk. Maar het was uiteindelijk een
volstrekt irrationele opmerking die de doorslag gaf. Die avond raakte ik in een
bar in gesprek met een man en zijn 30 jaar jongere vriendin. Ik vrees dat ik mij
een beetje uitsloofde. Tot het huppelkutje midden in een zin op mijn hoofd wees
en zonder een spoor van ironie vroeg of dat nu pijn deed, zo'n chemo-kuur.

    Ik belde de kapper.

    En vervolgens naar Haarlem.

    Daar is de ochtend inmiddels overgegaan in de middag. Met de door hemzelf
ontwikkelde laser brengt dr. Villnow het vooraf ingeschatte aantal
huidkanaaltjes aan. Haargrens en groeirichting zijn eerst met behulp van een
scanner bepaald. Het ruilverkavelingsgebied is met een viltstift gemarkeerd.
'Nog 200 gaatjes', tettert Villnow in mijn oor. Reeds jaren werkzaam zijnde in
de cosmetische chirurgie en haar research, ontdekte hij de Hairlase-methode door
stom toeval. Het kostte hem nog een miljoen om de bijbehorende software te
ontwikkelen. En de benodigde patenten te verkrijgen.

    'Het samenspel tussen laser, scanner en software (de software bij de
Hairlase-methode is geheim, de lasers kosten een half miljoen en worden
jaarlijks vernieuwd) creeert een micro-nauwkeurigheid die met geen scalpel,
mesje, naald of (appel)boor wordt bereikt. Het genezingsproces verloopt daardoor
sneller en laat geen zichtbare littekens achter. De gehanteerde methode
resulteert in een haargrens die natuurlijk is, ook bij naar achteren vallend
haar. 'Prikkeldraad', zoals je vroeger zag, is nu uitgesloten.'

    Villnow trekt de vergelijking met een biefstuk. 'Die schroeit dicht op een
bakplaat. Zoals dat ook gebeurt met een vinger, die je er te lang oplegt.
Behalve als je die er supersnel weer aftrekt. En de zijwaartse draaiing die onze
laser maakt, is super-, super-, SUPER-snel. Een laser verbrandt de hoofdhuid
niet, maar verdampt het vocht dat in de huid aanwezig is. Hierdoor ontstaan
minuscule gaatjes, waarin de verpleegsters straks jouw haarwortels gaan planten.
Zo, de doorbloeding is nu helemaal naar mijn zin. Ik laser nog even de laatste
honderd huidkanaaltjes bij je. Zit stil en ga maar wat voor jezelf doen. Wil je
koffie, thee, soep misschien?'

    DE TEGENKRACHTEN. Ik vertelde van de aanstaande operatie. Iedereen lachte
mij uit. Ik vertelde van de prijs. Sommigen werden boos, anderen weigerden het
te geloven - allen hadden zij haar. Ik schamperde over hun tweedehands Lada's,
hun zoveelste vakantie, hun nog in goede staat zijnde bankstel dat in het
tuinschuurtje stond. Ze zeiden dat dat wat anders was. Waren dit mijn vrienden?
Dan zou ik de vijand weleens willen horen! Die vijand had vele gedaanten.

    1. Vrouwen - 'Joh, er is geen vrouw die daarop let. Het gaat ons bij een man
om karakter, uitstraling, persoonlijkheid. Die geven de doorslag.'

    Dat zal zonder twijfel waar zijn; alleen jammer dat tegen de tijd dat die
vrouwen mijn sterke karakter en flamboyante persoonlijkheid ontdekken, ze
meestal al hun tweede kind verwachten bij een ander. Een vrouw die zegt dat het
uiterlijk van haar echtgenoot haar koud laat, heeft meestal een foto van Richard
Gere onder haar kussen. Ze kunnen de pot op wat mij betreft.

    2. Mannen - 'Joh, het was mij niet eens opgevallen dat je kaal WAS.' De
categorie bij wie de buurman maanden dood voor het raam kan zitten. Niets is
erger dan onverschilligheid. Collega's die op je afkomen en roepen: 'Niet
zeggen, ik ZIE iets aan je. Laat je soms je snor staan?' - terwijl je been is
afgezet. Veel gehoorde opmerking uit die hoek: 'Dat zou ik nou nooit laten doen,
als ik kaal was.' Meestal ZIJN ze ook kaal. Maar is het hen gewoon nooit
opgevallen. Ook ZIJ kunnen de pot op.

    3. Wereldverbeteraars - 'Joh, ik snap niet dat je daar geld aan uitgeeft,
terwijl we in Nederland met de collectebus moeten rondgaan om het kankerfonds
aan genoeg financiele middelen te helpen. Ik bedoel... als je nou ZIEK was...
Geef dat geld dan aan Greenpeace.' Het soort lieden dat je een schuldgevoel
aanpraat, zodra je ook maar iets doet dat verder gaat dan het instandhouden van
de menselijke soort. Maar ook het soort dat straks vooraanstaat om de kindertjes
van blonde pijpenkrullen en blauwe ogen te voorzien, zodra de overheid
toestemming geeft om mensen te klonen.

    Vrouwen, mannen, wereldverbeteraars: ze kunnen allemaal de pot op.

    In de minuscule huidkanaaltjes, die een doorsnee hebben van 0.4 tot 0.8
millimeter, brengen twee verpleegsters de transplantaten aan. De single-grafts
(die met een haarwortel) worden vooraan geplaatst, om een zo natuurlijk mogelijk
effect te bereiken. De double- en triple-grafts - die zorgen voor het volume -
worden in de achterliggende gebieden gezet. Een volksverhuizing van 4570
menselijke haren die ruim twee uur zal vergen. Een monnikenklus. En fysiek zwaar
werk. 'Uw huid is zeer strak', hijgt verpleegster Melanie aan mijn rechterkant.
Na een karwei als dit is haar rug 's avonds versleten. 'Dat komt, ik kan alleen
staand werken.' Inge, die aan mijn linkerzij, klaagt dat de grafts gemiddeld pas
na drie pogingen naar haar zin zijn. 'U heeft een zeer weerspannig hoofd.' Even
na vieren ben ik klaar. De behandeling wordt afgerond met een medische wasbeurt.

    Vervolg op pagina 39

    Er bestaat al donorhaar

    Haar

    Vervolg van pagina 37

    FEITEN: Op Nederlandse verjaardagen gaat een op de vier gesprekken tussen
mannen over kaalheid. Alleen over sport, werk en vrouwen wordt vaker gepraat.
Een enquete van het Franse werkgeversverbond naar sollicitatiegedrag bracht aan
het licht dat bij gelijke geschiktheid van twee kandidaten de baan gaat naar de
kandidaat met haar. De laatste kale Amerikaanse president huisde 26 jaar geleden
in het Witte Huis. Hij heette Gerald Ford - en hij was niet gekozen door het
volk, maar volgde als vice-president de afgezette Richard Nixon op.

    'Ik heb een hele zware ziekte, MS, maar in de lichtst denkbare vorm', zei
celliste Jacqueline du Pre tegen de beroemde Pablo Casals. 'Maar ik weiger om
aan doodgaan te denken.' Casals antwoordde: 'U boft. Ik heb de lichtste ziekte,
kaalheid, maar in de zwaarst denkbare vorm. Het ergste is nog dat je er niet aan
doodgaat. Die ontsnappingsmogelijkheid is MIJ niet gegund.'

    * * *

    De nacht breng ik zonder ook maar een verbandje in een hotel door; je mag
pertinent niet autorijden. De verdoving begint nu uit te werken, maar de vier
pijnstillers plus slaappil die ik heb meegekregen, helpen de nacht draaglijk
houden.

    De volgende ochtend wacht weer een medische wasbeurt plus een algehele
controle.

    'Het ziet er prima uit', zegt directeur Erwin Kettmann. We filosoferen over
de toekomstmogelijkheden. 'Er is al donorhaar', zegt Kettmann. 'Haarwortels van
anderen die worden ingezet bij een kalend iemand. Maar het probleem is nog dat
haar - net als een hart of een nier - afstotingsverschijnselen opwekt. Daarom
lukt het slechts bij familieleden - moeder, dochter, zuster. Haar van vader op
zoon stoot bijna altijd af. Waarom weten we nog niet. Toch ben ik ervan
overtuigd dat - ooit - haarbanken als paddestoelen uit de grond zullen rijzen.'

    Ik krijg was-instructies mee naar huis. Plus een levenslange groeigarantie
voor elke getransplanteerde haarwortel. Pas na twee weken mogen de hechtingen
achter op het hoofd eruit. De eerste vier dagen moet ik inspanningen vermijden;
de daaropvolgende tien dagen in aangepast tempo werken. Na drie dagen kan er een
zwelling optreden, als je jezelf niet in acht neemt. Dat doe ik dus ook niet.
Stomme lul! Eigen schuld, dikke bult. Mijn voorhoofd zakt zowat tot over mijn
knieen. Ik lijk een aan land gespoelde potvis. Op Dag 6 neemt de zwelling af, op
Dag 8 heb ik mijn normale kop terug.

    Op Dag 14 is dat weer een kale kop. Want het aangebrachte haar valt eerst
uit. Pas na twee tot vijf maanden zal de eerste haarGROEI waarneembaar zijn.

    En na 14 maanden het eindresultaat: het behandelde gebied zal dan geheel
bedekt zijn met haar. Gedurende die periode zullen we u regelmatig van het
verloop van dit proces op de hoogte houden.

    PS - Ik kijk 's nachts niet langer met een spiegeltje en een zaklantaarn
onder de dekens om te zien of het in het donker sneller groeit. Mijn vrouw werd
er nerveus van.

    Verpleegsters bij het selecteren van de haarwortels. Foto Ton Poortvliet

    Foto Ton Poortvliet

    Lichaamsverzorging ; Mannen ; Maatschappij ; Bevolking ; Consumentenzaken

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               4 of 94 DOCUMENTS

                                Algemeen Dagblad

                               December 27, 2000

Apen knokken gewoon tijdens het kerstmaal

BYLINE: VAN EEN ONZER VERSLAGGEVERS

SECTION: Binnenland; Pg. 4

LENGTH: 322 words

DATELINE: Hilvarenbeek


    Alsof ze dagenlang geen eten hebben gehad, zo komen 60 mantelbavianen hun
rots op safaripark Beekse Bergen afgerend. Je zou haast denken dat de aapjes wel
degelijk benul hebben van data en dus beseffen dat het tweede kerstdag is.
Traditioneel de dag van hun feestmaal.

    Apen zijn net mensen, of andersom. Altijd te porren voor een lekkere hap
eten. Maar de bavianen gaan heel anders met hun kerstmaal om dan de meeste
Nederlanders met hun diner. Ze hebben zes leiders in hun midden die zich als
eerste bij de schalen melden. Netjes aanschuiven doen ze niet. In plaats daarvan
storten ze zich op de met zorg versierde schalen. In hun kielzog nemen de andere
aapjes plaats. Ietwat bescheidener eten ze ook wat, maar o wee, als ze iets
pakken wat een van de leiders voor zichzelf in gedachten had. Dan volgt
onmiddellijk een forse draai om de oren en wordt de lekkernij afgepakt. Eerlijk
delen moeten de mensen maar doen, voor kerstgedachten is geen plaats in de
dierenwereld. Eigenlijk is deze maaltijd niet veel bijzonderder dan anders.

    Op de schalen liggen weliswaar heerlijke stukken ananas, paprika's,
sinaasappels, meloenen en ander sappig fruit en rauwe groenten, maar dat
verschilt in niets met wat de apen in maart, augustus of november krijgen
voorgeschoteld. Het is de manier van opdienen die het tot een feest maakt. Zoals
onze biefstuk op 25 december ook lekkerder smaakt dan op 18 april.

    Natuurlijk komt het gewone volk onder de mantelbavianen niets te kort. Als
hun leiders de buiken vol hebben, kunnen zij in alle rust genieten van hun deel.
Daarna klimmen ze de rots weer over om 's avonds weer hetzelfde te krijgen. Het
enige echte verschil is dat het dan geen publieke voorstelling is.

    Aan tafelmanieren doen de mantelbavianen in de Beekse Bergen niet, ook niet
op tweede kerstdag. Foto Cor de Kock

    Dieren ; Feestdagen ; Algemeen ; Wetenschap en Techniek ; Exacte
Wetenschappen ; Biologie

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               5 of 94 DOCUMENTS

                                Algemeen Dagblad

                               December 23, 2000

Kok weet nu al precies wat hij wil ; Premier aast op rol in Europese politiek

BYLINE: REDMAR KOOISTRA

SECTION: In het nieuws-Enter; Pg. 9

LENGTH: 1132 words


    HET DILEMMA voor Wim Kok is groot. Dat wil zeggen: hij weet wat hij wil,
maar wat is de beste manier om dat doel te bereiken. Als minister-president
heeft hij na ruim zes jaar zijn beste tijd wel gehad. Dat hoeft Jeltje van
Nieuwenhoven, de voorzitter van de Tweede Kamer, hem niet te vertellen. Kok
beseft dat ook zelf wel. Maar weggaan als minister-president betekent voor Kok
allerminst een afscheid van - wat zo plechtig heet - het publieke ambt. In
tegendeel: Kok brandt nog van ambities, zoals die hem in zijn loopbaan steeds
verder hebben gebracht. Zijn volgende bestemming is Europa.

    Dankzij de vasthoudendheid van Kok, die in zijn vakbondstijd leerde
onderhandelen, wist Nederland in Nice een stem meer in de Europese Raad te
bedingen dan Belgie. Over de kwaliteit van die prestatie is in eigen land
schamper gedaan, want wat betekent nu dat ene stemmetje meer. En inderdaad,
tegen de achtergrond van de verbale oorlog die de Europese staatshoofden en
regeringsleiders aan de Franse Riviera voerden, steekt deze nationale winst
schril af. Desondanks heeft Kok zich daar met al zijn kracht voor ingezet.

    In die kenmerkende houding ligt opgesloten dat Kok intussen met heel andere
dingen bezig is dan uitsluitend het voorzitten van de wekelijkse ministerraad in
de Treveszaal. Het hoofd van deze sociaal-democratische premier, die met zijn
partij al jarenlang een wonderlijke relatie onderhoudt, is voornamelijk elders.
Hij zal zijn voormalige VVD-opponent Frits Bolkestein niet gauw nazeggen dat
Nederland eigenlijk is voltooid, maar de uitdagingen in het polderland zijn
ontoereikend geworden. Het passen op de winkel inspireert niet erg meer.

    Kok wordt in toenemende mate in beslag genomen door het Europese vraagstuk,
het verre van voltooide bouwwerk van de integratie van landen op het oude
continent. Zijn achtergrond is bekend, maar zelden wordt daarnaar verwezen als
het om zijn drijfveren gaat. De bombardementen op Rotterdam, die hij als klein
jongetje waarnam vanuit zijn geboorteplaats Bergambacht, legden het fundament
voor zijn fascinatie. Die ervaringen leveren de brandstof op voor zijn
werkelijke passie: Europa. De diepere laag in de saaie en degelijke Kok is in
Nederland nooit aangeboord, en emotieloos als hij schijnt zal hij zelf niet snel
over zijn onderliggende motieven beginnen.

    En dus beperkt journalistiek en politiek Nederland zich tot de vraag, die
ook wel opportuun is, of Kok nog een keertje lijstrekker van de PvdA wil zijn om
daarmee de weg te effenen naar zijn derde premierschap. De man heeft bedenktijd
gevraagd, maar het wordt nu steeds duidelijker dat hij daarmee niet allereerst
een plaatsje op het pluche in Den Haag op het oog heeft. Nee, Kok weet dat hij
een prominente rol in de Nederlandse politiek moet blijven spelen om een gooi te
kunnen doen naar het voorzitterschap van de Europese Commissie. Maar zoiets
voortijdig en hardop zeggen is tegelijk einde oefening.

    De opvolging van Kok is op zichzelf al ingewikkeld genoeg, al heeft Van
Nieuwenhoven volstrekt gelijk dat fractievoorzitter Ad Melkert daarvoor in veel
opzichten uitermate geschikt is. Melkert oogt niet als een stemmentrekker, omdat
hij wordt afgeschilderd als kil en afstandelijk. Maar terecht maakt de
Kamervoorzitter in dit verband een vergelijking met Joop den Uyl, die evenals
Melkert een intellectualistisch imago had en het gewone volk aanvankelijk niet
erg wist aan te spreken, maar uiteindelijk toch in staat was te verwoorden wat
kiezers van de PvdA verlangen. Die kans heeft Melkert nog niet gekregen,
ofschoon hij een verdienstelijk minister van Sociale Zaken was.

    De strategische overwegingen van Kok om voorzitter te worden van de Europese
Commissie, waarvoor hij eerder al even in de markt was, leveren ook de PvdA veel
hoofdbrekens op. Kok wil wel plaatsmaken voor een opvolger en diens naam mag in
zijn geval ook best Melkert luiden, maar als hij na de verkiezingen van mei 2002
ambteloos burger zou zijn, is zijn kans op een Europese positie goeddeels
verkeken. Kok moet dus op enigerlei wijze betrokken blijven bij het Haagse spel
om zich te verzekeren van een springplank naar Brussel. Maar garanties zijn niet
te verkrijgen, anderhalf jaar voor de verkiezingen.

    Wim Kok is sinds 1987 eerste man van de PvdA, in het verkiezingsjaar 2002 is
dat dus vijftien jaar. Een generatie jongeren kent niemand anders als de
belangrijkste politicus van het land, zoals dat voor hem het geval was met Ruud
Lubbers. In Duitsland gold eerder hetzelfde voor Helmut Kohl en in Engeland voor
Maragaret Thatcher. Amerikanen voorkomen zulke lange perioden door het
presidentschap aan twee termijnen van vier jaar te binden. Als Jeltje van
Nieuwenhoven probeerde het gevoel onder woorden te brengen dat mensen uitgekeken
raken op oude gezichten en dat de oude gezichten zich dat zelf ook moeten
realiseren, heeft ze andermaal gelijk.

    De openlijke discussie over het partijleiderschap schaadt Kok in zijn
behoedzame benadering van een toekomstige positie in Europa, terwijl hij over
uitstekende papieren beschikt om op enig moment de Italiaan Romano Prodi op te
volgen. In het Europese circuit is Kok al jarenlang een bekende figuur met veel
krediet. Nadat hij in 1989 minister van Financien werd, raakte hij betrokken bij
de oprichting van de Economische en Monetaire Unie, de EMU, die de komst van de
gemeenschappelijke munt in elf lidstaten van de Europese Unie mogelijk maakte.
Dat was het belangrijkste element van het Verdrag van Maastricht.

    Hoewel Kok ook in Nederland nog altijd veel aanzien geniet, nam de kritiek
de afgelopen jaren flink toe. Het eerste jaar van zijn tweede kabinet verliep
ondanks een klinkende overwinning bij de verkiezingen tamelijk dramatisch. En
bij verschillende gelegenheden kreeg hij het verwijt dat hij onvoldoende regie
voerde. Collega's prijzen hem om zijn werkwijze, maar steeds vaker wordt hem een
gebrek aan visie en overtuigingskracht aangewreven. Kok verzet zich tegen zulke
oordelen: hij zegt liever voor een adequate uitvoering van goede plannen te
zorgen dan zich te verliezen in uitbundige beschouwingen.

    In het moeizame proces waarin de Europese Unie zich thans bevindt, zou er
wel eens grote behoefte kunnen ontstaan aan de sobere en bescheiden wijze die
Koks optreden typeert. De president van Frankrijk, de kanselier van Duitsland en
de premier van het Verenigd Koninkrijk hebben een bekwame uitvoerder nodig, niet
iemand met veel pretenties en grote allure. Kok is zo'n figuur en hij weet dat
de grote spelers dat ook in hem zien. Maar om het daadwerkelijk te worden, moet
hij voorlopig alle kaarten aan de borst houden. Dat zijn partijgenoten het
geduld nu al beginnen te verliezen, is daarbij niet minder dan een gevaarlijke
complicatie.

    Openbaar bestuur ; Politiek en Staat

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               6 of 94 DOCUMENTS

                                Algemeen Dagblad

                               December 22, 2000

Mediterende kroonprins ; Coach Marco van den Berg: Ik ga conflicten uit de weg

BYLINE: REDACTIE: BERT VAN DER LINDEN. BIJDRAGEN: FRANK VAN DE GEVEL

SECTION: Sport; Pg. 21

LENGTH: 836 words


    Meditatie, zelfstudie en onbaatzuchtigheid zijn de opvallende motto's van
Marco van den Berg. Met zijn team Eiffel Towers neemt de jeugdige basketbalcoach
deel aan de 19de Holland Basketball Week.

    'Kroonprins van de basketbalcoaches' noemde bondscoach Maarten van Gent hem
onlangs. 'Door die opmerking voelde ik me gestreeld', erkent Marco van den Berg.
'Want Van Gent was mijn jeugdidool. Ik zat in 1982 in Groningen op de tribune
trots te wezen toen Donar onder zijn leiding de landstitel binnenhaalde.'

    Met dat gevoel van trots vindt de 35-jarige coach van het Nijmeegse Eiffel
Towers overigens wel dat hij verraad pleegt aan zijn levensfilosofie, die
grotendeels gebaseerd is op het boeddhisme. Een kroonprins staat immers boven
het gewone volk en het boeddhisme laat niet toe dat je jezelf op een voetstuk
plaatst. 'In dat geloof gaat men uit van een altruistische, onbaatzuchtige
levenshouding', doceert Van den Berg. 'Mijn filosofie naar mijn team is dan ook
zo dat ik probeer de spelers af te leren om te denken dat ze zelf belangrijk
zijn. Ik wil ze zover krijgen dat ze er over gaan nadenken hoe ze hun talenten
het beste kunnen gebruiken om het team beter te laten worden. Ik probeer ook een
werksfeer te scheppen waarbij ze gemotiveerd worden. 'Ik creeer dan ook geen
conflicten. Daarmee wil ik een angstcultuur wegnemen zoals: 'als je niet
presteert dan ...' of: 'als je slecht schiet dan....' Te vaak worden prestaties
benadeeld door de angst dat er iets fout gaat. Ik zoek dus de andere weg.
Spelers moeten zich veilig voelen door fouten te durven maken. Daarmee voorkom
je dat ze verkrampen. Als ik er in slaag de ego's te overwinnen dan denk ik dat
ik een goed team heb. Als iedereen maar aan zichzelf blijft denken, heb je een
groot probleem.'

    Hoewel juist basketballers behept zijn met een behoorlijk portie
macho-gevoel heeft Van den Berg om die reden nog maar van weinig spelers
voortijdig afscheid hoeven te nemen. Voordat hij met een speler in zee gaat,
moet deze weten wat hij kan verwachten van zijn trainer/coach. 'Spelers worden
door mij geselecteerd om pressiebasketbal te spelen. Dat vraagt fysiek erg veel
en houdt in dat hij geen hele wedstrijd zal aankunnen. Daarom zal hij moeten
accepteren dat hij bij mij minder minuten maakt dan hij gewend is. Om die reden
is aan het begin van dit seizoen Jeremy Eaton afgehaakt. Maar in de zeven jaar
dat ik nu in de eredivisie coach ben, is hij wel een van de weinigen. Als je
veel minuten eist, geef je eigenlijk aan dat je jezelf belangrijker vindt dan
het team. Maar in mijn filosofie is het zo dat iedereen uiteindelijk onderdeel
wil zijn van een harmonieus geheel. Ieder mens heeft het ook in zich om er juist
samen iets van te willen maken.'

    Mede daarom heeft Van den Berg zijn buitenlandse spelers verplicht om
Nederlandse les te volgen met als uiterste consequentie dat een speler niet
wordt opgesteld als hij zich aan die taallessen onttrekt. Zover is het nog niet
gekomen. De aanpak van de coach heeft kennelijk wortel geschoten bij de
vreemdelingen want de drie Amerikanen leren tot dusverre braaf hun Nederlandse
woordjes. Zoals de spelers zich ook laten onderwerpen aan de testen van
sportpsycholoog Rico Schuijers, die er toe dienen om een beter inzicht te
krijgen in hun sterke en zwakke punten op psychologisch gebied.

    Maar niet alleen van zijn spelers verwacht de in Groningen opgegroeide Van
den Berg dat ze zich ontwikkelen. Die verplichting legt hij ook zichzelf op.
Alleen ontbreekt hem momenteel de tijd om zich op alle gebieden te laten
bijscholen. 'Ik ben eigenlijk 24 uur per dag met basketbal bezig. Naast mijn
werk bij Eiffel ben ik ook nog bondscoach bij de jongens vanaf 15 jaar. Daarom
heb ik maar weinig tijd voor wat anders. Als het even kan besteed ik wel twee
uur per dag aan zelfstudie over het boeddhisme en probeer ik ook te mediteren.
Het liefst zou ik eigenlijk een jaar vrij willen nemen om me te verdiepen in de
manier hoe andere mensen in de sport werken.

    'Hoe gaat het bijvoorbeeld toe bij de Senseis, de leermeesters in Japanse
verdedigingssporten? Zij proberen de geest klaar te maken voor het lichaam. Maar
ook voetbalcoaches als Ferguson en Lippi boeien me mateloos. Van hen zou ik wel
willen weten hoe ze iets positiefs creeren. Zoals ik ook geboeid ben door de
manier van werken en leven van Phil Jackson, de basketbalcoach van de LA Lakers.
Ook hij is aanhanger van het boeddhisme. Toen ik daar al vijf jaar mee bezig
was, kwam ik er achter dat ook hij die richting aanhing. Ik ga alleen niet zover
als hij door met het hele team in meditatie te gaan. Al geloof ik wel dat zoiets
resultaat kan hebben. Bij Shaquille O'Neal zie je bijvoorbeeld een duidelijke
verandering. Toch is het leuk te weten dat een coach van zo'n hoog niveau min of
meer dezelfde filosofie aanhangt als ik. Daarom ben ik misschien wel op de goede
weg.'

    Marco van den Berg: 'Ik probeer de spelers af te leren om te denken dat ze
zelf belangrijk zijn.'Foto Cor de Kock

    Basketbal ; Sport

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               7 of 94 DOCUMENTS

                                Algemeen Dagblad

                               December 16, 2000

Peper (7)

BYLINE: R.A. DE JONG, ROOSENDAAL.

SECTION: Trefpunt; Pg. 13

LENGTH: 143 words


    De politici vragen zich wanhopig af waarom de opkomst bij verkiezingen
blijft dalen. Het antwoord is duidelijk, een politicus moet van onbeschreven
gedrag zijn en zijn morele standaard moet hoog liggen. Als een politicus de fout
in gaat, moet de consequentie duidelijk zijn: hij is niet geschikt om een
openbaar ambt te vervullen, zeker niet waar de bewijsvoering zo duidelijk was
als bij Peper. Als hij dan via schimmige besluiten 'gerehabiliteerd' wordt,
worden degenen die hem weer in het zadel helpen zelf verdacht van
vriendjespolitiek en klassenjustitie en dus ongeloofwaardig. Zo wordt het
vooroordeel over politici bevestigd en de politiek verliest weer krediet.
Melkert bewijst weer eens dat het oude-jongens-krentenbroodcircuit belangrijker
is dan het algemeen belang en geeft aan complete minachting te hebben voor de
gewone burger.

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               8 of 94 DOCUMENTS

                                Algemeen Dagblad

                               December 15, 2000

Peper (3)

BYLINE: C.J.F. VAN DEN BORRE, ROTTERDAM.

SECTION: Trefpunt; Pg. 9

LENGTH: 147 words


    Langzamerhand is het voor de gewone burger niet meer te volgen. De
ex-burgemeester van Rotterdam gaf gemeenschapsgeld voor prive-doeleinden uit.
Dat is geen fraude. Sterker nog, hij deed niets fout, maar nam als minister wel
ontslag. Het OM veegt nu even de vloer aan met het gerenommeerd adviesbureau
KPMG. Zeker een stelletje sufferds daar. Geen strafbare feiten? Verjaard? Hier
verjaart alles als de overheid zelf lang genoeg wacht. Nog voor de verklaring
van het OM komt Peper zelf al om de hoek met in zijn kielzog partijgenoot
Melkert. Ze zijn allemaal blij. Er was niets aan de hand en er moet eerherstel
komen, waarna een nieuwe functie voor de arrogante Peper kan worden
gecreeerd.Niet moeilijk, want we denken allemaal dat Melkert de volgende premier
wordt na de grijze muis Kok. Dus in 2002 een nieuw kabinet met minister Peper?
Kan niemand deze onzin stoppen?

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               9 of 94 DOCUMENTS

                                Algemeen Dagblad

                               December 13, 2000

Korthals heeft voorspellende gaven in Dover-debat

BYLINE: DOOR WILCO BOOM

SECTION: Binnenland; Pg. 5

LENGTH: 491 words

DATELINE: Den Haag


    'Zelf zou ik het liefst hebben gehad dat de hele zaak nu aan de rechter
wordt voorgelegd, die alles in zijn context zal bekijken. Ik denk dat dat ijdele
hoop is. Daarmee zal ik te leven hebben. Ik zal ook een beetje geluk moeten
hebben wat dat betreft.'

    Het klonk wat klagerig op 16 november jongstleden uit de mond van
VVD-minister Korthals (Justitie), tijdens het vorige Kamerdebat over het
Dover-drama, waarbij 58 Chinezen de dood vonden in een container. Vandaag, nog
geen maand later, moet hij weer tekst en uitleg geven over ontwikkelingen in de
zaak.

    Korthals vindt dat hij als minister afstand moet houden van strafrechtelijke
onderzoeken. Eerst moet de rechter oordelen, vindt hij. Pas als deze concludeert
dat politie en Openbaar Ministerie steken hebben laten vallen, breekt volgens
hem het moment aan dat de Kamer hem op zijn verantwoordelijkheid kan aanspreken.
Zijn woorden blijken voorspellende waarde te hebben gehad.

    Aanleiding voor het debat van vandaag is het nieuws dat de politie al voor
het drama wist dat hoofdverdachte O. vaak omging met de Chinese
mensensmokkelaarster K. De minister heeft steeds gezegd dat O. in relatie werd
gebracht met de smokkel van Koerden, niet van Chinezen.

    Korthals sloot dat vorige maand al niet uit: 'O. had meer contacten dan voor
een gewone burger voor de hand liggen; hij had mogelijk dubieuze relaties, maar
door de bank genomen kon de identiteit van degenen met wie hij sprak niet worden
vastgesteld.' De politie stelde op 21 juni, drie dagen na drama, vast dat K. in
drie politieregio's geregistreerd stond wegens mensensmokkel, zo werd deze week
bekend. Sedert april werden O. en K. samen gesignaleerd.

    Korthals wederom in het Dover-debat: 'Ik realiseer mij heel goed dat op een
departement als dat van Justitie voortdurend, bij voorbeeld uit allerlei
opsporingsonderzoeken, gegevens naar voren komen die pikant zullen zijn en dat
er dan weer kan worden gevraagd: had de minister dat niet moeten weten en had de
minister dat niet moeten melden?'

    Het zijn precies die vragen waarop de Kamer vandaag antwoord wil. Bij een
aantal fracties blijft het knagen dat het Dover-drama misschien had kunnen
worden voorkomen. 'Gegevens van opsporingsonderzoeken zal ik niet naar buiten
brengen, om de doodeenvoudige reden dat er elke keer weer wat zal zijn',
kondigde Korthals vorige maand al aan.

    Of de Kamer vandaag met deze voorspelling genoegen neemt, staat te bezien.
Alle fracties waren het er toen over eens dat er 'een grens is bereikt', zoals
de PvdA het formuleerde. PvdA-woordvoerder Kalsbeek was toen een van Korthals'
scherpste critici. Juist zij is naar verwachting de nieuwe staatssecretaris van
Justitie, zodra de huidige Cohen, burgemeester van Amsterdam wordt. Zij en
Korthals hebben overigens een goede verstandhouding.

    Recht ; Criminaliteit ; Delicten ; Mensenhandel ; Maatschappij ; Bevolking ;
Illegalen ; Verkeer en Vervoer ; Vrachtvervoer

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               10 of 94 DOCUMENTS

                                Algemeen Dagblad

                               December 12, 2000

Elisabeth the Last

SECTION: Show & zo; Pg. 2

LENGTH: 661 words


    STEEDS DUIDELIJKER blijkt dat ze in Groot-Brittannie niet meer zo dol zijn
op hun vorstenhuis. Vorige week heeft het gerenommeerde dagblad The Guardian
zelfs openlijk beleden dat de monarchie moest worden afgeschaft.

    En dat in een land waar de tradities altijd zo onwrikbaar vastlagen dat de
rechters er nog steeds met een 300 jaar oude pruik op hun hoofd rechtspreken!
Maar ook het tijdschrift The Economist had alweer zes jaar geleden vastgesteld
dat een koning of koningin niet meer in deze moderne tijden past. Het gist en
borrelt dus daarginds.

    Zijn nu de bezwaren overzee van dezelfde snit als wat hier onze beide
republikeinse genootschappen betogen? Gedeeltelijk wel, maar er spelen in
Engeland ook andere, specifiek-Britse kwesties mee. Zo berust het monarchale
stelsel daar op de verdediging door Thomas Bagehot, die in de 19-de eeuw het
standpunt innam dat het gewone volk vooral niet mocht zien hoezeer de geldende
wetgeving het resultaat is van touwtrekken en schipperen tussen verschillende
politieke standpunten. Dit geruzie in het parlement diende aan het oog
onttrokken te worden door de glans en glorie van het koningschap. De monarch
ondertekende de wetten en daarmee gaf hij ze een eerbiedwaardige status waardoor
het volk bereid zou zijn ze te gehoorzamen.

    De zin van de monarchie is dus de waardigheid die zij aan het politieke
geharrewar verleent. Maar in de laatste decennia is nu juist waardigheid wel het
laatste wat de familie Windsor in het persoonlijke vlak te zien heeft gegeven.

    Daar komt nog bij dat het parlement in Westminster kort geleden heeft
ingestemd met het Europese verdrag waarin de grondrechten zijn omschreven. En
dat nu geldende verdrag blijkt strijdig met de Britse wet die de erfopvolging
van het koningshuis regelt. Daarin staat immers dat nooit een niet-protestantse
vorst op de Engelse troon mag zitten.

    Zo'n voorschrift is onverenigbaar met de gegarandeerde vrijheid en
gelijkheid van alle godsdiensten. Ook is de positie van de vrouw in de
erfopvolging achtergesteld bij de man en ten derde is er een wet die het
publiceren van bedenkingen tegen de monarchie als hoogverraad strafbaar stelt.
uiteraard is zo'n wet strijdig met de vrijheid van drukpers.

    Ook wordt de Prime Minister in Groot-Brittannie door de koning benoemd en
dat maakt zijn positie vrijwel onaantastbaar tegenover het parlement dat
bijvoorbeeld nauwelijks invloed kan uitoefenen op het door Blair gevoerde
beleid.

    In deze opzichten is het pleidooi van The Guardian voor de instelling van
een Republiek dus een typisch Engelse aangelegenheid. Het koningshuis is daar nu
eenmaal aanzienlijk minder populair dan in ons land. Bij een peiling liet 54
procent van de ondervraagden weten Charles geen geschikte opvolger te vinden van
Elisabeth II.

    Maar in andere opzichten lopen de pleidooien van de Engelse republikeinen
vrijwel parallel met die van hun Nederlandse collega's. Ook daar wordt sterk
gevoeld dat de staatsvorm de Britten tot onderdanen stempelt, in plaats van
vrije burgers. daarnaast groeit er het besef dat het koningschap een rol is die
je in de 21ste eeuw niet meer van een mens mag vergen. Op 6 december zag je weer
- moppert The Guardian - hoe de rijkste vrouw ter wereld, gehuld in goud,
juwelen en hermelijn, het parlement binnenschrijdt om daar een
regeringsprogramma voor te lezen dat er op uit is de ergste armoede en
achterstanden in het land te bestrijden...

    Maar het meest fundamentele blijft natuurlijk toch, zowel daar als hier, dat
de monarchie, met alles wat die aan hofkliek en knipmessende lakeien meebrengt,
het principe van omgelijkheid van alle mensen in stand houdt: enerzijds die heel
bijzondere hooggeplaatsten met hun blauwe bloed en anderzijds wij, de gewone
mensen, het klootjesvolk. In Engeland ziet nu bijna de helft van de bevolking in
dat dit een idee is 'whose time has been'.

    Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               11 of 94 DOCUMENTS

                                Algemeen Dagblad

                               December 11, 2000

Naakt in het kwadraat ; Anatomie als entertainment

BYLINE: DOOR LEO VAN MARREWIJK

SECTION: Sport; Pg. 18

LENGTH: 736 words

DATELINE: Oberhausen


    In een cursus 'creatief met anatomie' zou de tentoonstelling Korperwelten in
Oberhausen hoog scoren. In Duitsland is de discussie over het tonen van
geconserveerde lijken in de meest uitgeklede vorm die er bestaat (plastinatie)
nog altijd in volle gang.

    Bij de entree glimmen de opengeklapte schedels een ieder tegemoet. Een
openbaar ontkleed lichaam mag zich doorgaans toch al in een grote belangstelling
verheugen, maar bij Korperwelten gaat het om vleesloos naakt in het kwadraat. De
Duitse tentoonstelling is controversieel en dat vinden de organisatoren lekker.
Iedere nieuwe discussie over plastinatie, de techniek waarbij menselijke
lichamen en afzonderlijke organen op een bijzondere manier worden geconserveerd,
leidt immers tot meer nieuwsgierige bezoekers.

    De godfather van de plastinatie, patholoog-anatoom prof. dr. Gunther van
Hagens, wilde met zijn in de jaren 70 ontwikkelde techniek taboes doorbreken.
Daarin lijkt hij geslaagd. Zijn tegenstanders spreken van misplaatste
Disney-effecten en het lichaam als kermisattractie, maar ruim zes miljoen
bezoekers hebben de tentoonstelling inmiddels bezocht. De reacties zijn in
meerderheid positief; een (vooral kerkelijke) minderheid beoordeelt het getoonde
als 'moreel verwerpelijk'. Een inwoner van Essen verloor een rechtszaak tegen
Korperwelten nadat hij de 'lijkenprostitutie' per direct stop wilde zetten.

    De tegenstanders van Von Hagens kregen afgelopen donderdag nieuwe munitie.
De onthulling van een enorm paard met twee ruiters is volgens de makers 'een
nieuw hoofdstuk in de geschiedenis van conservering', maar heeft volgens de
opponenten van Von Hagens veel meer met spektakel dan met anatomie te maken. Von
Hagens reageert vanuit China koeltjes. 'De normale burger interesseert zich niet
voor anatomie. Door lijken figuurlijk te laten leven, bevorderen we de interesse
en kennis van het lichaam bij het publiek. Entertainment in de anatomie is nog
nieuw, maar Korperwelten is beslist geen show. Het wordt pas een show als de
anatomie niet meer voorop staat', aldus Von Hagens.

    Dat die anatomie voorop staat, is duidelijk. Een skelet dat met een
tikkeltje verbaasde blik z'n eigen huid in de handen heeft, een compleet
zenuwstelsel, uitgestalde nieren met en zonder tumor en een spierbundel die een
soort polonaise uitvoert met z'n eigen skelet: het zijn ongebruikelijke
anatomische lessen. Dat zojuist genuttigde lunches bij bezoekers niet direct de
maag verlaten, heeft ongetwijfeld te maken met de fascinerende, vaak
kunstzinnige en soms grappige manier waarop de levenlozen een tweede kans hebben
gekregen.

    Het zal weinig verwondering wekken dat de kennis van het lichaam toeneemt
door een bezoek aan de tentoonstelling. Uit enquetes zou zelfs blijken dat
bezoekers van Korperwelten na bezichtiging gezonder gaan leven. Het lijkt een
sterk verhaal, maar het tonen van een gezonde long naast een (zwarte) rokerslong
kan bij menig roker in elk geval een tijdelijke invloed hebben. Ook zou de
bereidheid om zich in te schrijven als orgaandonor gestegen zijn. Aan donoren
voor het plastineren schijnt men overigens toch al geen gebrek te hebben:
momenteel staan er 3000 op de wachtlijst. De volgens velen esthetische manier
waarop de lichamen worden bewerkt zal daar een rol bij spelen. En dat na je dood
misschien alleen je aangetaste lever de tentoonstelling haalt, blijkt dan minder
van belang te zijn.

    Von Hagens beweert dat hij de harten van de mensen voor anatomie wil openen.
Dat hij die harten (voor de goede orde: die van de doden) en andere organen ook
letterlijk opent, leidt bij de levenden soms tot tweeslachtige gevoelens. Meer
kennis van het lichaam is mooi, maar te veel weten is ook niet alles. Twee
Nederlandse dames kijken met lichte afschuw naar een skelet dat trots de eigen
galstenen aan het publiek showt. Het duo is unaniem: 'Getver, dat soort dingen
willen we helemaal niet weten en zien'.

    Korperwelten is tot 28 januari 2001 in Oberhausen te zien, vanaf 10 februari
2001 is de tentoonstelling in Berlijn te bewonderen. Meer informatie:
www.koerperwelten.com

    De recente onthulling van een enorm paard met twee ruiters is volgens de
makers 'een nieuw hoofdstuk in de geschiedenis van conservering', maar heeft
volgens opponenten veel meer met spektakel dan met anatomie te maken. Foto
Annemiek Mommers

    Musea en galerieen ; Biologie ; Wetenschap en Techniek ; Exacte
Wetenschappen

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               12 of 94 DOCUMENTS

                                Algemeen Dagblad

                                December 9, 2000

Kilometerheffing (17)

BYLINE: JOHN TIMME, ROTTERDAM.

SECTION: Trefpunt; Pg. 13

LENGTH: 142 words


    Zijn de bedenkers van het systeem van kilometerheffing zich er van bewust
dat dit een enorme chaos op de automarkt veroorzaakt? Er zal circa vijf jaar
voor de vermoedelijke ingangsdatum een kopersstaking uitbreken, omdat niemand
meer bereid is een dure bpm-belasting te betalen kort voor het verdwijnen er
van. Dit betekent voor de autohandel een gigantische omzetderving van tientallen
miljarden guldens en voor de fiscus een miljardenstrop. Bovendien valt dit
systeem, kenmerkend voor Paars, extra nadelig uit voor de modale man. Immers,
het dure kilometertarief drukt veel zwaarder op iemand die acht jaar met zijn
auto rijdt - hij moet het voordeel van het wegvallen van de bpm over veel meer
jaren uitsmeren - dan op iemand die in de luxe postitie verkeert zijn auto elke
twee jaar te kunnen inruilen. Dit is sociaal onaanvaardbaar.

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               13 of 94 DOCUMENTS

                                Algemeen Dagblad

                                December 4, 2000

Eerherstel voor de fifties ; Spannende jaren in het paradijs van onbegrensde
economische groei

BYLINE: CAREL BRENDEL

SECTION: Keerpunt; Pg. 9

LENGTH: 1770 words


    De fifties waren kneuterig en bedompt, de echte bevrijding kwam pas in 1966
dankzij de Amsterdamse provo's. Met dat eenzijdige beeld rekenen socioloog
Schuyt en architectuurhistoricus Taverne af in hun boek 1950. Eerherstel voor
een bij nader inzien zeer boeiende periode uit de Nederlandse geschiedenis.

    HET BOMBARDEMENT van 14 mei 1940 toejuichen deed de architect en
stedenbouwer Van Embden nog net niet. Maar de man, die in 1946 een nieuw ontwerp
voor de vernietigde binnenstad van Rotterdam moest maken, was best tevreden over
de ruimtelijke gevolgen van de Duitse terreurdaad. De 'tekortkomingen' van de
oude stad waren in een klap weggewerkt. Geen last meer van 'het chaotische van
den Coolsingel, de onmogelijke verkeerstoestanden, de ongevormdheid van het
Hofplein, de provisorische Doelen, het merkwaardige vertier op den Dijk, het
periodieke hooge water'.

    Van Embden kon de lege vlakte aan de Nieuwe Maas naar hartelust volgens de
modernste denkbeelden opnieuw inrichten. 'Wij zijn het verplicht aan onszelf en
aan de toekomst, om de volmaakste, doeltreffendste, karakteristieke vorm te
zoeken, ten einde het leven van vandaag, nu het eenmaal met geweld bevrijd is
geworden van de boeien van het verleden, thans ook de volle voordelen van de
vrijheid te gunnen.'

    Deze visie kan typerend heten voor de moderniseringsgolf, die na de Tweede
Wereldoorlog over het herrijzende Nederland rolde. Sterft oude vormen en
gedachten! Het ouderwetse polderlandje werd - met Amerikaanse Marshallhulp - in
sneltreinvaart omgevormd tot industrieel en commercieel bolwerk. Rotterdam
groeide uit tot Grootste Haven van de Wereld. Draglines ploegden het eiland
Rozenburg om. Historisch boerenland en een uniek natuurgebied (De Beer) moesten
daar wijken voor havenbekkens en raffinaderijen. Vijftig jaar later valt vooral
op dat de graafmachines niet werden opgewacht door actievoerders.

    Nederland was het 'paradijs van onbegrensde economische groei'. De
bioscoopjournaals maakten trots melding van de economische prestaties van
Rotterdam, de snelle uitbreiding van Schiphol, de bouw van de Deltawerken, de
inpoldering van de Zuiderzee en de aanleg van een dicht netwerk van snelwegen.
Deze modernisering is de rode draad in het recent verschenen boek 1950 -
Welvaart in zwart-wit, waarin socioloog Kees Schuyt en architectuurhistoricus Ed
Taverne de Nederlandse samenleving in de periode 1948-1973 beschrijven. Het boek
([f]95,-) is onderdeel van de serie Nederlandse cultuur in Europese context, een
sjiek project van SDU Uitgevers, dat ook de jaren rond 1650, 1800 en 1900
belicht. Die andere 'ijkpunten' liggen ver achter ons; Schuyt en Taverne
daarentegen hebben het in 1950 over een tijdperk waarover bijna alle
Nederlanders kunnen meepraten, uit eigen ervaring of door de verhalen van ouders
en grootouders. Volgens de volksoverlevering waren de jaren 50 knus en
kneuterig. In de winter stonden de ijsbloemen op de ramen; de meeste huizen
hadden geen douche of bad, dus ging je voor de snorrende kolenkachel in de teil
met warm water; vader ging nog op de fiets naar het fabriek, terwijl moeder de
huisvrouw langdurig in de weer was met wasbord en wringer. De geborgenheid is
door Van Kooten & De Bie en Gerard Cox treffend bezongen in Toen was geluk nog
heel gewoon.

    De 'bevrijding' uit deze 'gezapigheid' kwam voor veel jongeren eind jaren
60, met Radio Luxemburg en het piratenschip Veronica, de Beatles en de Rolling
Stones, de popfestivals in Woodstock en Kralingen en met de acties van provo's
en studenten in het 'magische' Amsterdam. De babyboomers grepen de macht en
verwezen de voorgaande generatie, die het land na de Bevrijding had opgebouwd,
naar de mestvaalt van de geschiedenis.

    Het boek 1950 - Welvaart in zwart-wit brengt een broodnodige correctie aan
op dit eenzijdige beeld. De jaren 50 waren minder saai en de jaren 60 lang niet
zo revolutionair als ons achteraf is aangepraat. Schuyt en Taverne zien de twee
decennia meer als een eenheid: de economische en technische omwenteling van vlak
na de oorlog werd afgerond met een modernisering op het sociale en politieke
vlak, die gelijk opging met de vooral na 1960 sterk groeiende welvaart. De echte
trendbreuk kwam volgens hen pas in 1973, toen de oliecrisis een einde maakte aan
25 jaar onafgebroken economische groei. Veel zaken, die nu worden gekoppeld aan
de jaren 60, vonden in werkelijkheid pas in de jaren 70 en 80 plaats: de
razendsnelle leegloop van de rooms-katholieke kerk, het onbeheersbaar worden van
de sociale voorzieningen, de wildgroei van de zachte sector, de
commercialisering van de seks en andere uitingen van het 'ik-tijdperk'.

    'De jaren 50 waren niet bedompt en benauwd', concludeert Schuyt, die zelf is
geboren in 1943 en het decennium als scholier beleefde. 'Op een stille manier
veranderde de samenleving zeer drastisch. Door de snelle ontwikkeling van de
economie, de wetenschap en de techniek drongen nieuwe ideeen door, als
bijsluiters van de Amerikaanse Marshall-hulp. Die inzichten bloeiden op buiten
de godsdienstige en maatschappelijke zuilen waarin tot die tijd alles in
Nederland was georganiseerd. Het land werd opengegooid. Een vrij natuurlijk
gevolg daarvan waren de opstandige jaren 60.'

    Afgelegen gebieden raakten uit hun isolement, zoals Zeeland als gevolg van
de Deltawerken. Buiten de Randstad ontstonden door de industrialisatie 'nieuwe'
steden als Emmen, voorheen een verarmde veenkolonie. Geleidelijk drong de
modernisering ook door tot het dagelijkse leven van de gewone Nederlander. De
zelfbedieningswinkel deed zijn intrede, evenals het consumptief krediet en de
vrije zaterdag. Schuyt: 'Die laatste kwam pas in 1961. Zelf ging ik nog op
zaterdag naar school. In het boek staat een foto van een gezin verenigd rond de
tafel voor de warme maaltijd. Het meest opvallende voor mij is de klok. Die
staat op kwart voor een. Zo was het in veel gezinnen, ook bij mij thuis.'

    Vooral tussen 1960 en 1965 zorgde de economische groei voor spectaculaire
veranderingen in de huisgezinnen. De auto, de wasautomaat en de centrale
verwarming - voorheen alleen voor de rijken weggelegd - werden haalbaar voor de
kleinere beurzen. Schuyt: 'Het consumptief krediet had eerder al zijn intrede
gedaan en rond 1963 volgde er een loonexplosie. Net als in onze tijd was er een
gevoel van: het kan niet op. De elektrische apparaten beleefden hun doorbraak.
In 1960 keken mensen in een straat vaak nog gemeenschappelijk naar de tv. Na
1965 had iedereen zijn eigen toestel.'

    In 1963 bracht Organon een nieuw product op de markt, dat op veel terreinen
voor een omwenteling zou zorgen: de anti-conceptiepil, die - zo wordt treffend
beschreven in het boek - overigens ontstond bij een onderzoek naar een middel om
de kans op zwangerschap juist te verhogen. De pil maakte een drastisch einde aan
de geboortegolf, ontketende een revolutie in de seksuele moraal en zorgde voor
een blijvende kloof tussen leden en leiders van de katholieke kerk.

    Een ander fenomeen van de jaren 60 was de opkomst van nieuwe politieke
bewegingen: D66, PPR, DS70 en Nieuw-Links binnen de PvdA. Ook hier ontstonden de
eerste scheuren in het gevestigde partijwezen overigens al in de jaren 50 met de
oprichting van de Pacifistische Socialistische Partij ter linkerzijde en de
Boeren Partij aan de rechter kant. De tijd was voorbij, waarin - zoals Schuyt
zich goed kan herinneren KVP lijst 1 was en de VVD genoegen moest nemen met
lijst 5. Het landschap veranderde eerst nog langzaam. Nog in 1963 bezetten de
confessionele partijen de helft van de zetels in de Tweede Kamer.

    De materiele en geestelijke veranderingen waren al volop aan de gang. Waarom
bestaat er toch zo'n negatief beeld van de jaren 50?

    Schuyt: 'Doordat we naar de jaren 50 kijken door de ogen van de jaren 60. De
protestgeneratie zette zich af tegen de ouderen. Zo ontstond het beeld van een
ouderwetse en bedompte tijd. Maar voor ouderen bestond die behoefte absoluut
niet. Zij vergeleken hun eigen situatie met die van voor en tijdens de oorlog.
Die vergelijking viel positief uit. De crisis was voorbij, de democratie was
hersteld en ze hadden eindelijk een beetje vrijheid. Er was vooruitgang hoewel
niet spectaculair. Hun beleving van die tijd was zeker niet negatief.'

    Het land werd van bovenaf bestuurd in een soort poldermodel. Stamt het idee
van de maakbaarheid van de samenleving (Den Haag zorgt voor alles, ook uw
welzijn en gezondheid) uit de jaren 50?

    'Maakbaarheid is niet het goede woord. Dat streven ontstaat pas na 1975. Je
vindt het nog niet in de jaren 50 en 60. Wel het planmatige denken. Ordening was
het devies, zowel sociaal als ruimtelijk. De economische groei moest worden
beheerst. De samenleving mocht vrijer worden maar het liefst wel hierarchisch in
stevige overlegstructuren. Je moest niet te extreme dingen doen.'

    - Aan het begin van de door u beschreven periode is Nederland nog een zeer
godsdienstig land, aan het eind begint het verval van de kerken.

    'Zo simpel ligt het niet. De neergang van de hervormde kerk is een heel
geleidelijk proces en begint al in 1900. En verder is er tot 1971 in de gegevens
van de volkstellingen nog niet veel te zien van geloofsafval. Toch zie je al wel
de voortekenen. In de katholieke kerk zijn drie jaren van groot belang. In 1954
heb je het Mandement, een poging van de bisschoppen om de invloed van de
socialistische vakbonden op de katholieke arbeiders te beperken. In 1964 speelt
het Vaticaanse Concilie dat gepaard gaat met een enorme drang tot vernieuwing.
In 1974 fuseren de socialistische en katholieke vakcentrales, de samenwerking
die de kerk 20 jaar eerder nog wilde tegenhouden. In die 20 jaar is het
opleidingsniveau van de katholieken sterk toegenomen. Toch verklaart dat niet
alles, net zo min als de welvaart die niet per se hoeft samen te gaan met
kerkverlating. Dat juist de katholieke kerk zo is getroffen, heeft vooral te
maken met verwachtingen die de kerkleiding niet heeft ingelost.'

    De eerste autoloze zondag in 1973, als premier Den Uyl waarschuwt dat 'die
tijd nooit meer terug komt', is voor Schuyt en Taverne de definitieve afsluiting
van de jaren 50. De laatste 25 jaar is Nederland volgens hen meer veranderd dan
in het derde kwart van de vorige eeuw. De postmoderne, multiculturele
samenleving doet haar intrede. 'Het fullcolour gaat heersen, het veelkleurige
palet van uitbundigheid en ongeremde pracht.' Het zwart-wit van 'de sobere
welvaart en de keurig afgemeten patronen' is voltooid verleden tijd.

    Biddend gezin rond de eettafel, 1955. Foto Nico Jesse

    Naoorlogse geschiedenis ; Kunst en Cultuur ; Geschiedenis

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               14 of 94 DOCUMENTS

                                Algemeen Dagblad

                                December 1, 2000

Problemen met het belastingstelsel?

SECTION: Kunst; Pg. 25

LENGTH: 762 words


    Kunt u al zeggen welke rubriek op het nieuwe aangiftebiljet u straks de
meeste kopzorgen zal geven? Denkt u er een belastingadviseur bij nodig te
hebben? Deed u tot nog toe de aangite zelf?

    Bent u tevreden over de voorlichting die u krijgt toegezonden door uw bank,
hypotheekinstelling of verzekeringsadviseur? Doet u nog iets speciaals om te
kunnen profiteren van de overgang van oud naar nieuw fiscaal regime?

    Gelooft u erop vooruit te zullen gaan in het nieuwe stelsel? Of blijft dat
het voorrecht van mensen die veel geld kunnen parkeren daar waar het fiscaal het
aantrekkelijkst is?

    Agnes van Boheemen-

    Vollebregt (53),

    Stompwijk (ZH),

    pluimveehoudster

    Eerlijk gezegd vind ik geld helemaal geen boeiend onderwerp. En ik was ook
niet van plan er kopzorgen over te hebben. Daar hebben we een heel goede
accountant voor. Verder hebben we al 31 jaar een prima verdeling: mijn man zorgt
voor de inkomsten, ik geef het uit. En wat goed is moet je niet veranderen.

    Ik had me er nog niet in verdiept. Nu spit ik dus de Belastingkrant van het
AD door om te kijken of er nog iets op ons van toepassing is. Maar met een eigen
bedrijf met zo veel veranderingen de laatste jaren, zoals investeringen in
ruimte voor scharrelkippen, hebben we de meeste aftrekposten wel benut, denk ik.

    Of we erop vooruitgaan zal mede afhangen van de prijzen die we als
pluimveehouder voor onze producten krijgen. En van de heffingen die steeds weer
verzonnen worden. Zo ben ik eigenlijk ook meer benieuwd of we straks nog iets
van de onkosten voor de overschakeling naar de euro vergoed krijgen.

    Just de Bel (34),

    Groningen,

    verzekeringsadviseur

    De aftrek voor kinderopvang en de lease-auto zullen extra aandacht krijgen.
Ik denk dat ik eenmalig een adviseur inhuur om de fijne kneepjes af te kijken.
De laatste jaren heb ik de aangiftes zelf gedaan op de pc. Hoewel je als je het
met de pen invult er meer van leert. Je leest de toelichting dan veel
intensiever.

    Ik heb een lijfrente met een hoogstorting van 12.358 gulden afgesloten in de
overgang. De hoge aftrek is mooi meegenomen, maar het oogmerk is de
oudedagsvoorziening. Want wat bij veel mensen nog niet doordringt is dat een
goed pensioen geen automatisme meer is.

    Ik blijf wat voorzichtig bij de vraag of je erop vooruit gaat. Dat merk ik
ook bij veel klanten. Het valt pas goed te beoordelen als je een aantal maanden
je nieuwe loonstrook hebt gehad. Wat de beter gesitueerden onder ons betreft, er
zullen altijd wel weer constructies worden bedacht die hen voordeel opleveren.

    Jan Leeuwenstein (53),

    Pijnacker,

    storingsmonteur

    Wat het nieuwe belastingstelsel van de heren Vermeend en Zalm voor mij
betekent, daar heb ik mij nog niet in verdiept. De lasten zouden eerlijker
verdeeld worden, maar is het wel eerlijk als iemand met een inkomen van 2,5
miljoen gulden er netto 227.000 gulden op vooruit gaat en de gewone man bijna
niets?

    Voorlichting heb ik niet ontvangen, alleen de Belastingkrant van het AD van
woensdag. Die heb ik op tafel uitgespreid en uitvoerig gelezen. Wat opvalt is
dat het opvoeren van aftrekposten sterk is teruggedrongen. Dus het spelen met de
aangifte door links en rechts wat kostenposten in te vullen is verleden tijd.

    De overheid haalt geld weg bij mensen die werken en niet ziek zijn en geeft
het aan mensen die niet werken en mensen met hoge inkomens. In het oude stelsel
was dat zo en volgens het Nibud is dat ook in het boxenstelsel het geval. Een
eerlijke en rechtvaardige belastingheffing zal wel altijd een utopie blijven.

    G. van de Ruit (40),

    Spijkenisse,

    rijksambtenaar

    Ik verwacht wel problemen te krijgen met box 1. Vervolgens verwacht ik
weinig heil van de toelichting bij het belastingformulier. Om niet verrast te
worden zal ik vanaf 2001 een belastingadviseur raadplegen. Ik heb tot nu toe
altijd zelf aangifte gedaan.

    Ik zie dat veel financiele instellingen (en ook de Belastingdienst) trachten
zo helder mogelijk te informeren. Van de Postbank kreeg ik een goed overzicht en
een aantal tips. Profiteren van de overgang naar het nieuwe stelsel is slechts
een kreet. Wel koop ik nog snel een Ferrari voor mijn garagebox in Monaco.

    Diverse berekeningen wijzen helaas op het tegendeel. De btw gaat omhoog naar
19 procent, lagere overheden verhogen ongegeneerd hun tarieven. De Europese
afstemming van belastingregelgeving trekt de strop rond de nek van de
belastingbetaler verder aan. Alleen de echt rijken hebben een langer touw.

    Belastingen ; Economie ; Nationale Economie ; Overheidsfinancien

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               15 of 94 DOCUMENTS

                                Algemeen Dagblad

                               November 28, 2000

Gewone mensen zijn de nieuwe sterren ; 'Showpaar vult de leegte na de dood van
Diana'

BYLINE: DOOR ONZE CORRESPONDENT PIETER KLEIN

SECTION: Show & zo; Pg. 2

LENGTH: 786 words

DATELINE: Londen


    Het fenomeen Posh Spice en David Beckham laat zien dat we hunkeren naar
verering van nieuwe helden, zegt Andrew Morton.

    De biograaf van prinses Diana en Monica Lewinsky stortte zich vol verbazing
op het duo. 'Ze representeren een cultuur waarin consumenten de dienst uitmaken
en gewone mensen de sterren zijn.'

    Andrew Morton (46) wist niet veel meer dan dat David Beckham goed tegen een
bal kon trappen, en dat Victoria iets deed in een Britse meisjesband. Hij krabde
zich achter de oren, geintrigeerd door de vraag waarom het stel zo krankzinnig
populair is. En in vier maanden schreef hij de biografie 'Posh & Becks', die
vanaf vandaag in de winkel ligt en waarvan in Engeland inmiddels 100.000
exemplaren zijn verkocht.

    Morton is ex-royalty-journalist van Britse boulevardkranten als de Daily
Star en News of The World. Sinds 1988 maakt hij naam als biograaf, zoals met het
onthullende 'Diana: her true story', en als kroniekschrijver van het drama
Monica Lewinksy. Recent maakte hij een tv-documentaire over het zachte karakter
achter het harde gezicht van koningin Elizabeth II. En nu is er dus zijn
speurtocht naar het 'fenomeen Posh & Becks', waarover hij concludeert: 'Ze
vormen de nieuwe royalty, de sterren van het gewone volk.'

    Morton analyseert: 'Victoria en David hebben de emotionele leegte opgevuld
die onstond na de dood van prinses Diana.'

    De Britse koninklijke familie ontbeert sinds haar dood de sexy, glamoureuze
en menselijke uitstraling. 'Het koningshuis is terug waar het was; is een soort
binnenlandse aangelegenheid die er niet echt toe doet.' Akkoord, de zoon van
Diana, prins William, is een nieuwe lieveling van het publiek. 'Maar
hoofredacteuren van kranten vertellen me dat de verkoopcijfers kelderen als ze
William op de voorpagina zetten, terwijl Victoria en David er juist in gaan als
koek.'

    Bovendien heeft William een handicap, zegt Morton: 'Hij is een man. En
mannen verkopen nou eenmaal slechter omdat ze emotioneel minder aanspreken,
minder complex zijn.'

    'Posh & Becks' vormen samen een bijzonder stel. 'Victoria is de slechtste
zangeres van de Spice Girls. Ze is vooral geobsedeerd door beroemdheid.' En
David is de jongen die maar een ambitie had (goed voetballen) en tot bewondering
van Britten uit diepe dalen omhoog krabbelde. De combinatie past in het recept
van beroemdheid, weet Morton. 'Ze hebben goddelijke kwaliteiten. Omdat ze
beroemd zijn wil iedereen alles weten, wat ze nog beroemder maakt en dus de
honger naar nog meer roddels en trivialiteiten voedt.'

    Verafgoding is van alle tijden, zegt Morton. Maar de populariteit van het
stel en zoonlief Brooklyn, en de ongehoorde publiciteit die iedere stap
ontketent, legt een trend bloot. 'Ze zijn de nieuwe society-sterren. De
bewondering heeft niets te maken met geld, afkomst, klasse of status, zoals
voorheen. Victoria en David ontstijgen dat.' Ze zijn Engelsen van eenvoudige
afkomst, die zich niet alleen vertonen in het circuit van premieres, maar ook
graag thuis op de bank 'een zak chips leegvreten terwijl ze naar een tv-soap
kijken'.

    'Overal waar ze opdraven wordt het publiek gek van verrukking en moeten ze
handtekeningen uitdelen. Dat zegt iets over de maatschappij waarin we leven. Een
Nobelprijswinnaar kan anoniem over straat lopen, zij kunnen geen stap zetten
zonder dat ze worden waargenomen.'

    David en Victoria zijn iconen van massacultuur aan het begin van een nieuwe
eeuw. 'Het is een wereld van holle glamour, van dikdoenerig consumentisme. Maar
het laat ook zien hoe we na mondige burgers machtige consumenten werden. Immers,
de consument maakt nu de dienst uit. En we kopen allemaal die kranten met
society-nieuws.'

    De Beckhams hebben bovendien op een interessante manier de wereld op hun kop
gezet: 'Het is niet het systeem dat ons dit stel voorschotelt, David en Victoria
buiten het systeem zelf uit, door het te voeden met roddels. Ze worden niet
gecontroleerd door het systeem, ze controleren het zelf.'

    Andrew Morton wordt vaak verweten dat hij ijdel is, een gladde jongen, uit
op snelle succesjes. Het is hetzelfde soort dedain als waarmee soms ook naar
Posh & Becks wordt gekeken. 'Want ondertussen staan wel alle kwaliteitskranten
op de stoep.' Grinnikend: 'Tot vanuit Nederland.' De schrijver begint zijn boek
met de ironische omschrijving dat 'een beroemdheid een persoon is die bekend is
vanwege zijn bekendheid'. 'Dat leek me een aardig citaat om je hersens op te
verzwikken.'

    Zelfs uit hun zoontje slaan David Beckham en Victoria Adams geld. Voor de
eerste foto's van het ventje betaalde de roddelpers miljoenen. Foto Dan Chung

    Non fictie ; Voetbal ; Popmuziek ; Kunst en Cultuur ; Kunst ; Muziek ; Sport
; Taal- en Letterkunde

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               16 of 94 DOCUMENTS

                                Algemeen Dagblad

                               November 21, 2000

Nederige Tony Blair bedankt alles en iedereen

BYLINE: VAN ONZE CORRESPONDENT

SECTION: Media; Pg. 26

LENGTH: 366 words

DATELINE: Londen


    Een nieuwe Tony Blair is opgestaan. Een nederige dienaar bedankt dezer dagen
zijn onderdanen in een opmerkelijke Labour-campagne. Dank voor uw stem en steun,
dank beste dokters en verpleegsters, dank aan alle politie-agenten, dank ook
geweldige leraren. Het land is een stuk opgeknapt! In een massieve
publiekscampagne probeert premier Blair het arrogante imago van Labour van zich
af te schudden, in de aanloop naar de verkiezingen.

    De premier kiest voor een 'nederige aanpak', erkent zijn woordvoerder op
Downing Street.

    Rond de accijnsprotesten in september zakten de populariteit van de premier
en Labour naar een dieptepunt. Uit onderzoek bleek dat Blair zelf de eerste
jaren het vertrouwen in de politiek en politici enorm had opgekrikt, maar dat
dat gevoel als sneeuw voor de zon is verdwenen. Kiezers vonden dat Blair het
contact met het volk uit het oog was verloren.

    Vandaar de Labourcampagne, de grootste sinds de verkiezingen in 1997, zegt
de partij. Op vier grote posters worden de zegeningen van de vooruitgang verteld
door gewone burgers. Over de economie, het onderwijs, de gezondheidszorg, de
veiligheid op straat. Dat allemaal onder het motto: 'Als u in 1997 voor
verandering stemde - bedankt!'

    Om een tweede termijn niet te verspelen stuurt Blair ook brieven naar het
kiezersvolk, opnieuw om hen te 'bedanken' voor hun steun. En hij vraagt om bij
de verkiezingen in het voorjaar niet van politieke kleur te verschieten, want
'Groot-Brittannie ontwikkelt zich in de goede richting'. Hij erkent dat regeren
net schaatsen in yoghurt is; veranderingen komen traag. Blair wil straks de
kiezers graag nog een keer dankbaar kunnen zijn, en om de kiezersgunst terug te
winnen smeekt hij hen nu om 'vertrouwen' te hebben.

    Blair zette de lancering van de campagne vorige week kracht bij tijdens een
tv-optreden, waarin hij ongeveer de halve natie bedankte voor de steun bij de
uitvoering van beleid. Leraren, dokters, politiemensen. Kijkend in de camera:
'Ik wil iets zeggen wat voor een politicus heel ongebruikelijk is: bedankt!'

    Binnenlandse politiek ; Politieke partijen ; Reclame ; Economie ;
Bedrijfsleven ; Politiek en Staat ; Binnenlandse Politiek

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               17 of 94 DOCUMENTS

                                Algemeen Dagblad

                               November 16, 2000

Vriendjespolitiek

BYLINE: J. WAGELAAR, ROTTERDAM.

SECTION: Trefpunt; Pg. 9

LENGTH: 168 words


    Bij de VVD groeit wrevel over het grote aantal PvdA'ers dat wordt benoemd
tot burgemeester of topambtenaar (AD, 11 november). Wat naief van die VVD! Zij
weet toch wel dat in een democratie het getal bepaalt naar wie de meeste macht
gaat? Zelfs het hoogste gezag wordt op democratische wijze verleend aan een
familierelatie, daar de Grondwet het zo wil. Nee, er zit voor de VVD niets
anders op dan de meeste zieltjes te winnen. Alleen zo zal zij de
vriendjespolitiek kunnen beoefenen die ze thans aan de PvdA verwijt.

    En de gewone burgers die de strijd tussen pot en ketel aanzien? Een hoge
ambtenaar merkte volgens deze krant op: 'Ruzie over benoemingen is voor mensen
op straat misschien niet relevant'. Misschien niet? Het is mij niet bekend in
welke kruiwagen deze ambtenaar tot zijn hoogte is gebracht, maar ik weet wel dat
de mensen op straat weinig animo gevoelen om Jan, Piet en Klaas aan een carriere
bij de overheid te helpen. Zij blijven op straat als de stembureaus hun deuren
openen.

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               18 of 94 DOCUMENTS

                                Algemeen Dagblad

                               November 15, 2000

Roekoe, kroekroe... Paf! ; Fransen staken omstreden traditie weer even

BYLINE: DOOR ONZE CORRESPONDENTE ANTOINETTE REERINK

SECTION: Show & zo; Pg. 2

LENGTH: 832 words

DATELINE: Captieux


    In grote delen van Frankrijk slaat jaarlijks tussen half oktober en half
november de 'Blauwe Ziekte' toe. Een epidemie die het openbare leven volledig
ontregelt. Mannen laten hun werk in de steek en verschansen zich in de bossen om
de overtrekkende houtduiven uit Noord-Europa te vangen. Veel fabrieken, bakkers
en slagers blijven gesloten. Vandaag is de laatste dag van deze traditie.

    De zon is nog niet op in Capsieux, zo'n vijftig kilometer ten zuiden van
Bordeaux. Maar op straat is het een drukte van belang. Net als zijn buurtgenoten
wil Guy Dubouil per se gereed zijn als de dag aanbreekt. Als een razende rijdt
hij naar een donker eikenbos. Zijn dochter Sabine gaat mee. Anders dan de meeste
vrouwen is zij ook vatbaar voor de Palombe-koorts. Niet alleen vader maar ook
zijn dochter heeft al een maand lang vrij van werk.

    Niet eens zo diep in het bos staat een grote hut, met binnen een
houtkacheltje. In het dak heeft Guy twee uitkijkposten gebouwd, en aan de hut
zijn drie lange, gecamoufleerde gangen verbonden. Doel van het 'spel' is om de
overtrekkende houtduiven te verleiden neer te strijken. Dan kunnen Guy en Sabine
ze in netten vangen of, wat veel makkelijker is, vanuit de gangen op de korrel
nemen.

    Maar zonder lokduiven lukt dat niet. Nederlandse dierenbeschermers zouden er
van sidderen, in Frankrijk hoort het bij het plattelandsleven. Eerder levend
gevangen houtduiven worden op een ingewikkeld mechaniekje gebonden en
(gemaskerd) hoog in de bomen gehesen. De mechaniekjes zijn met draden aan de
jachthut verbonden, zodat de 'paloumayre', zoals de jager heet, de lokvogels tot
fladderen kan brengen. Het gefladder van de lokduiven geeft de overtrekkende
houtduiven de indruk dat er daar beneden wat te eten valt. Een fatale
vergissing.

    De zon komt op, Guy en Sabine nemen plaats in de uitkijkpost. Gespannen
speuren ze de hemel af. 'Kijk', fluistert Guy, als hij een vlucht houtduiven 200
meter verderop ontwaart. Vanaf dat moment is spreken verboden. Vader en dochter
beginnen als organisten het dradenpaneel in hun uitkijkpost te bedienen. Ze
hebben wel 14 lokvogels, en het gefladder van de vastgebonden beesten is het
enige geluid dat weerklinkt. Maar de prooi vliegt door.

    De tijd gaat langzaam voorbij. De zon is nog niet sterk genoeg om de kou te
verdrijven. Tegen 11.00 uur komen Guys vrouw, zijn neefje en zijn vader met een
rijk gevulde lunchmand aangezet. Later voegt vriend Christian uit Bordeaux zich
bij het gezelschap. Hoewel jagen zijn lust en zijn leven is, neemt Christian
vandaag voor het eerst deel aan een palombejacht. Als welgestelde wijnboer is
dit niet zijn 'cup of tea'. Hij jaagt met honden, draaft soms te paard achter
herten aan, maar van de palombe weet hij niets. De 'blauwe ziekte' - genoemd
naar de blauwige kleur van de vogels - is over het algemeen een ziekte van de
gewone man.

    Het middagmaal suddert op de kachel terwijl Guy met een glas Pastis vertelt
over zijn passie, die hem elk jaar weer verhindert lang met zijn vrouw en
kinderen op vakantie te gaan. ' Kijk om je heen en zie hoe mooi het is. Vrijwel
alle families in deze streek hebben minstens een gezinslid dat nu naar de duiven
zit te turen.' Zijn vrouw haalt haar schouders op. 'Ach, er is deze dagen geen
man op straat te bekennen. Ik ben heus niet als enige zo getrouwd.'

    Weer komt er een zwerm overgevlogen. Dit keer heeft het gefladder van de
lokduiven wel effect. Twee duiven strijken in een boomtop neer, naast lokvogel
nummer vier. Guy en Sabine sluipen met hun geweren de tunnel in die hen het
dichtst bij de twee vogels brengt. Hun zesjarige neefje komt er achteraan
geslopen met zijn plastic speelgoedgeweer. 'Roekoe, kroekroe', galmt de
getrainde stem van Guy. En niet veel later 'paf'. Sabine heeft een duif vanuit
een gat in de tunnel geraakt. De fladderende veertjes wijzen de weg naar de plek
waar het beestje is neergevallen.

    De vangst is groot vandaag. Negen houtduiven, bestemd voor de pan. Het net
blijft buiten gebruik. Met dat net is het de bedoeling de neerstrijkende duiven
levend te vangen. 'Maar dat is erg moeilijk', geeft Sabine toe. 'Ooit hebben we
in een seizoen 21 palombes levend gevangen', zegt ze. 'Maar dat was een record.
De levende vogels gebruiken we als lokvogel. De meesten schieten we. Soms een
paar, soms niet meer dan een op een hele dag.'

    Het is de laatste dag van het palombe-seizoen. Guy tuigt zijn mechaniekjes
weemoedig af. Bijna liefdevol geeft hij zijn lokduiven te eten. 'Ze hebben een
zware dag gehad.' Guy vult zijn mond met korrels mais en zet zijn lippen op de
snavel van de doodsbenauwde beestjes. Als hun bek wijd open staat, spuwt Guy de
mais in hun krop. Het is onmogelijk deze wilde vogels op een andere manier te
voeren.

    Guy Dubouil voedt zijn lokduiven door mais in hun bek te blazen. De in het
wild gevangen vogels eten uit zichzelf niet. Foto Philip Kuypers

    Folklore ; Dieren ; Wetenschap en Techniek ; Exacte Wetenschappen ; Biologie
; Kunst en Cultuur ; Cultuur

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               19 of 94 DOCUMENTS

                                Algemeen Dagblad

                               November 11, 2000

Golf voor iedereen

SECTION: In het nieuws-Enter; Pg. 7

LENGTH: 200 words


    Computerspellen worden steeds geavanceerder, kleurrijker en realistischer.
Redacteur David van der Heeden bespreekt nieuw uitgekomen games voor pc,
Playstation en Nintendo 64.

    Niet alleen de rijken der aarde golfen vandaag de dag. Ook Jan met de pet
kan tegenwoordig een aardig balletje slaan. Met de winter voor de deur staan
helaas veel golfclubs al weer netjes in het vet. Wie tijdens de koude maanden
toch in vorm wil blijven, zonder op en neer te reizen naar het buitenland, heeft
nu zijn handen vol aan Microsoft Golf 2001 en Links 2001. Golf 2001 is de
'simpele' variant. Voor iedereen die snel een paar slagen wil maken, zonder al
te veel lastige menu's. Zeven zeer gedetailleerde courses en tien spelstanden
maken van dit spel een prima spel voor beginners. Wie een menuutje extra niet
als een handicap ervaart, kan aan de slag met Links 2001. Een uitdaging voor de
serieuze pc-golfer, die het op wil nemen tegen de groten der aarde. Inclusief
een terrein-editor en een overdaad aan clubs en tegenstanders. Beide games zien
er perfect uit en geven de speler het gevoel ook thuis op de green te staan.

    Software ; Wetenschap en Techniek ; Technische Wetenschappen ; Informatica

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               20 of 94 DOCUMENTS

                                Algemeen Dagblad

                                November 9, 2000

Waar gaat die blote vent naar toe? ; Bij het Dutch Electronic Art Festival
spreekt men Engels

BYLINE: DOOR NICO HEEMELAAR

SECTION: Uitgaanskrant; Pg. 31

LENGTH: 721 words


    LANG VOORDAT HET begrip 'culturele hoofdstad van Europa' moest worden
uitgevonden, stond kunst in Rotterdam nog dicht bij de gewone man. Lee Towers
schalde You'll never walk alone uit de hijskraan, Patricia Paay stond
doordeweeks gewoon achter de toonbank van spijkerbroekenwinkel Bluetiek-In, Stef
Meeder speelde verzoeknummers op zijn hammondorgel en Jackie van Dam verwoordde
in zijn clublied Hand in Hand Kameraden het Rotterdam-gevoel met de
legendarische strofe 'geen woorden, maar daden'.

    Met het laatste galaconcert van Lee Towers is ook het Rotterdamse culturele
leven van zijn hart beroofd. Rond de fantasieloze kantoorkolossen op het altijd
winderige Weena houdt zich tegenwoordig een culturele high-brow op, die net zo
ver boven de havenarbeider is verheven als de interim-manager op de 28ste
verdieping van het gebouw van Nationale Nederlanden.

    In de Witte de Withstraat bevindt zich alweer een tijdje het centrum voor
elektronische kunst V2. Nooit van gehoord, zal de gemiddelde bezoeker van het
laatste galaconcert van Lee Towers denken en dat zal waarschijnlijk ook wel zo
blijven na de vijfde editie van het Dutch Electronic Art Festival, DEAF00.

    Neem de folder van dit festival. De voorkant dient als posteraankondiging.
Er staat een uitvergroot, min of meer misvormd hoofd op. Nee, niet die Siamese
tweeling uit Engeland, maar een beeld uit het elektronisch kunstwerk
Tx-transform van Virgil Widrich en Martin Reinhardt. De achterzijde vermeldt het
festivalprogramma in tekstblokjes die zijn onderverdeeld in de disciplines
'talks & presentations', 'workshops', 'interactive exhibition', 'performance',
'film' en 'music'. Ja, de hele folder is geschreven in Engels voor gevorderden.
Oke, Patricia Paay zong doorgaans ook in die taal, maar met een zo aandoenlijk
Rotterdamse tongval dat zelfs oom Nelis uit de Tarwestraat begreep waar ze het
over had. DEAF00 daarentegen 'features recent interactive art works that deal
with the notion of time in an inventive, witty, and iconoclastic way'.

    Tussen de tekstblokken door loopt een blote vent. Je kunt nog net niet zijn
edele delen zien, want de afbeeldingen zijn van een scherpte die bij de 1
Uurs-Fotoservice niet zou worden afgedrukt. Het is niet eens een onaantrekkelijk
heerschap, maar je zou er ook niet aan moeten denken de afgezwaaide Leen in een
dergelijke pose te moeten zien. Je vraagt je nog even af: waar zou die blote
vent naar toe gaan? Is het een nudist die op een zomerse dag verkoeling zoekt
langs de Brielse Maas of is het een multi-media artiest die deel uitmaakt van
een video-installatie? Je hoopt het eerste, je vreest het laatste.

    In Theater Lantaren/Venster komen wetenschappers, theoretici, artiesten en
sociologen bijeen om over het fenomeen tijd te symposiummen. In V2 staan
interactieve kunstwerken, waarmee met diezelfde tijd kan worden gemanipuleerd en
in de Rotterdamse Schouwburg gaat de Catalaanse artiest Marcel.li Antunez - geef
toe: de naam Stef Meeder bekt makkelijker - een complexe 'polylog' aan met
machines en karakters uit het verhaal van Ulysses. Wat polylog is, Joost mag het
weten, het staat niet eens vermeld in het Van Dale Groot Woordenboek
Engels-Nederlands.

    Over oom Nelis gesproken, die woont al lange tijd niet meer in de
Tarwestraat. Hij vond de buurt achteruit gaan en verhuisde met tante Bep naar
een leuk flatje in Nieuwerkerk aan den IJssel. In Rotterdam komt hij niet veel
meer. Een heel enkele keer in de Koopgoot en laatst nog bij het Gala of the Year
van Lee Towers. 'Ik voel mij tegenwoordig vreemdeling in eigen stad',
constateert hij zuur, na 62 jaar van zijn leven in Rotterdam te hebben gesleten.
Confusing time is dan ook de toepasselijke titel van de muzikale performance die
op 25 november het programma afsluit van festivallocatie Off-Corso.

    Verder zal het Nelis worst zijn dat Rotterdam in 2001 culturele hoofdstad
van Europa is. Als Feyenoord maar kampioen wordt en Sparta behouden blijft voor
de eredivisie. 'Verder zoeken ze het maar lekker uit', meldt hij vanuit
Nieuwerkerk aan den IJssel.

    Dutch Electronic Art Festival, 14-11 t/m 26-11 in V2, Nederlands Foto
Instituut, Lantaren/Venster, Off-Corso, Now & Wow en Schouwburg Rotterdam.

    www.v2.nl/deaf

    Evenementen en manifestaties ; Kunst ; Kunst en Cultuur ; Algemeen

LOAD-DATE: May 12, 2003

LANGUAGE: DUTCH

                © 2000 PCM Uitgevers B.V.  All rights reserved.

                               21 of 94 DOCUMENTS

                                Algemeen Dagblad

                                October 28, 2000

Pilote in een mannenwereld ; 1911-2000 Ida Veldhuyzen van Zanten

BYLINE: KAREL BAGIJN

SECTION: In het nieuws-enter; Pg. 7

LENGTH: 696 words


    IN 1938 KON ze geen stewardess worden omdat ze het benodigde schooldiploma
niet bezat en dus besloot ze dat jaar naar Engeland te gaan. Daar haalde Ida
Veldhuyzen van Zanten, die vorige week op 89-jarige leeftijd overleed, binnen
drie maanden haar zweefvlieg- en motorbrevet. 'Ik dacht: als ik een vliegbrevet
heb, is dat misschien wel net zo goed als een gymnasium-einddiploma. Ik deed ook
nog een zweefvliegcursus in Polen. Toen ik in Nederland terugkwam werd ik wel
aangenomen. Als stewardess bij de KLM. En zo ben ik in de luchtvaart gekomen.'

    Veldhuyzen van Zanten, die tijdens de Tweede Wereldoorlog met steun van
prins Bernhard in Engeland oorlogsvliegster werd voor de
luchttransport-hulptroepen, heeft haar hele levensloop al eens verteld aan
Gertrud Blauwhof voor een boek over de avonturen van vrouwelijke piloten in de
Nederlandse luchtvaart. In 'Van passie tot professie' komt Veldhuyzen van
Zanten, die met prins Bernhard bevriend bleef na de oorlog, naar voren als een
taaie dame.

    In Engeland moest ze onder andere gevechtsvliegtuigen van de fabrieken naar
de squadrons en terug vliegen. 'Dat was een enorme organisatie', schrijft
Blauhof in zijn boek. 'Het ging van vliegveld naar vliegveld. En het waren niet
alleen nieuwe toestellen, vaak waren ze zelfs heel gammel. Veel machines kwamen
zo van de squadrons voor een 50- of een 100-uurs inspectie. Vaak waren het
rammelkasten. De een was beschoten en had kogelgaten, de ander had weer wat
anders meegemaakt. Die dingen mankeerden van alles. Soms wisten de piloten het
niet eens. Sommige toestellen hadden zelfs een speciale aanduiding NEA, Not
Essentially Airworthy, daar mocht nog maar een vlucht mee worden gemaakt. Nee,
het was niet zonder gevaar, ongeveer tien procent van deze vliegers is
verongelukt. Door het weer, door mankementen, door vliegerfouten, door
vermoeidheid.'

    Tot en met de zomer van het vorig jaar stapte de hoogbejaarde vliegenier nog
met grote regelmaat zelf in een motor- of een zweefvliegtuig voor een tochtje.
Haar neef H. Veldhuyzen van Zanten: 'Zweefvliegen was haar passie. Het was een
opmerkelijke vrouw, die pilote wilde worden in een tijd waarin de vliegerij nog
een mannenwereld was. We hebben ook een telegram van prins Bernhard ontvangen
waarin hij zijn medeleven betuigt.'

    De steun van de prins tijdens de oorlogsjaren kwam na een mislukte
examenvlucht. Ze kon het vliegveld niet meer terugvinden, stak haar hoofd uit
het open vliegtuigje, verloor zo haar vliegersbril en haar hoofdkapje en landde
tenslotte met de wind op de staart: 'Ik was met de wind achter geland, helemaal
verkeerd natuurlijk.' Ze werd dus afgewezen. Tegen Gertrud Blauwhof uitte ze
haar teleurstelling: 'Mijn wereld stortte in, aan alle kanten. Dat is de
vreselijkste dag uit mijn leven geweest.'

    In Londen kreeg ze een baantje op een bureau van een inlichtingendienst.
Maar ze wilde vliegen: 'Toen heb ik de stoute schoenen aangetrokken en heb ik
prins Bernhard om audientie gevraagd. Dat was heel ongebruikelijk. De afstand
tussen het koningshuis en het gewone volk was zo groot, bijna onoverbrugbaar.
Maar ik ben toch door hem ontvangen en ik heb gezegd dat ik graag wilde vliegen
en een brevet had. Hij heeft toen gezorgd dat ik een tweede kans kreeg. Toen
ging alles goed. Dat was misschien wel de allermooiste dag van mijn leven.'

    Na de oorlog verliepen de pogingen om een loopbaan in de vliegerij op te
bouwen moeizaam. Tijdens vakanties in Frankrijk bleef ze motor- en zweefvliegen,
waardoor ze haar brevetten wel kon bijhouden. Later ging ze bij vliegclubs in
Nederland de lucht in. Maar er moest ook brood op de plank komen en Ida
Veldhuyzen van Zanten dook het maatschappelijk werk in, waarvoor ze ook haar
diploma's had behaald. Haar verdiensten voor de luchtvaart bleven toch niet
onopgemerkt: elf jaar geleden kreeg Veldhuyzen van Zanten het ere-insigne van de
Koninklijke Nederlandse Vereniging voor Luchtvaart. Terwijl ze al een
onderscheiding had gekregen als Engelandvaarder, draagster was geworden van het
Kruis van Verdienste, het Vliegerskruis en het Verzets Herdenkingskruis.

    Vliegsport ; Krijgsmacht ; Defensie ; Vrede en Veiligheid ; Sport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               22 of 94 DOCUMENTS

                                Algemeen Dagblad

                                October 26, 2000

Miljonair voor [f]14,95 ; Uitgever/hoofdredacteur Yves Gijrath: Het blad drukt
ook het positieve gevoel uit

BYLINE: DOOR THEO GERRITSE

SECTION: Media; Pg. 24

LENGTH: 1208 words

DATELINE: Amstelveen


    Morgen verschijnt, 240 pagina's dik en 840 gram zwaar, het eerste nummer van
Miljonair Magazine. Het tijdschrift voor de rijken, volgens uitgever Yves
Gijrath een kopschuw volkje, specialiseert zich in het Grote Genieten.

    De entree doet niet erg miljonairachtig aan. Een saaie, grijze blokkendoos
op een duizend-in-een-dozijn industrieterreintje te Amstelveen. Toch is achter
deze treurgevel de 'parel onder de glossy magazines', aldus het bescheiden
persbericht, bedacht. Morgen lanceert Yves Gijrath (33) zijn Miljonair Magazine
in de luxe ambiance van de hoofdstedelijke herberg The Grand.

    Waarom een blad 'voor personen die actief en passief geinteresseerd zijn in
de luxe zaken des levens'? De uitgever/hoofdredacteur hoeft niet lang na te
denken. In de belendende showroom van een 'vriendje' pakt hij tussen de
golftassen, ijzers een, drivers en putters, meteen uit: 'Waarom? Omdat zo'n blad
er, althans in Nederland, nog niet is. Bovendien is de miljonairsmarkt, ik
bedoel in getal, de afgelopen jaren geexplodeerd.'

    Gijrath meent te weten waar hij over praat. De markt van de glossy's heeft
weinig geheimen meer voor hem. Zijn Gijrath Media Groep BV brengt ook de
glansbladen Joods Journaal en Quality uit. Dat heeft hem reeds doen verkeren in
kringen van het goede leven. 'Dit nieuwe blad richt zich niet zozeer op dik geld
verdienen en vette bankrekeningen. De status van miljonair drukt ook het
positieve gevoel uit; de vrijheid van denken.'

    De geinteresseerde lezer wordt dan ook niet lastig gevallen met een kloon
van de 'patserige' Amerikaanse naamgenoot. Ter illustratie komt de cover van het
eerste nummer op tafel. We zien een aantrekkelijke vrouw in een nonchalant voor
The Grand geparkeerde bolide. Gijrath geestdriftig: 'Zie je die wagen? Een Aston
Martin en geen Ferrari. Een Aston Martin, die hoort bij Miljonair Magazine. Die
kwaliteit, dat ambachtelijke...'

    Het moet de miljonairs van Nederland over de streep trekken. Want, zo weet
de mediatycoon van het Grote Genieten, hij heeft te maken met een kopschuw
volkje. Persoonlijk zou hij er nooit moeilijk over doen, maar 'miljonairs willen
niet graag over geld praten. Zeker niet met buitenstaanders. Er is iets van
schaamte. Een gevoel, dat wegvalt zodra ze onder elkaar zijn. Op feestjes
bijvoorbeeld'.

    De 26.000 exemplaren van het eerste nummer wil Gijrath aan de man brengen
onder de 200.000 tot 250.000 miljonairs die hij in de Nederlandse samenleving
heeft geteld. 'Als de euro binnenkort wordt ingevoerd, vindt er een slachting
onder hen plaats', meldt de uitgever zonder emoties. Hij hoofdrekent verder: 'Er
zullen er zo'n 80.000 overblijven die meer bezitten dan 2,5 miljoen gulden. Tel
daarbij de groep would-be's van zo'n 200.000 en je hebt een interessante markt.'

    Het is duidelijk dat de ondernemende uitgever de nivelleringspolitiek van
Joop den Uyl reeds lichtjaren voorbij is: 'We willen Nederland wat minder vlak
maken. Er mogen bomen groeien!' Aan de opmerking dat hij zijn lezersmarkt
waarschijnlijk vooral moet zoeken in de 'armen van geld', die zich willen
vergapen aan de rijkdom van de gefortuneerden en hun aardse behoeften, gaat
Gijrath luchthartig voorbij. 'Miljonairs zijn mooie mensen om naar te luisteren.
Hoe ze praten over hun lef, hun gotspe.'

    In het verleden zijn ook pogingen gedaan om een miljonairsblad in markt te
zetten. Dat tijdschrift, Elitair Periodique, ging echter al na een nummer ter
ziele. Gijrath zegt zijn zaakjes wel op orde te hebben. Zo is de inhoud van zijn
glossy op maat gemaakt voor de miljonair. Pijlers zijn gezondheid, mooie kleren
en genieten in de breedste zin des woords. Voor het probleem van de whiplash
gaat Gijrath niet zijn licht opsteken bij de Arbodienst, maar pakt hij uit met
een verhaal over een Amerikaanse society-arts die zijn witte jas pas aantrekt
als de patient 100.000 gulden op zijn bankrekening heeft gestort. Mannenmode
laat zich slechts meten in, liefst Italiaanse, maatkostuums: 'Wie zich een
maatpak laat aanmeten wil nooit meer anders.' Voor de vrouwen doet modeontwerper
Mart Visser in het eerste nummer zijn zegje. De hoofdredacteur: 'Mart heeft een
harde uitstraling. Hij is, zo weet ik, echter hard naar buiten en zacht naar
binnen.'

    Voor het culinaire genieten is deze keer de hulp ingeroepen van (de
onvermijdelijke) kaviaar-miljonair Jacobus Toet. Gijrath heeft hem hoog zitten:
'Toet is een geweldenaar. Ooit is hij failliet gegaan, maar hij heeft de kracht
gevonden om een prachtig bedrijf uit de grond te stampen.' Zou de uitgever
misschien zo van Toet houden, omdat zijn Joods Journaal ooit ook aan een
faillissement werd gekoppeld? Gijrath is niet een man van terugkijken: 'Dat is
een lang verhaal.' Die problemen waren niet hem toe te schrijven - 'ikzelf ben
niet failliet geweest' - maar zijn toenmalige grootaandeelhouder die plotseling
de financiele stop uit de gezamenlijk nering zou hebben getrokken. Het spreekt
vanzelf dat de bladenman veel heeft geleerd van die affaire. Daarom draait hij
dankzij 'een helder beleid' nu zo goed met zijn Joods Journaal en Quality. Met
zijn clubblad voor de vermogenden zal het niet anders gaan. De artikelen die
worden gemaakt door het echtpaar Gijrath, drie redactieleden en een legertje
medewerkers, worden omlijst met 86 pagina's advertenties. Annonces van
vierwielers als Porsche, geluidsapparatuur van Bang & Olufsen en tikkende
hebbedingetjes van Cartier. Kunsthandelaren, exclusieve woonzaken, banken en
modehuizen zouden zich staan te verdringen in Amstelveen. 'Voor dit nummer
(Miljonair Magazine verschijnt twee keer per jaar en kost [f]14,95) hebben we al
een advertentiestop. Het volgende wordt dus dikker dan 240 pagina's.'

    Hoe speelt Gijrath dat klaar? Is het misschien zijn manier van acquireren?
Zijn redacteuren hebben ook de tarievenkaart van de advertenties in hun
blocnote. De hoofdredacteur knikt: 'Ik doe daar nooit moeilijk over, maar we
laten ons nimmer omkopen. Dat is een zonde. Daar staat straf op. Het initiatief
voor een verhaal moet van ons komen. Als we iets leuk vinden, schrijven we er
over. Als je dan nog twee advertentiepagina's kunt verkopen, is dat prima. Wat
niet mag, is je door een adverteerder onder druk laten zetten. Hij belt, wil wel
adverteren als we daar een artikel bijzetten. Of dat allemaal niet erg
ondoorzichtig wordt? Nee hoor, wij zijn prima in staat om objectief te blijven.
Trouwens, er is er maar een die ons kan afrekenen en dat is de lezer.'

    Zelfs hij niet, want zo heeft Gijrath eerder trots gemeld, met de
advertentie-inkomsten is Miljonair Magazine al kostendekkend. Niettemin zal het
blad vanaf dinsdag in de schappen liggen van de 'betere' boekwinkels en kiosken
'in de betere buurten', zoals de hoofdstedelijke Beethovenstraat en
Hilligersberg in Rotterdam. Gijrath: 'Bij voorintekening hebben we al zo'n 3 a
4000 exemplaren bij adverteerders, de grote jongens, weggezet.' Eenzelfde aantal
oude en nieuwe rijken, onder wie Freddie Heineken en Nina Brink, krijgen het
eerste nummer ter introductie gratis toegestuurd. Zij wel, Jan-met-de-Pet moet
weer betalen.

    Yves Gijrath: 'Een Aston Martin, die hoort bij Miljonair Magazine. Die
kwaliteit, dat ambachtelijke...'

    Foto Marco Okhuizen

    Tijdschriften ; Media ; Pers

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               23 of 94 DOCUMENTS

                                Algemeen Dagblad

                                October 23, 2000

Kevin Hofland zorgt voor nieuwe domper

BYLINE: DOOR MARK VAN RIJEN

SECTION: Sport; Pg. 15

LENGTH: 661 words

DATELINE: Kiev


    PSV-voorzitter Van Raaij kijkt een beetje mismoedig, als hij op
zondagochtend het laatste nieuws van zijn club hoort. Het gezelschap van
gedwongen achterblijvers is namelijk nog groter geworden. Behalve Bouma,
Bruggink, Faber en de langdurig geblesseerden Addo en Van Nistelrooy, gaan nu
ook Claudio en Hofland niet mee naar de Oekraine.

    PSV speelt er morgenavond tegen Dynamo Kiev zijn vijfde en voorlaatste
wedstrijd in de eerste ronde van het hoofdtoernooi van de Champions League. In
deze fase maken de kleinste details het verschil en tegelijkertijd kan elke fout
fataal zijn. Typisch een klus voor de grote jongens in de selectie, maar juist
nu is het aantal blessures onder hen extreem groot. Zes van de zeven absenten
maken normaal gesproken deel uit van het basisteam van PSV. Ze vertegenwoordigen
een spelerskapitaal van tussen de 50 en 100 miljoen gulden. Van Raaij heeft
namens de club flink in hun salarissen geinvesteerd, juist ook om internationaal
te scoren. 'Die betalingen gaan voor PSV gewoon door, ook al staat een aantal
van hen langdurig op non-actief. Daarvoor zouden we ons kunnen verzekeren, maar
dat doen we niet. Te duur en dus niet aantrekkelijk', stelt Van Raaij.

    Als voorzitter hikt hij weleens aan tegen de maandelijkse post van
spelerssalarissen. Maar in tijden zoals nu, krijgt hij de bevestiging van de
noodzaak. 'De selectie kan niet breed genoeg zijn, er komt altijd een moment dat
je iedereen hard nodig hebt', aldus Van Raaij.

    Zelfs Gakhokidze is nu mee naar Kiev. De aanvaller hoorde aan het begin van
het seizoen niet eens bij de eerste 30 contractspelers van PSV. Hij kwam ook nog
geen seconde in actie voor de hoofdmacht, maar na het plotselinge afhaken van
Claudio gisterochtend moest hij pijlsnel zijn koffer pakken. Claudio blesseerde
zich op datzelfde moment aan de knie (mediale band). Dat gebeurde op de Herdgang
waar PSV in alle vroegte nog snel een training afwerkte.

    De grootste domper was echter het wegvallen van Kevin Hofland. Met een
opgeblazen gelaat, resultaat van een agressief griepvirus, meldde de verdediger
zich in de kleedkamer. Om daarna weer snel richting huis te worden gestuurd en
zich te nestelen tussen een paar warme dekens. Volgens de clubarts van PSV,
Cees-Rein van de Hoogenband, was Hofland 'infectueus'. Oftewel, de andere
PSV'ers liepen gevaar door hem te worden aangestoken. Hofland zou minimaal een
dag van de groep afgezonderd moeten worden.

    Dat zag de PSV-leiding allemaal niet zitten. 'Je kunt zo'n jongen wel
meeslepen, maar we gaan wel naar de Oekraine, he', aldus trainer Gerets. Door
Hofland uit te laten zieken in Nederland hoopt de landskampioen hem zondag in de
traditionele topper tegen Ajax weer op te kunnen stellen.

    Tegen Kiev zal de rechtsbenige Ooijer aantreden als de vervanger van
linkspoot Hofland. De Jong speelt op de positie van Bruggink, die vorige week
tegen Manchester United uitviel.

    Het in alle linies ontmantelde PSV - er ontbreken bij elkaar opgeteld drie
verdedigers, een middenvelder en drie aanvallers - arriveerde aan het begin van
de avond in Kiev. De voormalige Sovjet-staat presenteerde zich als een zeer
sober land waar de tijd tientallen jaren heeft stil gestaan. Reisgids Tamara
verontschuldigde zich voor de duisternis in de hoofdstad. 'We hebben een tekort
aan electriciteit', sprak ze tot haar gehoor uit de Hollandse lichtstad.

    In de Oekraine mag dan sprake zijn van economische schaarste, de gewone
burger heeft een overvloed aan plichtsgevoel en eerbetoon. Voor de notabelen is
er weldadige luxe beschikbaar. Het bestuur van Dynamo Kiev had bijvoorbeeld een
joekel van een limousine gestuurd om de hoge heren van PSV Eindhoven, Van Raaij
en Arnesen, op te halen. De rest van het Nederlandse gezelschap moest in een
vervaarlijk ronkende en stinkende bus stappen.

    Tamara zalfde dat klasseverschil met de woorden: 'Wij kunnen die limo in elk
geval van dichtbij bekijken.'

    Voetbal ; Sport en lichaam ; Sport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               24 of 94 DOCUMENTS

                                Algemeen Dagblad

                                October 7, 2000

Vier van Belgrado kunnen aftellen

BYLINE: DOOR ORKUN AKINCI

SECTION: Binnenland; Pg. 3

LENGTH: 692 words

DATELINE: Rotterdam


    Het politieke einde van de Joegoslavische president Milosevic is een
geschenk uit de hemel voor Ger de Rie, Bas van Schaik, Jeroen van Iersel en
Sander Zeitzen. De vier Nederlanders zitten nu ruim twee maanden vast omdat ze
Milosevic zouden hebben willen ontvoeren.

    De vriend of vriendin van Bas van Schaik die woensdag de internetsite
www.debelgrado4.nl bezocht, had nooit kunnen vermoeden dat zijn of haar
hartenkreet zo snel realiteit zou kunnen worden.

    'Het is voldoende zo! Het wordt tijd om weer met Nix en Ice langs de Maas te
lopen. Gewoon in Nederland, gewoon bij ons', luidde het achtergelaten berichtje
in het gastenboek. Nauwelijks 20 uur later brak in Belgrado de revolutie uit en
lijkt de vrijlating van de vier een kwestie van tijd.

    Toch heerst bij de familieleden nog scepsis. Natuurlijk, de arrestatie
hoorde bij de verkiezingscampagne van Milosevic en nu hij van het politieke
toneel lijkt verdwenen, is er geen argument meer de vier verder te vervolgen.
'Maar feliciteer ons nog maar niet' zegt Gino Cristofoli die namens de familie
De Rie naar buiten treedt. 'Er gebeuren daar zulke rare dingen, dat we Ger eerst
hier voor de deur willen zien. Maar het is duidelijk dat er een stap in de goede
richting is gezet.' Aron Zeitzen, de broer van Sander, durft ook nog niet te
juichen. 'We zijn gepast blij.'

    Beiden voelen zich gesterkt door de druk die de ambassade in Belgrado en het
ministerie van Buitenlandse Zaken momenteel op de Joegoslavische autoriteiten
leggen. De vrijlating van twee Britse politieagenten en een Canadees heeft de
familie nog wat extra hoop gegeven, maar de woordvoerder van minister Van
Aartsen vindt dat te voorbarig. 'Dat zijn OVSE-medewerkers, ze waren onder de
VN-paraplu in Kosovo. Ze hebben dus meer gewicht dan gewone burgers. Je kunt het
andersom zien. Als zij al niet zouden worden vrijgelaten, werd het voor de
Nederlanders pas echt moeilijk.'

    De Joegoslavische advocaat Jankovic durft het aan iets uitgesprokener voor
de dag te komen. De raadsman van Ger de Rie maakt uit gesprekken met de openbare
aanklager op dat zijn client en zijn vrienden niet lang meer zullen vastzitten.
Hij doet dat overigens gevoelsmatig, want concrete toezeggingen heeft hij
daarover niet gehad.

    Wel acht hij het mogelijk dat de Nederlanders zich nog voor de rechtbank
moeten verantwoorden voor de messen die ze bij hun aanhouding in hun bagage
hadden. 'Maar daar staat een maximum straf van twee maanden op. Inclusief de
maand voor het illegaal oversteken van de grens tussen Servie en Montenegro
moeten ze dan drie maanden uitzitten. Ze komen dan uiterlijk 17 oktober vrij.'
Als het zo loopt, kunnen ze volgens H. Klijn van de Nederlandse ambassade in
Belgrado de 18de terug zijn. 'Er is geen reden dat ze dan nog in Joegoslavie
moeten blijven. We hebben dus goede hoop dat ze snel naar huis kunnen.'

    De ouders van de gevangenen wensen niet zo lang te wachten op hun zoons.
Volgende week willen ze naar Belgrado om ze op te zoeken. De vader en moeder van
Ger de Rie en Jeroen van Iersel hebben al een visum op zak (hoewel de familie De
Rie nu is gaan twijfelen om af te reizen), de rest hoopt het document een dezer
dagen te krijgen. Ze mogen overigens niet allemaal tegelijk bij hun zoon. Zo mag
Bas van Schaik woensdag pas bezoek ontvangen, omdat het dan twee weken geleden
is dat zijn broer langskwam. Twintig minuten om precies te zijn, want dat is de
maximaal toegestane periode per 14 dagen.

    De vier worden volgens Buitenlandse zaken inmiddels 'redelijk' behandeld in
de Centralni Zatvor-gevangenis. 'Voor Joegoslavische begrippen dan. De eerste
periode hadden ze het moeilijk, nu gaat het wel. Maar we wensen het niemand
toe.'

    De Canadees Liam Hall (r) schudt in Belgrado de hand van de Brit Adrian
Pragnel. Beide mannen werden gisteren vrijgelaten uit de gevangenis in de
Joegoslavische hoofdstad. Ze zaten onder het regime-Milosevic ruim twee maanden
opgesloten voor illegale grensoverschrijding.Foto EPA

    Binnenlandse politiek ; Vrijheidsberoving ; Terrorisme ; Politiek en Staat ;
Binnenlandse Politieke Onrust ; Recht ; Criminaliteit ; Delicten ;
Geweldsdelicten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               25 of 94 DOCUMENTS

                                Algemeen Dagblad

                                October 7, 2000

Vingerafdruk in opmars ; Pincodes hebben hun langste tijd gehad; 'Je draagt je
paspoort gewoon altijd bij je'

BYLINE: DOOR DAAN VAN DE STAAIJ

SECTION: In het nieuws; Pg. N2

LENGTH: 1644 words


    Pincodes en wachtwoorden hebben hun langste tijd gehad. Nederland omarmt
beveiligingstechnieken die gebruik maken van iemands vingerafdruk, stem of
gelaatstrekken. Het lichaam is het paspoort van de toekomst. Fraude is
uitgesloten. Maar weegt dat altijd op tegen het afstaan van unieke
persoonsgegevens?

    ALARM. DE computer die alle discotheekbezoekers bij binnenkomst registreert,
waarschuwt de uitsmijter voor een onwelkome gast. De discoganger heeft zich bij
een eerder bezoek misdragen. De portier krijgt op een beeldscherm de
persoonsgegevens, een foto en een lijst met overtredingen voorgeschoteld.
Weigeren, adviseert zijn geautomatiseerde collega.

    Eigenaar Maryse Peek van discotheek Sound Museum in Vianen demonstreert het
nieuwste snufje beveiligingstechniek waarover het bedrijf sinds kort beschikt:
de 'biometrische' portier. Discotheekbezoekers hebben een pasje dat bij
binnenkomst door een scanner moet worden gehaald. In de computer die de pas
leest, liggen persoonsgegevens, een digitale vingerafdruk en een foto van de
eigenaar, plus een lijst van eventuele overtredingen opgeslagen. Zo weet de
portier precies wie hij buiten moet houden. Bij twijfel bepaalt een vingerscan
of de bezoeker daadwerkelijk degene is voor wie hij of zij zich uitgeeft.

    De nieuwe techniek wordt in de uitgaanssector met gejuich ontvangen. Een
tiental samenwerkende discotheken in heel Nederland plaatst de komende maanden
een vergelijkbare biometrische portier bij de entree. Het apparaat, dat de vorm
heeft van een ANWB-paal, vergelijkt van elke bezoeker de gelaatstrekken met een
centraal opgeslagen gezichtsfoto. Bij twijfel moet ook de vinger langs een
scanner worden gehaald. Vanavond wordt de eerste 'biomaat' gebruikt in
mega-discotheek Alcazar in het Zuid-Hollandse Puttershoek. Aanbieders van de
apparaten voorspellen dat ook zwembaden, recreatieparken en winkelcentra massaal
zullen overgaan op biometrische toegangscontrole. In een aantal kleinere parken
en zwembaden gebeurt dat al.

    Het openen van een zwaarbeveiligde deur met je stem, het afrekenen van de
boodschappen met een blik in de betaalautomaat en inloggen op de computer met de
vingerafdruk. In bepaalde containerterminals van de Rotterdamse haven worden
vrachtwagenchauffeurs alleen toegelaten na het scannen van hun handpalm.

    In Britse voetbalstadions scant een speciale camera supporters op mogelijk
agressief gedrag en in de Londense ondergrondse slaat een camera alarm als
iemand zich voor de metro wil werpen.

    Biometrie - identificatie en controle aan de hand van unieke lichamelijke
kenmerken als vingerafdruk, stem, gelaatstrekken, netvliespatronen of
DNA-profiel - verovert de wereld.

    De techniek die kerncentrales, laboratoria en gesloten bolwerken als de NASA
en inlichtingendiensten al jaren beschermt tegen ongewenste bezoekers, begint
ook in Nederland door te dringen tot de gewone 'burgermaatschappij'. De sleutel,
pincode en het wachtwoord hebben hun langste tijd gehad, zegt de
Registratiekamer, de instantie die waakt over de privacy van de burger. Dat
toegangscontrole op basis van lichaamskenmerken persoonsverwisseling en dus
fraude onmogelijk maakt, zal daarbij de doorslag geven. 'Je draagt je paspoort
altijd bij je', zegt woordvoerder Rudy Schreijnders.

    Zeker nu steeds meer mensen op afstand met elkaar communiceren, via
computernetwerken en mobiele telefonie, kan biometrie helpen om vast te stellen
of degene die zich meldt werkelijk is wie hij of zij claimt te zijn. De gemeente
Delft test een elektronische identiteitskaart, die het emailverkeer tussen
klanten en de sociale dienst beveiligt. Op de chipkaart ligt een digitale
vingerafdruk opgeslagen.

    Die wordt, na controle via een scanner, meegestuurd met elk bericht. Het mes
snijdt aan twee kanten: de uitkeringsgerechtigde hoeft niet voor elk werkbriefje
naar de sociale dienst, de ambtenaar krijgt alle gegevens elektronisch en
gewaarmerkt binnen.

    Als de proef slaagt, wil Delft meer overheidsdiensten op afstand aanbieden,
zegt Rob van der Velde, hoofd Burgerzaken. 'De volgende stap is het aanvragen
van een rijbewijs of paspoort, maar ook verkiezingen via internet.' Het
experiment gebeurt in opdracht van minister Van Boxtel (Grote Stedenbeleid), die
ervaring wil opdoen met biometrische identificatie. De resultaten zullen mede
bepalen of het nieuwe paspoort wordt voorzien van lichaamskenmerken.

    In de zorgsector wordt biometrische identificatie onthaald als de lang
verwachte techniek die het opzetten van betrouwbare 'patientvolgsystemen'
mogelijk maakt. Bij uitwisseling van medische dossiers tussen zorginstellingen
is de vingerafdruk bij uitstek geschikt om verwisseling van patienten te
voorkomen. Zo wordt in Den Helder geexperimenteerd met een 'slimme' chipkaart
voor drugsverslaafden. Op de pas, waarmee de 70 deelnemers hun methadon afhalen,
is een digitale bewerking van de vinger-en handafdruk opgeslagen, samen met het
complete medische dossier van de verslaafde. Speciale apparatuur leest bij elke
verstrekking de hand van de gebruiker. Met het systeem kunnen hulpverleners voor
het eerst verslaafden nauwgezet volgen in de wir-war van hulpinstellingen.

    Niet alleen moet het inslaan van dubbele porties methadon worden voorkomen,
ook worden verslaafden behoed voor medische missers. Artsen ontberen vaak
informatie over de behandelwijze van verslaafden. 'Dat heeft soms tot gevolg dat
verkeerde medicijnen worden toegediend, in een enkel geval zelfs met de dood tot
gevolg', aldus technisch projectleider H. Groen van de Stichting
Informatievoorziening Verslavingszorg (IVV), die de proef uitvoert. Het
experiment, waarvoor de ministeries van Volksgezondheid, Justitie en
Binnenlandse Zaken opdracht gaven, geldt als voorbereiding op een landelijk
informatiesysteem dat hulpverleners vanaf 2001 inzicht moet geven in de
behandelprogramma's van alle drugsverslaafden in heel Nederland.

    De mogelijkheden van biometrie beperken zich niet tot identificatie alleen.
Aanbieders van biometrische apparatuur hameren vooral op de mogelijkheden voor
marketing - de systemen moeten zich tenslotte ook terugverdienen. Discotheek
Sound Museum in Vianen wil het gegevensbestand gebruiken om klanten te lokken
met interessante aanbiedingen.

    De 15 discotheken die deze maand een biometrische portier in huis halen,
introduceren een gezamenlijk spaarsysteem. 'Bezoekers krijgen disco-miles, die
ze in alle deelnemende gelegenheden kunnen besteden', zegt Ron Velders van het
Enschedese bedrijf Interstrat, leverancier van de apparatuur.

    Ook zullen de discotheken een 'zwarte lijst' aanleggen van notoire
relschoppers. Iemand die bij discotheek A is geweigerd, komt er ook bij bedrijf
B of C niet in, aldus Velders. Sound Museum gaat op diezelfde manier te werk:
foto's van delinquenten worden uitgewisseld met een discotheek in Bunnik.

    Vervolg op pagina N5

    Grote kans dat gegevens worden verhandeld

    Vervolg van pagina N1

    Biometrie

    HET ZIJN toepassingen die de Registratiekamer doet huiveren. 'Als je een
zwaar middel als lichaamsherkenning inzet voor identificatie, moet je dat ook
uitsluitend daarvoor gebruiken en niet voor andere toepassingen', zegt
Schreijnders. Bij het gebruik van bestanden met persoonsgegevens ligt altijd het
gevaar op de loer dat die in verkeerde handen terechtkomen.

    'Vroeg of laat gebeurt het dat gegevens worden verhandeld', zegt
beleidsmedewerker Theo Hooghiemstra van de Registratiekamer. Dr. J. Holvast,
adviseur van bedrijven en overheden op het gebied van privacy, erkent het gevaar
van misbruik. 'Zo lang biometrie wordt gebruikt om vast te stellen of iemand
binnen mag, is er niets aan de hand. Maar je weet niet altijd of het daartoe
beperkt blijft.'

    Biometrie kan meer informatie verschaffen dan strikt noodzakelijk is, over
iemands ras, gezondheidstoestand of emotionele gesteldheid. Holvast: 'De
beheerder van die informatie kan zaken over mij afleiden en die doorspelen naar
derden, zonder dat ik het weet. Daarom is het belangrijk dat je zelf zeggenschap
houdt over de gegevens, en dat gebeurt niet altijd.' De Registratiekamer is
daarom geen voorstander van centrale opslag en uitwisseling van biometrische
gegevens. Zo lang er geen gevoelige gegevens over ras, gezondheid of strafbare
feiten worden prijsgegeven, is het aanleggen en uitwisselen van zwarte lijsten
overigens niet verboden. Door koppeling van bestanden kun je een compleet beeld
van iemands leven krijgen. Zeker als er een netwerk van toepassingen ontstaat.
Ook Holvast volgt het snel groeiende aantal zwarte lijsten in de samenleving met
argusogen. 'Als dit te ver doorslaat, krijgen we straks een tweedeling in de
samenleving van mensen die overal en mensen die nergens naar binnen mogen.'

    Holvast noemt de biometrische toegangscontrole voor discotheken of zwembaden
een te zwaar middel. Maar wie zal de opmars van de biomaat remmen? De
Registratiekamer volgt de ontwikkelingen op de voet, maar grijpt pas in als er
klachten komen vanuit de samenleving. 'Het is dus aan de burger om de grens te
stellen', zegt privacyonderzoeker dr. Erik Schreuders van de Katholieke
Universiteit Brabant. 'De rechter bepaalt uiteindelijk of sommige apparatuur
maar beter weer kan worden opgeborgen.'

    Of dat nodig is? De jeugdige bezoekers van discotheek Alcazar zullen
vanavond van het afstaan van een gezichtsfoto en vingerafdruk geen halszaak
maken. Als dat een avond gezellig stappen, zonder vechtpartijen oplevert, waarom
dan moeilijk doen?

    Identificatie via biometrie

    De bekendste methode om personen te identificeren is via de vingerafdruk. Er
bestaan meerdere methoden om personen met behulp van een uniek lichaamskenmerk
te traceren.

    Innovatie en uitvindingen ; Bewaking en beveiliging ; Privacy en
geheimhouding ; Recht ; Burgerlijk Recht ; Politiek en Staat ; Openbaar Bestuur
; Politie ; Wetenschap en Techniek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               26 of 94 DOCUMENTS

                                Algemeen Dagblad

                               September 30, 2000

Alarmnummer (2)

BYLINE: LOEK WOLFF, NIEUWEGEIN.

SECTION: Trefpunt; Pg. 13

LENGTH: 126 words


    Je moet nu 30 cent per minuut betalen als je de politie iets wilt melden dat
wel ernstig is, maar niet levensbedreigend. Waarom moeten gewone burgers betalen
als ze de politie nodig hebben? Kan een callcenter adequaat bepalen hoe ernstig
een zaak is en de juiste mensen inschakelen? Laat liever de organisaties die dik
geld verdienen aan grote evenementen betalen voor de enorme politie-inzet die
zij nodig hebben, waaronder de normale politietaken lijden. Straks willen ze
hier de Olympische Spelen. Minister van Binnenlandse Zaken: bereid de offerte
voor de politie-inzet maar vast voor. Stuur verder alle boeven en burgers die de
politie-inzet veroorzaken een rekening. Zij maken die inzet nodig; niet degenen
die noodgedwongen hulp inroepen.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               27 of 94 DOCUMENTS

                                Algemeen Dagblad

                               September 28, 2000

Filip Dewinter (3)

BYLINE: GERT-JAN VAN DER WOUDEN, SLIEDRECHT.

SECTION: Trefpunt; Pg. 9

LENGTH: 108 words


    Wat mij nog meer verontrust dan de ideeen van de heer Dewinter, is het feit
dat 'politiek links' nog steeds geen duidelijk antwoord kan geven op veel
problemen die rechts-nationalistische partijen aan de kaak stellen.
Rechts-nationalisme biedt geen oplossing, maar geef dat dan toch gewoon in een
helder debat aan. Ik geneer me altijd rot als ik linkse politici wollig en voor
de gewone man/vrouw volkomen onbegrijpelijk naar verklaringen hoor zoeken voor
een situatie die voor heel veel mensen in grote volkswijken dagelijkse realiteit
is. In je koopwoning is het altijd makkelijker om er principes op na te houden
over dit soort dingen.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               28 of 94 DOCUMENTS

                                Algemeen Dagblad

                               September 28, 2000

Praagse Herfst

BYLINE: PETER FRANSSEN, BERGEN OP ZOOM.

SECTION: Trefpunt; Pg. 9

LENGTH: 197 words


    In Praag stippelen het Internationale Monetaire Fonds (IMF) en de Wereldbank
de beleidslijnen uit voor een verdere integratie van ontwikkelingslanden in de
wereldeconomie. Duizenden mensen voerden actie tegen deze bijeenkomst (AD, 27
september). Willen zij dan niet dat deze landen uit hun onderontwikkelde positie
komen? Ja, maar niet via de weg van een opgelegde 'globalisering'.
Ontwikkelingslanden die 'steun' van IMF en Wereldbank accepteren moeten aan
bepaalde voorwaarden voldoen. Er moet bezuinigd worden op onderwijs,
gezondheidszorg en andere voorzieningen. Belasting op elementaire goederen als
voedsel en nutsvoorzieningen wordt verhoogd. De plaatselijke economie stort in
onder druk van goedkope importgoederen. De gevolgen: massaontslagen,
loonsverlaging en faillissement van kleinschalige ondernemingen. De overheden
zakken weg in diepe schulden. En de gewone burger is de dupe. Uiteindelijk
krijgen grote (westerse) bedrijven het voor het zeggen. Het doel van de
demonstraties is daarom: afschaffing van het IMF en de Wereldbank, opheffing van
de schulden van de ontwikkelingslanden en een wereld gebaseerd op liefde en
respect voor iedereen door iedereen.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               29 of 94 DOCUMENTS

                                Algemeen Dagblad

                               September 19, 2000

Compensatie (3)

BYLINE: WIM BOOGAART, NIEUWERKERK.

SECTION: Trefpunt; Pg. 11

LENGTH: 199 words


    De regering wil nu via een verdeel-en-heersmethode de transportondernemingen
tegemoetkomen in de hoge kosten voor de brandstof. Ze vergeet daarmee de gewone
man, de werknemer, die om naar het werk te komen geconfronteerd wordt met sterk
verhoogde reiskosten.

    Dat het economisch goed gaat in Nederland komt vooral door de beheersing van
de werknemers in het loonoverleg. We zien met het tweede kabinet-Kok een
toenemende onbeheersing van de door de overheid aan de gewone man opgelegde
kosten. Diverse milieubelastingen en de btw op eerste levensbehoeften als gas,
water, elektra en telefoon en nu de enorm gestegen autorijkosten hebben de
koopkracht van de mensen sterk aangetast. Voordat we opnieuw een loonspiraal
ingaan, zou een werkelijk wijs kabinet kunnen kiezen voor de beheersing van de
overheidsinkomsten. Aflossing van de staatsschuld is geen prioriteit. Het is
immers niet alleen de overheid die rente en aflossing moet betalen over
schulden, ook de gewone werkende man/vrouw staat voor schulden die op tijd
betaald moeten worden. Maximalisering van de benzineprijs via de accijns op
[f]1,75 voor diesel en [f]2,30 voor benzine zou voor eenieder voordeel bieden.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               30 of 94 DOCUMENTS

                                Algemeen Dagblad

                               September 13, 2000

Dirndls, bier en varkenspootjes ; Munchen verwacht zeven miljoen bezoekers bij
Oktoberfest

BYLINE: DOOR ONZE CORRESPONDENT AD VAESSEN

SECTION: Show & zo; Pg. 2

LENGTH: 878 words


    Het heet Oktoberfest, maar het begint altijd in september. Het grootste
volksfeest ter wereld - dit jaar verwachten de organisatoren zeven miljoen
bezoekers - barst komende zaterdag weer los in het Duitse Munchen. Een
bacchanaal van varkenspootjes, dirndls en heel veel bier.

    Munchen - De naam mag op z'n minst enigszins misleidend worden genoemd:
Oktoberfest. Terwijl de festiviteiten toch echt komende zaterdag - 16 september
- in alle hevigheid losbarsten. Het feest der feesten dankt zijn naam dan ook
aan de traditie die wil dat bezoekers zijn uitgedronken op de eerste zondag van
oktober. In dit geval 1 oktober 2000.

    Het eerste Oktoberfest dateert uit 1810. Het herinnert aan het huwelijk van
de latere koning Ludwig I van Beieren met prinses Therese von
Sachsen-Hildburghausen. Een militaire parade, een drankgelag, grote eetpartijen
en een paardenrace werden er gehouden ter ere van de bruid. De paardencompetitie
werd in de loop der jaren vervangen door een kermis. Om het 'gewone' volk te
vermaken. Maar de overige ingredienten, drank, eten en muziek, werden
gehandhaafd. En wat eens begon als een bescheiden trouwpartij groeide uit tot
het grootste moderne massafeest.

    De oorlogskreet 'Oans, zwoa gsuffa' is voor niet-Beiers amper uit te
spreken. Het betekent 'Een, twee en leeg', waarna een nieuwe literpul met het
donkere, wat zoete bier wordt besteld.

    Terwijl er eindeloos hoempapamuziek weerklinkt, zie je bezoekers van houten
banken rollen of springen vrouwen op tafel en gooien hun rok omhoog. Deze
beelden horen bij het losbandige Oktoberfest.

    De tapkranen staan 15 uur per dag open. Het duurt niet lang of mensen vallen
elkaar om de hals, hoewel ze vaak geen woord met elkaar kunnen wisselen. De
plattelanders, in Lederhosen en klederdrachten gestoken, praten alleen een
moeilijk verstaanbaar dialect. Een grote groep vormen de Britten en de Kiwi's,
zoals Australiers en Nieuw-Zeelanders worden genoemd, die bekend staan als zeer
stevige drinkers.

    Uit de weg, schreeuwen de serveersters in dirndl-jurken. De vrouwen met de
stevige armen zullen naar verwachting ruim zes miljoen kruiken aanslepen.
Dienbladen kennen ze er niet en derhalve sjouwen zij tot 14 liter in een keer
waarbij ze de pullen klem zetten tegen de borsten. Een liter, de kleinste
maateenheid, kost omgerekend circa 13 gulden.

    Kroegbazen betalen hun serveersters een 'gevarentoelage'. De vrouwen worden
in de billen geknepen of krijgen een tik op hun achterwerk. Zij delen zelf ook
rake klappen uit. 's Avonds gaat het er aan toe als in een fabriek. 'Das
Hofbrauhaus', dat prachtig versierd en verlicht is, telt 10.264 zitplaatsen.
Bezoekers moeten soms een uur of langer wachten eer ze de zaal naar binnen mogen
die blauw ziet van de rook en waar je moet schreeuwen om je zelf verstaanbaar te
maken. Tussendoor worden gebraden haantjes en varkenspootjes geserveerd. In 1999
werden op het Oktoberfest 600.000 halve haantjes verkocht.

    Munchen heeft zich er bij neergelegd dat zijn internationale imago vooral
wordt bepaald door bier en de daarbij horende excessen. Uit onderzoek blijkt dat
toeristen eerst Oktoberfest roepen als ze naar trefwoorden worden gevraagd. Pas
op de tweede of derde plaats volgen indrukwekkende musea als de Oude en Nieuwe
Pinakotheek. Dit beeld zal worden onderstreept doordat het zuipfestijn dit jaar
integraal te zien is op het internet (via 11 camera's op www.wiesn-2000.de).

    Dronken bezoekers strompelen naar de 'kotsheuvel', waar mannen en vrouwen
hun roes uitslapen. Een medisch team van ruim 50 personen, onder wie
psychologen, heeft de handen vol aan de stevige drinkers. Bezoekers die in een
van de feesttenten in elkaar zijn gezakt, mogen onder controle van het Rode
Kruis in een tent een paar uurtjes slapen. Met een vriendelijk Gruss Gott worden
ze gewekt. Zodra ze weer op hun benen kunnen staan, moeten ze naar buiten.

    Elke feesttent heeft een ordedienst. Er wordt streng gelet op bierpullen,
waarvan er niettemin jaarlijks liefst 30.000 worden gejat. Tegelijkertijd staan
er honderden agenten klaar. Vorig jaar waren er lelijke vechtpartijen en
vergeten is ook niet het bloedbad uit 1980. Rechtse extremisten lieten een bom
ontploffen, waarbij 13 bezoekers stierven.

    Premier Edmund Stoiber van de conservatieve Zuid-Duitse deelstaat is een
warm voorstander van veiligheid. Hij gooit hoge ogen om in 2002
kanselierskandidaat te worden, zodat er geen smet op zijn naam mag komen.

    Rond de feesttenten van de zes grote Beierse brouwerijen staat een kermis.
'Hoger, groter, gigantisch', schrijft de Suddeutsche Zeitung over de achtbanen,
het reuzenrad van 55 meter hoog en de nieuwste attractie Fighter, een
high-techdraaimolen waarbij de bezoeker op tien meter hoogte zit.

    Er wordt hard aan gewerkt om het succes te continueren. Beierse kinderen
zuigen het Oktoberfest als het ware met de moedermelk in. Veel klassen bezoeken
het feestterrein overdag voor het vak 'Heimatkunde'.

    Serveersters in Munchen krijgen tijdens het Oktoberfest van hun bazen een
'gevarentoelage'. Deze moet het draaglijker maken dat de vrouwen tijdens de
alcholrijke dagen voortdurend door de gasten in de billen worden geknepen of een
tik op hun achterwerk krijgen. Foto EPA

    Folklore ; Kunst en Cultuur ; Cultuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               31 of 94 DOCUMENTS

                                Algemeen Dagblad

                               September 12, 2000

Rijk Australie kijkt niet op een paar miljard

BYLINE: DOOR GERRINO MULDER

SECTION: Economie; Pg. 15

LENGTH: 857 words

DATELINE: Sydney


    Eindelijk, in de laatste week voor de Olympische Spelen in Sydney werkelijk
losbarsten, zoemt de stad van activiteit. Op grote, glazen gebouwen verschijnen
gigantische Olympische reclames, officiele Olympischet-shirts vliegen uit de
winkels, voor kassa's van het Olympisch ticketbureau staan lange rijen
sportliefhebbers en stratenmakers leggen de laatste hand aan het perfectioneren
van het wielerparkoers.

    Australie is in de ban van de vijf ringen en de economie groeit als nooit
tevoren. Vooral Sydney, met 4,1 miljoen inwoners de grootste stad van het land,
is booming.

    De relatie tussen economische voorspoed en Olympische Spelen is dan al snel
gelegd. De schijn bedriegt echter, meent econoom dr. John Madden, die in
opdracht van organisatiecomite SOCOG onderzoek deed naar het werkelijke effect
van de Spelen op de Australische economie.

    Dat effect is volgens Madden namelijk heel erg klein. Belangrijkste reden:
het ging sowieso al heel erg goed met de economie. De Spelen dragen daar over
een periode van 12 jaar slechts een heel klein beetje aan bij. Tussen 1994 en
2005 heeft Madden een extra economische groei berekend van [f]9 miljard. Meer
dan [f]7 miljard daarvan komt ten bate van deelstaat New South Wales, waarvan de
stad Sydney de enige metropool vormt. Sinds enkele jaren groeit de Australische
economie met tussen de drie en vijf procent, cijfers waar de meeste Europese
landen van dromen. De werkloosheid toont een dalende lijn en schommelde in
augustus rond de 6,5 procent. De inflatie is met twee procent al een decennium
prima onder controle.

    Gevoegd bij een fantastisch leefklimaat, de politieke rust ten opzichte van
sommige Aziatische landen, het hoge opleidingsniveau van de beroepsbevolking en
het afnemend belang van geografische afstanden als gevolg van ontwikkelingen in
de telecommunicatie, maakt het Australie tot een belangrijk centrum van
bedrijvigheid, vooral op het gebied van financiele dienstverlening.

    De Olympische Spelen zijn voor Madden duidelijk meer een gevolg van het
succes dan een reden. 'Negen miljard gulden over twaalf jaar klinkt veel, maar
op een totale economie waar per jaar [f]800 miljard ronddraait, is het
natuurlijk heel weinig. Je moet realistisch blijven, de Spelen zijn natuurlijk
meer een sportevenement dan een economisch fenomeen.'

    Toch is het effect van de Spelen per saldo positief, zegt Madden. Vooral in
het toerisme en de bouw is dat duidelijk zichtbaar, hoewel de gevolgen zich
hoofdzakelijk beperken tot Sydney. Zo zorgde de bouw van Olympische stadions in
Homebush voor duizenden banen. De Eastern Distributor, een tunnel van [f]1,1
miljard onder de stad, kwam vanwege de Spelen iets eerder klaar dan
oorspronkelijk bedoeld.

    In de periode 1994 - 2005 is het daarnaast veel drukker met toeristen dan in
andere jaren. Uit onderzoek van het Australisch toerismebureau zou blijken dat
door de Olympische Spelen 1,5 miljoen extra vakantiegangers naar het land komen,
samen goed voor bijna [f]4 miljard aan bestedingen.

    De laatste weken is het enthousiasme van Madden en het toerismebureau echter
wat getemperd. De internationale verkoop van Olympische tickets viel zwaar
tegen, de inflatie in het land steeg licht als gevolg van de invoering van een
Australische vorm van BTW en de aandacht op Sydney bleek enigszins ten koste te
gaan van andere gebieden in het land. Simpel gezegd: ook toeristen
enbouwbedrijven kunnen een dollar maar een keer uitgeven.

    Ook is vooral Madden enigszins bezorgd over wat er na de Spelen zal
gebeuren. Vooral op het Olympisch complex van Homebush zijn enorme, peperdure
stadions neergezet, waarvan de waarde nog maar moet blijken. Organisatoren
vonden het de afgelopen jaren al ontzettend moeilijk om het Olympisch stadion
(110.000 toeschouwers) en de prestigieuze Sydney Superdome (een hal voor 20.000
toeschouwers) enkele malen per jaar redelijk gevuld te krijgen.

    'De gewone burger zal van de extra belasting die hij heeft moeten betalen om
die complexen te bekostigen, geen cent terugzien. De toekomstige inkomsten van
sportevenementen daar zullen hooguit genoeg zijn om het onderhoud te
bekostigen", verwacht Madden. Wat het toerisme betreft sluit de econoom niet uit
dat het positieve effect van de Spelen op het toerisme over vijf jaar zal zijn
uitgewerkt. 'Het is zelfs mogelijk dat dan een vertraging optreedt.'

    Minister Michael Egan van Financien in de deelstaat New South Wales, waar de
Olympische Spelen plaatsvinden, is onverminderd optimistisch. Volgens Egan zit
het effect van de Olympische Spelen niet zozeer in de directe uitkomst van
investeringen, maar meer in de mogelijkheid om het beeld te veranderen dat de
rest van de wereld heeft van Australie. 'Veel Amerikanen en Britten denken dat
wij nog altijd een grotendeels op landbouw georienteerde economie hebben.Tijdens
de Spelen kunnen we ons eindelijk eens duidelijk laten zien als een land met een
moderne, gevarieerde en technologisch geavanceerde economie, waar het prima
investeren is.'

    Kosten/baten Olympische Spelen

    Nationale economie ; Evenementen en manifestaties ; Sport ; Algemeen ;
Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               32 of 94 DOCUMENTS

                                Algemeen Dagblad

                               September 7, 2000

'Australie is een racistisch land' ; Aboriginalleider gebruikt Spelen om te
vechten

BYLINE: DOOR CORS VAN DEN BRINK

SECTION: Sport; Pg. 20

LENGTH: 1432 words


    Oud-voetballer Charles Perkins (64) raakte als kind van de gestolen
generatie aboriginal-kinderen verbitterd over Australie. Atlete Cathy Freeman
(27) draagt de geschiedenis van haar volk op haar eigen wijze mee. Een
dubbelportret uit het land van de Olympische Spelen.

    'Dit is een racistisch land. De blanken hebben altijd op ons aboriginals
neergekeken. Ze weigeren nog steeds naar ons te luisteren. Ik pleit niet voor
een boycot - de Spelen moeten doorgaan. Natuurlijk wil ik Cathy Freeman goud
zien winnen. Maar niemand houdt ons tegen als we Harbour Bridge blokkeren om
iedereen er op te wijzen hoe wij hier worden behandeld.'

    Charles Perkins spuugt zijn woorden in de richting van de bezoekers met een
woede die ouder is dan zijn eigen 64 jaar. De ex-prof van Everton is diep
doortrokken van het onrecht dat zijn volk is aangedaan. Hij is een van de
duizenden kinderen van de 'gestolen generatie'. Een generatie die niet bij de
eigen ouders mocht opgroeien. Hij wist zich - mede door zijn sportieve
capaciteiten - uit de misere van zijn jeugd te vechten. Perkins was zelfs enige
jaren staatssecretaris voor aboriginalzaken en maakt deel uit van de organisatie
van de Olympische Spelen in Sydney. Maar aan diplomatie heeft hij een broertje
dood.

    Charles Perkins is de zoon van een aboriginal vrouw en een blanke arbeider.
Zijn familie woonde bij een oude goudmijn in de buurt van Alice Springs. Zelf
groeide hij op in een kamp voor alleenstaande moeders, waar zijn moeder Hetti en
haar tien kinderen terecht kwamen. Veel blanke mijnwerkers trokken in die
periode door Australie. Ze leefden een paar jaar met een aboriginalvrouw en
verlieten haar weer even makkelijk als ze gekomen waren. Hetti werkte jarenlang
in een cafe, had verschillende relaties, maar belandde uiteindelijk als
alleenstaande vrouw in een opvangcentrum. 'Voor mij leek het kamp wel een
politiebureau', zegt Perkins.

    In die periode besluit de Australische regering de halfbloed-kinderen te
scheiden van hun moeders en hen naar kostscholen te sturen. Daar moeten ze zich
aanpassen aan het leven van de blanken en de kans krijgen met blanken te
trouwen. Charles behoort tot een groepje jongens dat contact heeft met een
anglicaanse priester, Percy Smith, die bezorgd is over het toenemend racisme in
Alice Springs. Hij neemt hen mee naar Adelaide, waar hij hen in een kinderhuis
onderbrengt.

    'Ze sturen hen weg naar school, geven hen een andere naam, een ander land.
Dat doen de blanken, ze breken ons hart', zegt Hetti later tegen Peter Read, die
een biografie schreef over Charles Perkins. 'We zaten dan wel in schoolbanken,
maar we zouden aan de voeten van onze grootouders moeten zitten', zal Perkins
zich later realiseren. 'Ik beschuldig pater Smith nergens van. Hij was een kind
van zijn tijd en had het beste met ons voor. Het was de regering die ons bij ons
eigen volk vandaan haalde.'

    Als 14-jarige jongen ontdekt Perkins in Adelaide het voetbal. 'Het was nieuw
voor me, maar ik wist meteen dat ik ook wilde spelen. En ik bleek een talent:
binnen een jaar speelde ik in de hoogste divisie. Als een ouderwetse midvoor.'

    In de eerste jaren na de Tweede Wereldoorlog trekken veel Europeanen naar
Australie, een van de tradities die ze in ere hielden was voetbal. De meeste
aboriginals vonden geen aansluiting bij de typisch Australische sporten, maar
onder de Europeanen voelden ze zich thuis. 'Voetbal opende voor mij de grenzen
tussen nationaliteiten, rassen en talen,' zegt Perkins.

    In 1957 ontdekt een scout van Everton zijn capaciteiten en biedt hem aan de
helft van een bootreis naar Liverpool te betalen, zodat hij daar getest kan
worden. De 21-jarige Charles vertrekt naar Engeland. 'Ik vond het een bevrijding
uit het racistisch klimaat waarin ik was opgegroeid,' zo kijkt hij terug. Maar
de overgang is te groot. Perkins is gewend twee of drie keer per week te trainen
en komt terecht tussen pure professionals, die iedere dag op het veld staan. Ze
maken hem al snel duidelijk dat ze hem niet nodig hebben en de vreemdeling vindt
nooit aansluiting bij de club uit Liverpool.

    Een jaar later verhuist hij naar de amateurs van Bishop Auckland. Daar wordt
hij ontdekt door Mat Busby, de befaamde manager van Manchester United, die hem
een contract aanbiedt. Maar Perkins heeft heimwee. Een voetbalclub uit Adelaide
biedt aan zijn terugreis te vergoeden als hij bereid is bij die club te komen
spelen. Hij vertrekt en ziet - verlicht door zijn jaren in Europa - de
discriminatie met nieuwe ogen: 'Als ik naar de bioscoop wilde, moest ik door een
aparte ingang naar binnen en de zaal uit voor de film was afgelopen.'

    Twee jaar later wordt de populaire voetballer - inmiddels getrouwd met de
uit Duitsland afkomstige Eileen Munchenberg - bestuurslid van een organisatie
die zich inzet voor de belangen van aboriginals. Het paar verhuist korte tijd
later naar Sydney, waar Perkins een feller racisme en een grotere armoede
ontdekt. Hij is actief in vakbonden en sportorganisaties, maar blijft voetballen
tot 1969, wanneer hij als 33-jarige zijn carriere moet opgeven vanwege problemen
met zijn nieren.

    Perkins krijgt een baan aangeboden op het ministerie van aboriginal-zaken en
verhuist naar de hoofdstad Canberra. Maar de ambtenaar verloochent zijn afkomst
en aard niet. Collega's vinden hem lastig: hij is te kritisch, te radicaal.
Altijd blijft hij allereerst een zoon van zijn volk en een hartstochtelijk
strijder voor zijn rechten. Dat blijkt ook in 1982 bij de Commenwealth Games in
Brisbane. Perkins is de aanvoerder van een boycot-beweging en leidt een grote
demonstratie van aboriginals. Twee jaar later volgt zijn benoeming tot
staatssecretaris, maar Perkins verzeilt in een turbulente reeks conflicten en
schandalen en moet uiteindelijk opstappen.

    'Ik steun de Spelen, ik steun onze eigen atleten, maar we zullen het
evenement ook gebruiken om onze belangen te bevechten', zegt Perkins anno 2000.
Hij woont al weer meer dan tien jaar in Sydney, in een groot huis aan de rand
van de aboriginalwijk Redfern. Als hij zijn bezoekers er rondrijdt, blijkt zijn
populariteit als leider en raadsman onder de bevolking. Hij werkt voor een
organisatie die aboriginal-sporters ondersteunt.

    'De kindersterfte onder aboriginals is vier keer zo groot als onder blanke
Australiers. Terwijl armoede helemaal niet nodig is in een rijk land als het
onze,' zegt hij verbitterd. 'We leven in een racistisch land. Maar Hitler mocht
de Spelen in Berlijn organiseren en Australie de Spelen van Sydney.'

    Hoewel hij deel uitmaakt van een van de werkgroepen van het
organisatiecomite, is Perkins ontevreden over het aandeel dat de aboriginals
hebben in het programma. 'Heb je gezien hoe ze kangeroes lieten rondrijden op
fietsen tijdens de presentatie van Sydney bij de sluitingsceremonie in Atlanta,'
schampert hij. 'Dat is het cultuurbesef in dit land. Als we niet uitkijken
gebruiken ze ons aboriginals ook op zo'n manier, als een versiering. Maar wij
zijn niet zomaar een ethnische groep, wij zijn de oorspronkelijke bewoners. Dit
land is van ons.'

    'Mijn grootste wens is dat de bezoekers aan de Spelen niet in Sydney blijven
hangen. Laten ze het land intrekken en zien hoe onze mensen moeten leven. Voor
Samaranch ligt de rode loper uit, ze likken zijn schoenen, zolang hij zijn ogen
maar sluit voor het onrecht. Ik hoop dat anderen meer willen zien dan de
stadions.'

    Tijdens een eerste gesprek, in januari vorig jaar, dreigde Perkins nog met
een boycot. Nu ziet hij daarvan af. 'Natuurlijk moet Cathy Freeman de 400 meter
kunnen winnen, zoals ook de andere aboriginal-deelnemers een kans moeten
krijgen. Maar wij hebben ook het recht om Harbour Bridge te blokkeren, als we
aandacht willen voor onze problemen.'

    De weigering om schuld te erkennen tegenover de 'gestolen generatie' zit
Perkins - zelf een van de slachtoffers - hoog. 'Het tekent het gebrek aan visie
en leiderschap van de huidige regering. Politici worden geregeerd door de angst
en daardoor is er geen basis voor verzoening', meent hij. 'Het racisme duurt
voort en ondermijnt de toekomst van dit land.'

    Aboriginalleider Charles Perkins: 'Australie is een racistisch land. De
blanken hebben altijd op ons aboriginals neergekeken.'

    Foto Lars van den Brink

    Cathy Freeman wil niet voortdurend worden aangesproken op haar komaf. De
wereldkampioene op de 400 meter: 'Ik denk dat ik duidelijk genoeg ben als ik de
twee vlaggen draag. Ik voel me zowel Australische als aboriginal.' Foto Bert
Verhoeff

    Evenementen en manifestaties ; Sport ; Minderheden ; Maatschappij ;
Bevolking ; Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               33 of 94 DOCUMENTS

                                Algemeen Dagblad

                               September 2, 2000

Iedereen z'n eigen helikopter

SECTION: Automobiel; Pg. 49

LENGTH: 99 words


    VLIEGTUIG

    Wat James Bond kon, is straks ook voor de gewone man weggelegd: een
eenmansvliegtuigje. De Amerikaanse onderneming Millennium Jet heeft met hulp van
NASA de zogeheten SoloTrek ontwikkeld. Het apparaat staat als een soort statief
op de grond en de gebruiker moet er staande in plaatsnemen. Twee rotorbladen
zorgen ervoor dat de machine als een helikopter vliegt. De machine kan op een
volle tank zo'n 250 kilometer afleggen. Volgende maand krijgt de SoloTrek zijn
eerste vuurproef, als het in een windtunnel wordt getest.

    Vliegtuigen ; Verkeer en Vervoer ; Luchtvaart

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               34 of 94 DOCUMENTS

                                Algemeen Dagblad

                               September 2, 2000

De chic van Riga ; Letlands hoofdstad mengelmoes van stijlen

BYLINE: DOOR ADWIN DE KLUYVER

SECTION: Toerisme; Pg. T5

LENGTH: 1610 words


    Waar gaan we dit weekend naar toe? Praag is passe en Boedapest volgeboekt,
dus waarom geen citytrip naar Riga. De oude stad heeft wonderwel oorlogen en
communisme overleefd en kan de concurrentie aan met elke Oost-Europese stad. De
hoofdstad van Letland heeft een levendig centrum vol winkels,kerken, musea en
cafes. Wie op zoek is naar wat nostalgie kan terecht in Jurmala, het Zandvoort
van Letland, waar de badgasten nog flaneren als in de jaren 50 van de vorige
eeuw.

    RIGA IS EEN wereldstad en waar is dat beter te zien als op grote hoogte.
Vanaf het uitkijkplatform op de toren van de Sint Petruskerk ligt half Europa
aan je voeten. De brug over de rivier Daugava lijkt verdacht veel op de
Rotterdamse Erasmusbrug. De grote kerk aan het marktplein is toch typisch Duits.
De televisiemast in de verte heeft wat weg van een roodgeverfde Eifeltoren. En
de bakstenen wolkenkrabber achter het station, die staat toch ook in Moskou?

    In de 800-jarige geschiedenis van de stad was het een komen en gaan van
machthebbers, vreemde volkeren en culturen. Wat begon als een
vissersnederzetting aan de monding van de Daugava, groeide in de twaalfde eeuw
uit tot een Hanzestad. Tot de 17de eeuw is de haven in Duitse handen, waarna de
Zweden in 1629 de macht voor bijna 200 jaar overnemen. Pas in de 19de eeuw maken
de Scandinaviers plaats voor de Russen die, met uitzondering van twee periodes,
tot 1991 de touwtjes in handen houden. Tussen de twee wereldoorlogen kent
Letland een kortstondige periode van onafhankelijkheid. Van 1941 tot 1944 zijn
het de Duitsers die de in 1940 binnengevallen Russen verslaan en zich opwerpen
als de bevrijders van Letland.

    Al die bezoekers hebben hun sporen nagelaten. Het centrum van Riga is dan
ook een mengelmoes van Duitse, Scandinavische en Oost-Europese architectuur.
Rondom de gotische kathedraal staan gildenhuizen uit de Hanzetijd. Om het
grillige stratenpatroon van de oude stad liggen brede, rechte boulevards waar
rijkversierde huizen herinneren aan Riga's bloeitijd. Eenderde van de panden in
het centrum werd gebouwd tussen 1896 en 1913, waardoor de stad een van de
grootste collecties van art nouveau gebouwen in heel Europa herbergt.

    Die chic van de gebouwen weerspiegelt zich ook in de mensen op straat.
Wanneer wij al bijna de winterjas uit de kast zouden halen gaan de Letten
opvallend luchtig gekleed in korte mouw. Veelal in modieus zwart en standaard
voorzien van zonnebril op het hoofd; alsof we hier niet op dezelfde hoogte als
Zweden maar in Italie verblijven. Zelfs de Russisch orthodoxe pope heeft een
trendy tas op zijn rug hangen.

    's Avonds begint het centrum helemaal te bruisen. De vele cafes - of krogs,
zoals ze hier zeggen - zitten bomvol. Dat krogs lijkt wel wat op het Nederlandse
kroeg. En ook daarvan hebben ze er in Riga een. Amsterdama heet de uitspanning,
de bediening gaat nog wel in het Lets. Wie terugverlangt naar Sovjettijden kan
terecht in restaurant Nostalgija dat met zijn sociaal-realistische decor de
metrostations van Moskou imiteert. De alom aanwezige nakt clubs zijn niet wat u
denkt. Nakt club is gewoon Lets voor nachtclub en dat betekent hier dansen,
biljarten en gokken tot de zon opkomt.

    Ook een museumbezoek mag tijdens een weekendje Riga niet ontbreken.
Uiteraard zijn er de gebruikelijke tentoonstellingen, zoals in de historische,
kunst- en natuurmusea, met tamelijk voorspelbare collecties. Leuker is het
Openluchtmuseum, een verzameling historische houten gebouwen uit heel Letland.
In een bos aan de rand van de stad staan boerderijen, windmolens, een houten
kerk en een compleet vissersdorp. En niet te vergeten de traditionele pirts, de
sauna die vroeger bij boerderijen stond.

    Een van de meest curieuze musea van Riga is het Motormuseum. In een
buitenwijk, onder hetzelfde dak als de plaatselijke Audi-dealer, zijn meer dan
100 auto's en motoren uit West- en Oost-Europa bijeengebracht. Natuurlijk tref
je er de Trabant en de Pobeda, de voorloper van de Lada, aan. Maar ook zeldzame
voertuigen als de visvormige motor waarmee een Letse coureur in 1955 met 222
kilometer per uur het wereldsnelheidsrecord op de openbare weg brak; en de
officiele limousine van de Amerikaanse ambassade in Moskou die de auto na jaren
trouwe dienst aan de Russische Zil-fabriek schonken, waar de techniek dankbaar
werd gekopieerd.

    Pronkstukken van de collectie zijn de auto's van Sovjetleiders, die in de
persoon van wassenbeelden hun staatsvervoermiddel begeleiden. Chroesjtsjov stapt
zwaaiend uit zijn Zil limousine uit 1965. Stalin zit nors op de achterbank van
zijn kogelvrije Zis 110. De zeven ton wegende wagen is uitgerust met acht
centimeter dikke ramen en dronk per tweeenhalve kilometer een liter benzine. In
plaats van een wulpse dame of springend hert is de motorkap uiteraard versierd
met een rode ster. Tragikomisch hoogtepunt is wel de Rolls Royce Silver Shadow
1966 van voormalig partijleider Brezjnev. Deze notoire liefhebber van veel te
dure auto's reed in 1980 hoogstpersoonlijk zijn staatslimo aan barrels. Met
verbaasde blik zit hij nog achter het stuur en kijkt met gefronste
borstelwenkbrauwen naar de verfrommelde voorkant van de Rolls.

    Letland mag inmiddels al negen jaar onafhankelijk zijn, het Sovjetverleden
is nog overal in Riga terug te vinden. Het meest in het oog springend zijn wel
de hoge gebouwen van Russische makelij. Uiteraard ontbreekt de Verjaardagstaart
van Stalin' niet, het pand van de Academie van Wetenschappen - een typisch
voorbeeld van stalinistische architectuur - werd in 1957 naar voorbeelden in
Moskou en Warschau gebouwd en wie goed kijkt kan vlak onder de top de
hamer-en-sikkel ornamenten nog zien zitten. De historische skyline van de oude
stad wordt ernstig vervuild door het spuuglelijke Hotel Latvija, een grapje uit
de Sovjettijd was dat het officiele staatshotel voor buitenlandse bezoekers voor
60 procent was opgetrokken uit glas, 30 procent gewapend beton en 10 procent
microfoons.

    Opmerkelijk is dat de communistische machthebbers al die tijd het Letse
vrijheidsbeeld - neergezet in 1935, tijdens de eerste periode van
onafhankelijkheid - ongemoeid hebben gelaten. Milda, zoals de dame op de 100
meter hoge sokkel heet, tuurde al die tijd naar het vrije westen. Het reisbureau
noemden de Letten het monument ook wel. Wie betrapt werd bij het neerleggen van
bloemen kon rekenen op een gratis enkele reis richting Siberie. Lenin stond,
voordat hij een decennium geleden van zijn voetstuk werd getild, een tiental
meters verderop; met zijn rug naar Milda en de blik richting Moskou. Na de
onafhankelijkheid verdwenen de communisten. Wel bleven de Russen die hier heen
verhuisd waren in de tijden dat de oude machthebbers niet op een volksverhuizing
meer of minder keken. Nog steeds komt 35 procent van de Letse bevolking van over
de oostgrenzen. Riga mag dan de hoofdstad van Letland zijn, paradoxaal genoeg is
de meerderheid van de bevolking van Russische afkomst. Het best is dat te merken
op de centrale markt waar de gewone man en vrouw inkopen doet.

    Achter het Centraal Station staan vijf grote hallen, in 1930 gebouwd als
zeppelinhangars. Elk product heeft zijn eigen ruimte. Ei bij ei, kaas bij kaas
en rookvlees bij rookvlees. De dames achter de toonbanken lijken met hun
schorten en mutsjes weggelopen uit het Nederland van de jaren 50.

    Buiten hebben alle goedkope kopieen van dure merken elkaar opgezocht. Zelfs
het Arsenal-shirt van onze eigen Dennis Bergkamp is er te koop. Naast de kramen
met namaakluxe staan de particulieren die vaak slechts een product te verkopen
hebben. Een man houdt horlogebandjes omhoog. Bejaarde dames hebben gebreide
truien in de aanbieding. Het wolmerk is een zelfgetekende poging tot imitatie.
Grappig, maar ook triest. Het pensioen uit de Sovjettijd is onvoldoende om van
rond te komen, vandaar dat deze 70-jarigen op late leeftijd nog kleine
zelfstandigen zijn geworden.

    De Russische terugtocht begin jaren 90 had zo zijn voordelen. Jurmala, het
vakantieparadijs van de communistische partij- en legertop aan de Baltische
kust, was ineens weer voor de gewone Let beschikbaar. 300.000 Vaste klanten
bleven jaarlijks weg uit de luxe villa's, de sanatoria en de vakantiekampen. De
mooiste houten vakantiehuizen zijn inmiddels door rijke Letten opgekocht, de
promenade is opgeknapt en de stranden liggen er piekfijn bij.

    Jurmala, Lets voor aan zee, is het equivalent van ons Zandvoort. Vanuit Riga
is het drie kwartier boemelen met de trein, daarna staat de badgast 30 kilometer
zandstrand ter beschikking.

    Het strandtoerisme doet gedateerd aan. Het heeft wat weg van Alleman, de
documentaire van Bert Haanstra waarin de preutse Nederlandse strandgewoontes
werden getoond. Overal staan hokjes om je zonder schaamtegevoel om te kunnen
kleden. Wandelen doe je hier in vol ornaat, alsof je in je beste kleren door een
winkelstraat van een grote stad flaneert.

    Ook het vermaak is ouderwets. Bij de strandpaviljoens staan houten borden
waar je je hoofd doorheen kunt steken om ze zo thuis te verrassen met een foto
van een sterke man met jouw gezicht. Het enige moderne aspect in deze
nostalgische omgeving komt van de Nederlandse Vengaboys. Going to Ibiza knalt
loeihard uit de luidsprekers. Een overbodig voorstel; Letland is leuk genoeg.

    Uitzicht vanaf de toren van de Sint Petruskerk op de oude stad van Riga, met
in het midden de kathedraal. Foto's Adwin de Kluyver

    In het motormuseum zit een verbaasde Breznjev achter het stuur van zijn
gecrashte Rolls.

    Kool, peen en augurken op de centrale markt.

    Toerisme ; Dorpen en steden ; Infrastructuur ; Ruimtelijke Ordening ;
Recreatie en Vrijetijdsbesteding ; Reizen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               35 of 94 DOCUMENTS

                                Algemeen Dagblad

                                August 28, 2000

Spangen in extase ; Sparta bezorgt Ajax pijnlijke nederlaag

BYLINE: DOOR CHRIS VAN NIJNATTEN

SECTION: Sport; Pg. 11

LENGTH: 802 words

DATELINE: Rotterdam


    Sparta heeft Spangen gisteren in extase gebracht door volkomen onverwacht in
het eigen Kasteel Ajax op een historische nederlaag te trakteren: 3-0.

    Onder het lallen van het Pippi Langkous-lied raakte het thuispubliek
werkelijk buiten zinnen. De kinderhand was in een traag gespeelde wedstrijd
kennelijk meer dan rijk gevuld. De overwinning was even gelukkig als verdiend,
want Ajax benutte zijn vele kansen niet en voor Sparta deden Langerak,
Elkhattabi en Marbus dat wel. Zo simpel werkt voetbal nu eenmaal.

    Het was precies zo'n verlies waarvan topclubs eigenlijk gevrijwaard willen
blijven. Een schamel clubje zoals Sparta in hun ogen moet zijn, dient gepaste
eerbied te betonen. Zeperds passen gewoonweg niet in zowel de sportieve als
financiele begroting van Ajax. Want de 3-0 bezoedelt het imago en zet de club in
de meedogenloos bedoelde jacht op de eerste vijf plaatsen van de eredivisie op
achterstand.

    Zoiets verdraagt een club als Ajax niet. En eerlijk is eerlijk, het staat
ook raar, een getormenteerd Ajax in een Rotterdamse achterstandswijk. Toen de
luxe spelersbus van de Amsterdammers wegreed bij het Kasteel, liep de lange
Michel Langerak met zijn voetbaltas over zijn linkerschouder en zijn zoontje op
de rechterarm naar de middenberm van de Horvathweg, waar zijn auto geparkeerd
stond. Wie het wilde, zag er symboliek in. De gewone man had het kapitaal voor
een keer weerstaan.

    Zo'n incident waarborgt voor even, een weekeinde lang, de charme van een
sportieve krachtmeting. De vraag is of dat aspect aan de verliezer besteed is
geweest. Ajax wil zich meten met de top, wil meepraten met de 14 grootste clubs
van Europa, praat mee over de oprichting van een Euro League. En moet er dan een
keer verloren worden, dan doet Ajax dat waarschijnlijk liever van Glasgow
Rangers dan van het relatief vegeterende Sparta.

    Door de dilettanten van Fortuna werd Ajax afgelopen dinsdag nog een
florissante seizoenstart gegund (5-0). En eigenlijk leek het in de eerste drie
kwartier op het Kasteel dezelfde kant uit te gaan. Bij de Amsterdammers kregen
Knopper (twee) en Arveladze (drie), op een spekglad veld, uitstekende kansen om
Sparta op achterstand te zetten. Maar doelman Kooiman bleek in grote vorm te
steken. Arveladze had Kooiman niet eens nodig om op nul te blijven staan, want
hij schoot twee van zijn kansen gewoon naast.

    Co Adriaanse staat bekend om zijn intelligente coaching en effectieve
wissels. Maar tegen Sparta zat de trainer-coach van Ajax er, weliswaar achteraf
bezien, toch duidelijk naast. Mogelijk geinspireerd door de negativo's onder de
Ajax-aanhang, die vrij vlot om Brutil Hose begonnen te schreeuwen, wisselde
Adriaanse Arveladze voor Hose. Dat pakte niet goed uit. Arveladze wilde daar na
afloop niet te uitvoerig op reageren. Begreep hij zelf zijn wissel? 'Ik moet dit
begrijpen', aldus de gekwelde spits.

    Hose beviel de matige mandekker Marilia een stuk beter dan de flegmatieke
Georgier, die vanuit de raarste hoeken het doel onder vuur weet te nemen. Licht
gefrustreerd zag Arveladze daarom dat ook de beweeglijke Hose Kooiman niet wist
te passeren.

    Bij Sparta veranderde er in de rust niets in personele zin, wel in tactisch
opzicht. 'We haalden de inspeelpass eruit bij Ajax', orakelde de winnende coach
Dolf Roks. Hij verduidelijkte later, dat het rechtsback Vierklau met vroeg
storen onmogelijk werd gemaakt snel een aanval op te zetten. Die tactische
aanpak werkte. Maar er was aan Amsterdamse zijde nog veel meer dat in het
voordeel van de Spartanen uitpakte. De defensie bleek onder lichte druk
ondermaats georganiseerd. Witschge deed niets verkeerd maar sprak tevens zijn
creativiteit niet aan. Winter en Galasek speelden bleek en voorin kwam er vanaf
de flanken te weinig bruikbaars, ook nadat Bobson en Van der Meyde gewiseld
waren voor Wamberto en Van der Gun.

    Door al het geklungel bij Ajax kwam Sparta in de wedstrijd. En het was
wederom Elkhattabi die een grote rol speelde bij het bepalen van de uitslag. In
de 66ste minuut passte de spits op Langerak, die Grim kansloos liet. Tien
minuten voor tijd scoorde de Marokkaan zelf, nadat een vrije trap van Nielsen
via Marbus voor zijn voeten was beland. Twee minuten later kopte Marbus een
voorzet van Elkhattabi binnen.

    3-0! Op Spangen geloofde men het eigen scorebord amper. Dat is begrijpelijk.
Want pas op 20 mei 1962 won Sparta thuis een eredivisiewedstrijd van Ajax met
nog grotere cijfers; 4-0. 'We hebben veel geluk gehad', bevestigde Roks een
gevoel dat iedereen wel enigszins had. Sparta had geluk, maar dat geluk wordt
Sparta eigenlijk meestal door iedereen wel een beetje gegund.

    Ali Elkhattabi feliciteert met gebalde vuist Michel Langerak met diens
doelpunt tegen Ajax (1-0). Links Steve Goossen en David Mendes da Silva.Foto Pim
Ras

    Voetbal ; Sport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               36 of 94 DOCUMENTS

                                Algemeen Dagblad

                                August 24, 2000

Succes ligt op straat ; Jeroen Akkermans verruilt Londen voor Berlijn

BYLINE: DOOR ONZE CORRESPONDENT PIETER KLEIN

SECTION: Media; Pg. 20

LENGTH: 1280 words

DATELINE: Londen


    Exit Londen. RTL 4 sluit de deuren in de Britse hoofdstad en correspondent
Jeroen Akkermans (37) maakt zich op voor zijn nieuwe post Berlijn. Engelsen zijn
'buitengewoon onredelijk' en daarom zo charmant. Maar na vijf jaar Britse
buitenissigheden 'is er het gevaar dat je jezelf gaat herhalen'.

    Het is tijd om te verkassen, na vijf jaar onder Britten. 'Het begint me hier
een beetje te benauwen, het is wel heel erg een eiland waar men denkt dat men
nog steeds alles beter weet', zegt Jeroen Akkermans.

    Niet dat zijn naderende afscheid van het perfide Albion zonder bijsmaak is.
RTL heft de post op en ruilt hem in voor Berlijn. 'Dat had van mij niet
gehoeven, ik heb er lang voor gepleit Londen te behouden.'

    Op een terras in Great Portland Street, vlakbij zijn uitvalsbasis, verdedigt
Akkermans toch het besluit van zijn hoofdredactie. 'Ik begrijp het ergens wel.
Er is het gevaar dat je jezelf gaat herhalen. Ik kan me wel voorstellen dat voor
Duitsland is gekozen.' Grinnikend:'Een land dat weer aspiraties heeft.'
Serieuzer: 'Het belang van Engeland neemt af, zeker als het buiten de eurozone
blijft.'

    Hij legt uit dat RTL niet meer buitenlands nieuws wil. Daarom zijn de vaste
posten straks New York, Moskou, Berlijn. 'Ergens is dat jammer, want als je
kijkt naar het binnenlands nieuws, dan hangen er veel te veel hengels rond
dezelfde vijver waarin iedereen vist.'

    Buitenlandse posten zouden met eigenzinnige reportages meer toegevoegde
waarde kunnen hebben; persoonlijke verhalen, anekdotisch, die het verhaal over
een land vertellen, dicht bij gewone mensen. Het soort verhalen waarvoor
Akkermans in 1995 werd onderscheiden, als correspondent in Moskou, voor zijn
reportages over de oorlog in Tsjetsjenie.

    Twaalf jaar zwerft hij al in het buitenland. Werkte voor Reuters, in
Frankfurt voor een financiele zender en in Luxemburg bij moederbedrijf RTL, waar
hij zich samen met collega Max Westerman bekwaamde in de kneepjes van de moderne
tv-journalistiek.

    En dat is: de straat opgaan, gewone en gekke mensen opzoeken, onderstromen
in een samenleving en persoonlijke en bizarre verhalen optekenen. Laat het
dagelijks nieuws maar over aan de persbureaus. 'De manier waarop RTL omgaat met
correspondenten leidt tot unieke verhalen. Dat ligt niet zozeer aan de
correspondenten, maar aan de vrijheid die ze krijgen en de middelen. Publieke
omroepen zetten hun correspondenten in zodra er een nieuwsverhaaltje is. En dan
nog wordt gebruik gemaakt van beelden die toch wel in Hilversum binnenkomen.'

    De verhalen liggen op straat. Elke dag fietst Akkermans van en naar
Hampstead door Regents Park, maar 's avonds is de slagboom dicht. 'Tussen
middernacht en 7 uur moeten alle omwonenden blijkbaar slapen.' Het zijn
dergelijke 'eigen impressies' waardoor een correspondent zich moet laten leiden:
'Volg je eigen neus.' En door de verbazing: 'Zo'n park heeft niet alleen eigen
grond, maar een eigen politie, een eigen vuilnisdienst, eigen parkeerwachten.'

    Akkermans herinnert zich het gerucht over de Duke of Westminster. 'Die zou
zoveel grond bezitten dat hij uit Londen naar Cornwall over eigen land kan
lopen.' Zo'n verhaal zegt iets over een land, vertelt hij. Het verklaart waarom
het moeizaam is iets te doen aan verbetering van infrastructuur en transport.
'Sinds de Tweede Wereldoorlog is er niets meer aan gedaan. Blair probeert de
elites nu hun plaats te wijzen, maar kijk eens op hoeveel weerstand hij stuit.'

    De RTL-correspondent maakte ooit een reportage over de Protection of Horses
League, een van de talloze vrijwilligersorganisaties. 'Waarom gaat er geen geld
naar broodnodige voorzieningen? Daar zijn de charities voor.'

    Engeland is nog steeds een klassenmaatschappij. 'Cricket is voor de elite,
voetbal voor het gewone volk', zegt Akkermans. Hij legt thans de laatste hand
aan een afscheidsdocumentaire, over recidive, waarbij hij een jongen lange tijd
volgde: 'Er is een web van criminaliteit. Als je er eenmaal inzit kom je er niet
meer uit. Dat is van toepassing op grote groepen mensen.'

    Een klimaat van uitzichtloosheid en verpaupering. Akkermans vergelijkt het
met de estates, de wijken waar actie werd gevoerd tegen pedofielen. 'Je komt ze
overal tegen: Leeds, Birmingham, Liverpool. Het zijn bijna no-go-areas.'

    Groot-Brittannie is een land op zijn retour, dat ten onder gaat aan zijn
eigen 'hoogmoed'. 'Uiteindelijk denken ze hier dat ze alles nog steeds het beste
weten. Football is coming home!' Gecharmeerd: 'Het Engelse volk is zwaar
onredelijk, maar ach, wat zijn ze leuk.'

    Alles is gericht op confrontatie: 'Kijk naar het Lagerhuis, het woord
compromis moet hier nog worden uitgevonden.' De spreekvaardigheid levert
prachtige televisie op: 'Fucking mad klinkt toch beter dan heel erg boos.' En
die prachtige ironie waarin Britten zichzelf ook relativeren: 'Dat hebben wij
niet, de Duitsers niet en de Fransen evenmin.'

    Het is een 'aimabel' land, een 'land dat om zichzelf kan lachen'. Maar een
land dat naar binnen kijkt, en veranderingen tegenhoudt. 'Londen is decadent
geworden, je kunt cappuccino drinken, een Frans biefstukje eten, maar anders dan
in Berlijn verandert de onderliggende cultuur niet. Vind in Nederland maar eens
een echt conservatief politicus. Hier zijn ze er trots op als je zegt: goh,
meneer, wat bent u verschrikkelijk conservatief!'

    Hij heeft een broertje dood aan de verheerlijking van de Angelsaksische
journalistiek. 'Allemaal napraterij. De Nederlandse journalistiek is helemaal
niet zo slecht.' Het is waar dat Britse kranten en televisie overal met hun neus
vooraan staan: 'Een kwestie van geld en middelen. Er worden experts ingehuurd.
Is er een overstroming in Bangladesh? Ze zijn er meteen. Maar kijk eens naar het
middagjournaal van ITV. Dat is van een truttigheid, dat wil je niet weten.'

    Er is nog een keerzijde. Akkermans noemt de keiharde kritiek op BBC-reporter
John Simpson die in de Kosovo-oorlog slachtoffers van NAVO-luchtaanvallen liet
zien. 'Hoe kun je in godsnaam een journalist bekritiseren die zijn werk doet?'
Hij zat zelf ook zes weken in Belgrado: 'Ik zou de vrijheid die ik had bij de
BBC niet krijgen. Ik kon alles doen.'

    Het is die vrijheid bij zijn commerciele baas die Akkermans looft. Hij
ergert zich mateloos aan dat 'integere' sausje dat altijd over de Nederlandse
publieke omroep wordt gegoten: 'Die verzuilde journalistiek is niet meer van
deze tijd. Bij de KRO moet je als journalist nog steeds een briefje ondertekenen
dat je toch heel erg geinteresseerd bent in de katholieke traditie. Dat kan toch
niet. Te gek voor woorden: dit is Netwerk, verzorgd door de NCRV: het
interesseert niemand en het is niet professioneel.'

    En ach, dat dedain voor de commercielen: 'Misschien hebben we meer
geschiedenis nodig, moeten we nog meer een traditie opbouwen.' Volgens Akkermans
'gaat het erom dat je alles kunt doen wat je wilt'. En de kunst van de
tv-journalistiek is beeld en inhoud goed samen te ballen: 'Het moet goed zijn,
want de kijker ziet het maar een keer. Daar steek ik al mijn energie in, omdat
je mensen erbij wilt houden. Niet zoals sommige collega's ingewikkelde problemen
nog ingewikkelder maken - die werken niet voor het publiek. Je moet uitleg
geven, alvast een optelsom maken. Overmorgen is beter dan donderdag. Collega Max
Westerman in New York zei ooit: 'Er zijn hier meer wapenwinkels dan
benzinestations'. Dat zegt zoveel meer dan een naakt cijfer. Als je het goed
opdient is geen onderwerp te zwaar.'

    Jeroen Akkermans bij de markante BT-toren in Londen: 'De manier waarop RTL
met de correspondenten omgaat leidt tot unieke verhalen.' Foto Jeroen Oerlemans

    Media ; Commerciele zenders ; Omroep

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               37 of 94 DOCUMENTS

                                Algemeen Dagblad

                                August 18, 2000

Bewakingscamera's: Big Brother?

SECTION: Economie; Pg. 11

LENGTH: 731 words


    In het Saftlevenkwartier in Rotterdam zijn, op verzoek van de bewoners, als
proef surveillancecamera's geplaatst. De advocaat van een man die zo werd
betrapt op drugshandel, meent dat de camera's een ontoelaatbare inbreuk vormen
op de privacy. Wat vindt u?

    Op steeds meer plaatsen worden bewakingscamera's geplaatst. Geven ze u een
benauwend gevoel - Big Brother is watching you - of vergroten ze juist uw gevoel
van veiligheid?

    Wat beschouwt uzelf als de grootste inbreuk op uw privacy?

    George Berger (66) Nieuwerkerk aan den Ijssel oud-technisch adviseur

    Privacy is een zaak waarmee niet te lichtzinnig mag worden omgegaan. Jammer
genoeg vervagen de normen en waarden dermate, dat zonder mechanische
hulpmiddelen het recht niet meer kan worden gehandhaafd. Camera's zijn een
geschikt hulpmiddel. Het belang van een grote groep bewoners telt veel zwaarder
dan de privacy van een overtreder.

    Het benauwt mij dat dit soort hulpmiddelen in onze huidige maatschappij
kennelijk niet te vermijden zijn, niet alleen door een gebrek aan mankracht bij
de politie, maar ook als gevolg van een steeds verder sluipende
ongeinteresseerdheid in onze medemens. Ongebreidelde vermeerdering van de
camera's dient te worden voorkomen.

    Inbraak. Dat er vreemden in je huis komen en aan je spullen zitten beschouw
ik als een grove inbreuk op de privacy. Gelukkig is het mij nooit overkomen.

    Jan Bonthuis (35) Rotterdam verkoper buitendienst

    De camera's zijn er niet zomaar gekomen, daar is over gediscussieerd en een
beslissing over genomen. Je nu beroepen op privacy, lijkt me wat vreemd. Dan zou
overigens ook bewijsvoering met behulp van camera's op pompstations en bij
geldautomaten op de helling moeten.

    In deze tijd is het ook een soort vervanger van de sociale controle die er
in kleine gemeenschappen was. Het benauwt me niet maar geeft me ook niet een
veilig gevoel, een overval is immers in een paar tellen gepleegd. Misschien
moeten er juist meer camera's komen. Eventueel bij stoplichten omdat er altijd
notoire doorrijders zijn.

    Vooral de zaken die je niet ziet maar vermoedt, bijvoorbeeld e-mails die op
trefwoorden worden gecontroleerd (in de VS), teksten op giro-overschriften die
worden gelezen, en prive-gegevens die worden verkocht voor marketing doeleinden

    Mirjam Bredius- Hoogendam (37) Prinsenbeek docente Frans

    Ik vind het geen enkel probleem als er op openbare wegen in probleemwijken
camera's worden geplaatst. Zeker als blijkt dat het een afdoend middel is om de
drugsproblemen aan te pakken. Ik denk dat mensen die last hebben van
drugsdealers in hun wijk meer in hun privacy worden aangetast dan dealers die na
opnamen worden aangehouden.

    Op plekken waar mensen risico's lopen (parkeergarages) of waar eigendom
moeten worden beschermd (benzinepomp) heb ik geen probleem met die camera's.
Sterker: het vergroot mijn gevoel van veiligheid. Al denk ik dat dat voor een
deel een vals gevoel is, als ze er alleen toe dienen om achteraf een dader te
kunnen oppakken.

    Een inbreuk op mijn privacy vind ik: een telefoongesprek met een zogenaamde
onafhankelijke instelling die mijn gegevens ergens heeft gekocht en impertinente
vragen stelt over de waarde van ons huis, het gezinsinkomen, e.d.

    Kees Hoogerheide (31) Breda eigenaar groothandel hygienische apparatuur

    Camera's staan drie dingen in de weg : 1. aanwezigheid van een mens (die nu
de beelden bekijkt); 2. verandering van de situatie want 'er wordt nu toch al
gekeken?' 3. vrijheid van personen die geen kwade bedoelingen hebben. Niet doen
die camera's, maak veiligheid op straat gewoon (politie)mensenwerk.

    Als ik naar AVRO's Opsporing Verzocht kijk, denk ik: handig die camera's.
Als ik echter doordenk dan concludeer ik dat het een schijnoplossing is. Er is
gewoonweg onvoldoende politie op straat, zeker op risicovolle plaatsen en
tijdstippen. Het ingrijpen door gewone burgers tijdens een misdadige actie is
een onevenredig groot risico geworden.

    Gebeld worden aan het begin van een doordeweekse avond en dan de
felicitaties krijgen van een onbekend (en onnozel) meisje met de aanstaande
geboorte van je kind. 'Begin oktober, was het niet?' 'Nee, 22 oktober, mevrouw'.
Of de adviseur mag komen adviseren als-ie in de buurt is!

    Bewaking en beveiliging ; Privacy en geheimhouding ; Recht ; Burgerlijk
Recht ; Politiek en Staat ; Openbaar Bestuur ; Politie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               38 of 94 DOCUMENTS

                                Algemeen Dagblad

                                August 18, 2000

Duitse UMTS-veiling wekt jaloezie

BYLINE: DOOR RAYMOND VERMEULEN

SECTION: Voorpagina; Pg. 1

LENGTH: 731 words

DATELINE: Amsterdam


    De kogel is door de kerk: zes partijen verdelen in Duitsland de zogenoemde
UMTS-frequenties, die een beetje de heilige graal van de telecommunicatie lijken
te worden. Want de zes internationale consortia, waarvan KPN er een is,
betaalden in Duitsland maar liefst [f]111 miljard; dat is [f]1356 per inwoner.
Dat is bijna drie keer zo veel als bij de veiling in Nederland werd betaald.

    Tweede-Kamerleden van links tot rechts gedroegen zich deze week even net als
gewone burgers, die zien dat hun buurman een grotere auto heeft. Daar is iets
niet in de haak, dachten ze. En een zondebok lijkt snel gevonden. Want de opzet
van de veiling in Mainz was anders dan die in het Kurhaus in Scheveningen. De
afgevaardigden zeggen bang te zijn dat de Nederlandse consument opdraait voor
fouten bij de veilingopzet. Ze eisen meteen na het reces een debat met de
verantwoordelijke bewindslieden Zalm (Financien) en De Vries (Verkeer en
Waterstaat).

    Dat er iets schortte aan het gehanteerde veilingmechanisme in Scheveningen,
lijkt inmiddels zonneklaar. In de eerste paar rondes bleek bijvoorbeeld al dat
de deelnemers eenvoudig de bodemprijs omlaag konden krijgen door massaal
paskaarten in te leveren.

    Op pagina 13

    Nieuwkomers ontketenden strijd

    Nieuwkomers ontketenden felle strijd

    Vervolg van pagina 1

    UMTS

    Veel kritiekpunten op de Nederlandse UMTS-veiling snijden hout, maar er is
steeds wel wat tegenin te brengen. In Groot-Brittannie en Duitsland woedde
bijvoorbeeld een felle strijd tussen partijen die nog niet in die landen actief
zijn. In Engeland was daar een speciale licentie voor gereserveerd, in Duitsland
liep het aantal licenties op tot zes, twee meer dan het aantal operators. In
Nederland was het aantal te vergeven licenties vijf, precies evenveel als het
aantal bestaande bedrijven (Ben, Dutchtone, KPN, Libertel en Telfort). Een zesde
licentie, voor nieuwkomers, zou niet per se een hogere opbrengst hebben
gegarandeerd. De meeste waarnemers zijn het er over eens dat voor de Nederlandse
markt het huidige aantal spelers al erg groot is en dat er op termijn enkele
partijen verdwijnen, fuseren of worden overgenomen.

    Een van de vijf beschikbare licenties reserveren voor een nieuwkomer zou
betekenen dat een bestaande aanbieder uiteindelijk buiten de boot zou vallen,
wat tot juridische actie zou kunnen leiden. Een 'Duitse' oplossing, met een
ongewis aantal uit te geven licenties zou een oplossing geweest kunnen zijn. In
Nederland werd een vergelijkbare opzet al geprobeerd toen begin 1998 de
zogenoemde DCS-1800-licenties werden geveild. Daarbij bleven uiteindelijk twee
partijen (Orange en Tele Danmark) zitten met frequentieblokken die te klein
waren voor een landelijk dekkend netwerk. Via een handige juridische constructie
werden de blokken samengevoegd tot de licentie voor Ben, waarmee de huidige
'overvolle' situatie ontstond. bij de UMTS-veiling In Duitsland kon dat niet
meer gebeuren: 'losse' frequentieblokken zouden daar, samen met nog extra
frequenties, in de tweede ronde worden geveild onder de winnaars van fase 1.

    Een andere optie was een 'schoonheidswedstrijd' geweest, waarbij een jury de
plannen van geinteresseerden beoordeeld. Zo kreeg bijvoorbeeld Libertel in 1995
een vergunning.

    Een dergelijke beauty contest wordt nog gehouden in Frankrijk, waar vier
licenties voor in totaal [f]43,6 miljard worden verkocht, [f]743 per inwoner -
twee keer zoveel als in Nederland. Maar Frankrijk is een groter land, met ook
nog eens minder aanbieders. Dat rechtvaardigt een hogere prijs per hoofd omdat
de kosten voor apparatuur en marketing per abonnee lager zijn.

    Als Nederlandse parlementariers al ontevreden zijn, hoe moet dat wel niet in
Spanje en Portugal zijn? Daar werden respectievelijk de licenties bijna
weggegeven, voor bedragen van omgerekend [f]28 en [f]89 per inwoner. Maar,
zeggen de overheden daar, als de licentieprijzen laag zijn, zullen de
consumentenprijzen voor UMTS-gebruik ook lager liggen. In dat opzicht bezet
Nederland misschien een aardige middenmootplaats.

    Opbrengst UMTS-licenties. Frankrijk en Portugal organiseren beide later dit
jaar een 'schoonheidswedstrijd'. De winnaars mogen tegen een vaste prijs een
licentie kopen. Spanje deed dat al in maart.

    Copyright Algemeen Dagblad 180800

    Telecommunicatie ; Handel ; Economie ; Bedrijfstakken ; Infrastructuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               39 of 94 DOCUMENTS

                                Algemeen Dagblad

                                August 18, 2000

Bekende Nederlanders slapen beroerd

BYLINE: VAN EEN ONZER VERSLAGGEEFSTERS

SECTION: Show & zo; Pg. 2

LENGTH: 450 words

DATELINE: Deventer


    Wie bekend is, slaapt slechter dan wie anoniem door het leven gaat. Dat
beweert tenminste beddenfabrikant Auping. Uit een onderzoek van de firma blijkt
dat tweederde van de bekende Nederlanders wel eens wakker ligt of moeilijk in
slaap komt.

    Wie beroemd is, slaapt gemiddeld twintig minuten korter dan zijn onbekende
landgenoot. Uitzondering daarop zijn weer de topsporters die juist anderhalf uur
per nacht meer slapen. De reden voor het nachtelijk woelen ligt voor de hand.
Wie bekend is, heeft vaak een zware baan, veel verantwoordelijkheid en dus meer
stress.

    Onderzoekers benaderden 380 bekende Nederlanders. Gevraagd werd onder meer
naar het tijdstip van het naar bed gaan, uitslapen in het weekeinde, de manier
van opstaan en middelen waarmee slapeloosheid wordt bestreden.

    Aan het onderzoek werkten artiesten mee, politici, industrielen en
topsporters. Er zijn gegevens verwerkt van onder anderen majoor Bosshardt,
illusionist Hans Kazan, Jos Brink, Jomanda, Hans van Willigenburg en
marathonloper Greg van Hest.

    Kunstenaars blijken echte tobbers. Zij slapen gemiddeld 6,8 uur per nacht,
terwijl de gewone Nederlander minstens 7,2 uur slapend doorbrengt. Artiesten
gaan ook laat naar bed: tussen twaalf en een uur. Politici gaan bij voorkeur
tussen elf en twaalf op een oor, en het grootste gedeelte van de topsporters
zoekt het bed al op voor elf uur.

    Meer dan de helft van de politici slaapt slecht als de volgende dag een
belangrijk debat op de agenda staat. Industrielen slapen het liefst op hun
rechterzij.

    Sporters zijn de beste slapers. Ze maken gemiddeld een nacht van 8,5 uur,
wat anderhalf uur meer is dan de gewone Nederlander. Sporters worden niet snel
tussentijds wakker.

    Dat juist sporters de beste slapers zijn, heeft volgens wetenschappers niet
alleen te maken met de gezonde lichamelijke inspanning. Discipline, regelmaat en
het goed luisteren naar het bioritme spelen ook een rol. Topsporters gaan op
tijd naar bed, roken en drinken in de regel niet en zijn beter stressbestendig.
Van hen woelt maar 22 procent in de nacht voor een belangrijke wedstrijd,
terwijl meer dan de helft van de politici wakker ligt voor een zwaar debat.

    Sporters moeten wel winnen. Doen ze dat niet, of presteren ze onder hun
eigen niveau, dan slapen ze de nacht erop beduidend minder.

    Hoewel bekende Nederlanders korter slapen dan Jan met de pet, klaagt slechts
16 procent van hen over slaaptekort. Desondanks voelt bijna de helft van de
ondervraagden, 43 procent, zich moe.

    Onderzoek naar nachtrust. Bekende Nederlanders slapen slechter en korter dan
de 'gewone Nederlander'. Dit blijkt uit onderzoek van

    Life style ; Maatschappij ; Sociaal Cultureel

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               40 of 94 DOCUMENTS

                                Algemeen Dagblad

                                August 17, 2000

Bill Clinton eet weer patat

SECTION: Show & zo; Pg. 2

LENGTH: 79 words

DATELINE: Monroe


    President Clinton heeft een eerste stap gezet op weg naar het leven van een
gewone burger toen hij zijn presidentiele colonne liet stoppen om bij McDonalds
een cola en patat te halen. Clintons voorliefde voor de vette hap is bekend,
maar sinds de beginjaren van zijn presidentschap zette hij de gewoonte op een
laag pitje. Deze week droeg hij het leiderschap van de Democratische Partij over
aan vice-president Al Gore.

    Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               41 of 94 DOCUMENTS

                                Algemeen Dagblad

                                August 17, 2000

Spanning rond taxatie woningen ; OZB-tarief omlaag, toch meer betalen

BYLINE: DOOR WOUT SMIT

SECTION: Uw goed recht; Pg. 37

LENGTH: 1233 words


    De onroerend-zaakbelastingen staan de komende maanden meer dan ooit in de
belangstelling. Gemeenten stellen in het najaar hiervoor de nieuwe tarieven
vast. In verband met de explosieve waardestijgingen houden velen hun hart vast
voor de volgende belastingaanslag. Om de inkomsten uit de ozb op hetzelfde peil
te houden, kunnen de gemeenten hun tarieven fors verlagen.

    WORDT DE VERLAGING van de tarieven voor de onroerend-zaakbelastingen (ozb)
er voor de burger een met een gouden rand of een met een gifrand?

    Iedere belastingplichtige zal dat pas in de loop van volgend jaar ontdekken,
wanneer de aanslag van de gemeente op de deurmat valt. Maar juich niet te vroeg
bij gemeentelijke berichten over verlaging van de ozb-tarieven, want de
werkelijke aanslag kan voor menigeen toch hoger uitvallen dan die in de
afgelopen jaren.

    Dit komt doordat:

    sommige gemeenten meer geld via de onroerend-zaakbelastingen willen
binnenhalen en daarom bij de verlaging van de tarieven niet tot het uiterste
gaan;

    de gemeenten rekening houden met inflatie (twee tot drie procent);

    bepaalde huizen meer in waarde zijn gestegen dan andere woningen;

    niet-woningen minder in waarde zijn gestegen dan woningen.

    De verwachte verlaging van de ozb-tarieven hangt samen met de hertaxatie die
momenteel wordt uitgevoerd. Het is de tweede keer dat de gemeenten de waarden
van woningen en bedrijven vaststellen op basis van de Wet waardering onroerende
zaken (woz).

    De gemiddelde waarde van een woning is sinds de vorige taxatieronde met meer
dan 50 procent omhoog gegaan; in sommige gemeenten zoals Amsterdam zelfs met 100
procent. De kans bestaat echter dat individuele woningen die op de markt erg
gewild zijn, nog sterker in waarde zijn gestegen. Misschien wel met 200 tot 300
procent.

    Begin 1997 ontving iedereen voor de eerste maal een woz-beschikking van de
gemeente met daarin het resultaat van de eerste taxatieronde. Deze beschikking
met de waarde van het pand per 1 januari 1995 gold voor een tijdvak van vier
jaar (van 1997 tot en met 2000).

    Begin volgend jaar krijgt iedereen voor de tweede keer zo'n beschikking.
Deze geldt voor de periode 2001-2005. Het bedrag dat op de beschikking staat
vermeld, geeft weer wat de waarde van het pand was per 1 januari 1999.

    De taxatiewaarde in de woz-beschikking is niet alleen van belang voor de
gemeenten (ten behoeve van de onroerend-zaakbelastingen), maar ook voor de
waterschappen (waterschapsbelasting) en de belastingdienst (inkomsten- en
vermogensbelasting).

    Een aantal gemeenten werkte in de afgelopen periode met verouderde
taxatiegegevens. Daar golden woningwaarden van 1 januari 1992, 1993 of 1994. In
deze zogeheten wetsfictiegemeenten (zoals Amsterdam, Apeldoorn, Breda,
Eindhoven, Leeuwarden en Tilburg) leidt de explosieve stijging van de
huizenprijzen tot grotere waardeverschillen.

    De ene gemeente heeft duurdere woningen dan de andere. Daardoor verschilt de
gemiddelde woningwaarde (de getaxeerde waarde van alle woningen bij elkaar
opgeteld en gedeeld door het aantal woningen) per gemeente.

    De gemiddelde woningwaarde voor de woz varieert nu nog van 79.000 gulden
(Reiderland in Groningen) tot 414.000 gulden (Bloemendaal), zo blijkt uit de
Atlas van de lokale lasten 2000. Het ozb-tarief voor iemand die zowel eigenaar
als bewoner is, varieert van [f]6,45 per 5000 gulden waarde (Nunspeet) tot
[f]44,30 per 5000 gulden (Reiderland). Hoe lager de woningwaarden, des te hoger
het ozb-tarief.

    De ozb-aanslag voor een gemiddelde woning varieert dit jaar van 280 gulden
in Wester-Koggenland (NH) tot 1210 gulden in Bloemendaal.

    Reiderland is een wetsfictiegemeente, waar tot nu toe de taxatiegegevens per
1 januari 1993 de basis vormden voor de onroerend-zaakbelastingen. De taxateurs
moeten in deze gemeente nog op stap om de nieuwe waarden van de panden te
bepalen.

    Cijfers over de verkoop van woningen laten zien dat er sprake is van een
forse waardestijging. Uit gegevens van de Nederlandse Vereniging van Makelaars
(NVM) voor de regio waaronder Reiderland valt, blijkt dat de gemiddelde
verkoopprijs per 1 januari 1999 varieerde van 118.000 gulden voor een
tussenwoning tot 214.000 gulden voor een vrijstaande woning. De gemiddelde
verkoopprijs bedroeg 179.000 gulden.

    De gemiddelde woningwaarde in Reiderland valt naar verwachting lager uit,
omdat de cijfers van de NVM slechts betrekking hebben op koopwoningen en niet op
huurwoningen. Maar stel dat de gemiddelde waarde van de woningen met 75 procent
is gestegen van 79.000 tot 138.000 gulden. Welke invloed zou dat dan hebben op
de woz-beschikking en de ozb-aanslag?

    De gemeente int nu per woning gemiddeld 700 gulden ([f]79.000,- : [f]5000,-
x [f]44,30) aan ozb. Zou de gemeente het tarief van [f]44,30 per 5000 gulden
waarde voor volgend jaar handhaven, dan int zij gemiddeld per woning 75 procent
meer: 1223 gulden ([f]138.000,- : [f]5000,- x [f]44,30).

    Maar het gemeentebestuur van Reiderland heeft openlijk verklaard niet rijker
te willen worden van de opbrengst uit de ozb. Dus zou het ozb-tarief kunnen
worden verlaagd met 43 procent tot [f]25,36 per 5000 gulden ([f]138.000,- :
[f]5000,- x [f]25,36 = [f]700,-).

    De gemeente wil zelfs nog een stapje verder gaan. Dankzij veel nieuwbouw is
het aantal belastingplichtigen groter geworden. Doordat de opbrengsten uit de
ozb hoger zijn, zou het tarief nog iets verder kunnen zakken.

    Ondanks de verlaging van de tarieven kunnen individuele aanslagen toch hoger
uitvallen. Stel dat iemand een huis bewoont dat in waarde is gestegen van
100.000 tot 200.000 gulden. Dit jaar krijgt hij een ozb-aanslag van 886 gulden
([f]100.000,- : [f]5000,- x [f]44,30). Zou het tarief gelijk blijven, dan wordt
de aanslag volgend jaar 1772 gulden ([f]200.000,- : [f]5000,- x [f]44,30).

    Bij een verlaging van het tarief tot [f]25,36 per 5000 gulden waarde zou de
aanslag op 1014 gulden uitkomen ([f]200.000,- : [f]5000,- x [f]25,36). Dat is
toch 14 procent meer dan de aanslag voor dit jaar.

    Woningen zijn meer in waarde gestegen dan niet-woningen. Reiderland heeft
bij het vaststellen van de ozb-tarieven geen onderscheid gemaakt tussen woningen
en bedrijfspanden. Maar een op de drie gemeenten doet dat wel.

    Door bedrijven zwaarder te belasten, kunnen de gewone burgers worden
ontzien. Zo'n tariefdifferentiatie is sinds 1997 wettelijk toegestaan. Het
tarief voor niet-woningen mag maximaal 20 procent hoger zijn dan dat voor
woningen.

    Doordat woningen sterker in waarde zijn gestegen dan niet-woningen dreigen
eigenaren en bewoners van woningen nu zwaarder te worden belast.

    Uit cijfers van het Centraal Bureau voor de Statistiek blijkt dat de
gemeenten elk jaar meer verdienen aan de ozb. Vorig jaar zes procent meer, dit
jaar acht procent meer. Deze percentages zijn hoger dan het inflatiecijfer.

    Gemeenten zijn voor tweederde van hun inkomsten afhankelijk van het rijk.
Doordat de algemene uitkering uit het gemeentefonds minder groeit dan de
uitgaven, moeten de gemeentelijke belastingen het ontstane gat opvullen.
Bovendien krijgen gemeenten waar de huizenprijzen boven het landelijk gemiddelde
stijgen, minder geld uit het gemeentefonds.

    Illustratie Linda Shyu

    Belastingheffing ; Woningbezit ; Infrastructuur ; Volkshuisvesting ;
Economie ; Nationale Economie ; Overheidsfinancien

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               42 of 94 DOCUMENTS

                                Algemeen Dagblad

                                August 15, 2000

Komt het ons toe?

SECTION: Show & zo; Pg. 2

LENGTH: 508 words


    WIJ, HALVE JODEN van boven de 50, staan voor een raar dilemma. Het Centraal
Joods Overleg heeft immers onder aanvoering van Ronny Naftaniel van de
Nederlandse Banken en de Effectenhandel gedaan gekregen dat er 314 miljoen
gulden zal worden uitgekeerd aan slachtoffers van de jodenvervolging en hun
nazaten.

    De regering doet daar nog eens 400 miljoen bovenop; er is bovendien precies
afgesproken wie al dit geld toekomt, want de zwaarst vervolgden zijn veelal
dood. Welnu, het geld gaat naar joden en halfjoden die de oorlog zelf hebben
meegemaakt. Tot die groep behoor ik onmiskenbaar want mijn vader was een
'gemengd gehuwde' jood die ook in Buchenwald heeft gezeten. Zelf heb ik in de
oorlogsjaren niet veel meer narigheid ondervonden dan de gemiddelde Nederlander
en dus koester ik grote schroom om mijn hand te gaan ophouden nu die meer dan
700 miljoen verdeeld gaat worden.

    En ik ben lang de enige niet. Het PvdA-Kamerlid Judith Belinfante heeft zich
principieel gekeerd tegen de joodse klaagcultuur; zij betoogde dat de
tweede-generatiejoden zich nu maar eens als gewone Nederlanders moesten gaan
gedragen.

    Onlangs was een wijze oude joodse heer bij ons op bezoek die in de periode
40-45 menigmaal door het oog van de naald is gekropen, maar na de oorlog een
heel nieuw leven heeft opgebouwd. Nu is hij welgesteld en vroeg retorisch:
''Moet ik dat leedgeld aanpakken? Wat moet ik er dan mee? Moet ik soms extra op
vakantie van andermans sores?'

    Ook de joods-Amerikaanse politicoloog Norman Finkelstein heeft zijn joodse
landgenoten verweten dat ze de banken geld afpersen en een slaatje proberen te
slaan uit Hitlers moord op hun familieleden. Zijn boek heet niet voor niets De
Holocaust-industrie. Gedachten over het exploiteren van het joodse lijden. Toch
doet deze voorstelling van zaken geen recht aan de feiten. Het is hier wel
gebruikelijk om Naftaniel en de zijnen voor te stellen als geldbeluste drammers
die steeds op de uitzonderingspositie van de joden blijven hameren; hierin
schuilt zeker een snufje verholen antisemitisme en we zouden zo haast vergeten
dat het in principe gaat om het verdelen van geld uit joods bezit; de banken en
de effectenhandelaren hebben dat na de oorlog gewoon ingepikt toen de vermoorde
eigenaren niet terugkwamen om hun bezittingen te claimen.

    De effectenhandel heeft zich tenslotte na jaren van overleg eindelijk zelf
schuldig verklaard aan het verhandelen van effecten die de roofbank Lippmann,
Rosenthal en Co de joodse bevolking afhandig had gemaakt.

    Ook mijn vader is daarmee een groot deel van zijn bezit kwijtgeraakt. Mogen
wij - nu de Nederlandse geldwereld eindelijk tot bezinning komt - ons rechtmatig
erfdeel niet in ontvangst nemen, alleen omdat het ons intussen niet zo slecht is
vergaan als de nazi's gehoopt hadden?

    Ik denk dat ik me met mijn zusje en mijn broers maar aanmeld. Dan kunnen we
het geld altijd nog naar eigen goeddunken aan een mooi doel besteden. Vaste
vloerbedekking voor mijn bloedjes van kwartjoodse kinderen bijvoorbeeld.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               43 of 94 DOCUMENTS

                                Algemeen Dagblad

                                 August 5, 2000

Hersengolven in de kinderkamer ; Andre Hazes om de intelligentie te bevorderen.

BYLINE: MARCEL ROELE

SECTION: Magazine; Pg. 10

LENGTH: 535 words


    Veel amerikaanse pappa's en mamma's kopen cd's met klassieke muziek voor hun
baby's. In de klassieke toptien van Bill board stonden de afgelopen paar jaar
titels als Beethoven for Babies en Music for The Mozart Effect - Strengthen the
Mind. Ook in ons land zet de intellectuele voorhoede steeds vaker klassiek op in
de babykamer, want dat zou de ontwikkeling van het kinderbrein stimuleren.

    Er lijkt wetenschappelijk bewijsmateriaal voor het Mozart-effect te zijn.
Piepjonge laboratoriumratten die twee maanden lang twaalf uur per dag steeds
maar weer Mozarts sonate voor twee piano's in D majeur (KV 448) moesten
aanhoren, holden daarna in een ongebruikelijk hoog tempo door een doolhof.
Vervolgens werden de dieren gedood en hun hersenen vergeleken met die van ratten
die in stilte waren opgegroeid. De Mozart-ratten hadden meer verbindingen tussen
de cellen in een hersengedeelte dat informatie van de zintuigen verwerkt.

    Uit scans van het menselijk brein blijkt dat Mozarts sonate meer hersendelen
activeert dan andere muziek. Beethovens Fur Elise en andere populair-klassieke
deuntjes spreken alleen de hersendelen aan die betrokken zijn bij luisteren en
emoties, terwijl Mozart het hele brein activeert. De neurobioloog Gordon Shaw en
de psycholoog Frances Rauscher menen dat Mozart instinctief het ritme heeft
aangevoeld waarin de hersencellen met elkaar communiceren. Mozart was een
natuurtalent; hij begon al op vierjarige leeftijd met componeren. Volgens Shaw
en Rauscher deed hij dat op het ritme van zijn eigen hersengolven. Vandaar dat
zijn composities werken als een peppil: ze schenken Alzheimerpatienten en
epileptici tijdelijk verlichting en bezorgen studenten eenmalig een beter
resultaat van een test van hun ruimtelijke intelligentie.

    Sceptici, zoals de psychologen Kenneth Steele en Christopher Chabris, wijzen
op een hele reeks studies waarin Mozart geen enkel effect bleek te hebben. En
zelfs als kan worden aangetoond dat mensen beter functioneren na het luisteren
naar de sonate is dat nog geen argument om dat stuk in de baby kamer ten gehore
te brengen. Pappa's en mamma's halen het toch ook niet in hun hoofd om de wijn,
oesters en koffie waarmee zij zichzelf verwennen ook bij hun kleintje naar
binnen te proppen, dus waarom zou muziek voor volwassenen ook opeens geschikt
zijn voor baby's?

    Het meest omstreden is de claim dat klassieke muziek de intelligentie
bevordert. Iets is beter dan niets, dus het is niet gek dat ratten die Mozart
aanhoorden slimmer zijn dan soortge noten die in hun kindertijd aan geen enkele
prikkel werden blootgesteld. In onze samenleving hoeven baby's die niet met
Mozart worden opgescheept gelukkig niet naar het geluid van de stilte te
luisteren. Mamma zingt 'Onder moeders paraplu' en pappa brult mee met Andr
Hazes. Dat ontlokt meer glimlachjes aan de baby dan Mozart doet. Tot nu toe is
er geen enkele studie die ook maar een greintje bewijs oplevert dat Mozart beter
is voor de intelligentie dan de muziek van het gewone volk.

    illustratie: franCois gervais

    foto: picture box

    Opvoeding ; Biologie ; Wetenschap en Techniek ; Exacte Wetenschappen ;
Maatschappij ; Sociaal Cultureel ; Samenlevingsvormen en Relaties

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               44 of 94 DOCUMENTS

                                Algemeen Dagblad

                                 August 1, 2000

Paarden, poen en pronken

BYLINE: DOOR ANTOINNETTE SCHEULDERMAN

SECTION: Show & zo; Pg. 2

LENGTH: 1172 words

DATELINE: Windsor


    Nu tennis en golf definitief ten prooi zijn gevallen aan Jan Modaal is het
voor de happy few zoeken naar alternatieven.

    Gelukkig is er een sport waar zij nog altijd 'onder ons' kunnen zijn: polo.
De Cartier International Polo in de achtertuin van de Engelse koningin Elizabeth
is zo'n evenement. Waar briesende paarden op statige benen, stoere mannen in
strakke broeken en smachtende vrouwen op kittige hakjes samenkomen onder het
genot van champagne en kaviaar.

    'Oh, you look lovely! Prada or Miu Miu?' Korte gilletjes en veel zoenen in
het luchtledige; zo hoor je elkaar te begroeten als lid van de 'upper class'. De
persmap had ons er al op geattendeerd: Geen letter over het edele polospel, maar
wel een gastenlijst met de de belangrijkste 'celebs'. Actrices Angelina Jolie en
Minnie Driver, Bond-acteur Colin Salmon, voetbalster David Ginola en supermodel
Jodie Kidd. Dat we even weten waar het echt om draait bij de 17de Cartier
International Polo op het terrein van de Guards Polo Club in Windsor Great Park.

    'Dit is een being-seen toernooi. Het wordt alleen bezocht door mensen die
denken dat ze wat zijn en willen dat anderen dat zien.' Dave Allen knikt
beslist. Hij kan het weten, want hij is zelf een professioneel speler. Dave kent
de verhalen over de Argentijn die speciaal voor zijn paardjes een vliegtuig liet
inrichten en de Belgische computermagnaat die de beste polospeler van het moment
een ton betaalt om twee dagen met zijn zoontje te spelen.

    Dave behoort tot de categorie professionele polospelers die per wedstrijd
wordt ingehuurd door steeds een ander gelegenheidteam. Zijn 'patron' is een
eigenaar-speler met een eigen equipe. Ongeschikt als hobby voor de krenten onder
ons, aangezien de bodemprijs voor een pony (een polopaard) al gauw 10.000 gulden
bedraagt. Daarvan heb je er zeker zes a zeven nodig, want zo'n beessie ligt al
na een chukka (een speelperiode van 7,5 minuut) op apegapen. En aangezien een
wedstrijd uit gemiddeld vier chukka's bestaat en elk van de vier spelers ook nog
een legertje verzorgers (grooms) bij zich heeft, is een riante bankrekening een
vereiste om voor eigenaar te kunnen spelen.

    Prins Charles was voorheen zo'n patron. 'Polo bevredigt mijn verlangen naar
gevaar, uitdagingen en fysieke sensatie', pleegde hij te zeggen totdat het
parlement besloot dat het genoeg was. De Engelsen beliefden geen troonopvolger
in een rolstoel. 'Polo is op Formule 1-racen na de gevaarlijkste sport ter
wereld', glunderen de Argentijnse broertjes Hernan en Federico Southam. Hun
vingers priemen richting ambulance, die klaar staat het veld op te scheuren.
'Maar hetgeen het zo gevaarlijk maakt, maakt het ook zo aantrekkelijk.' De
broertjes, met hun gebronsde lichaam en felblauwe ogen, lachen een hagelwitte
lach. Voor hen cirkelen de beruchte polo-groupies. Meisjes in ragfijne jurkjes
die balanceren op kittige hoge hakjes. Ze draaien hun bevallige billen naar de
dug-out van de Argentijnen, meesters in het polospel. Bij polo is de
'reservebank' een complete party-tent, opgesierd met donkerblauwe draperieen. De
Argentijnen, in hun helblauwe shirts, strakke witte broeken en stoere
rijlaarzen, hangen nonchalant achterover in leren stoelen. De haren zijn nat, de
zonnebrillen snel. 'Wij zijn echte gauchos, cowboys. Onze patron is Pancho Marin
Moreno, de neef van jullie aanstaande koningin - Maxima. In Argentinie zijn
polospelers helden. Kijk naar Eduardo.' Een van de beroemdste polospelers ter
wereld strompelt gehavend over het veld. Hij is bijkans onthoofd door de Engelse
mynotaurus Andrew Hine die iets te gretig met zijn mallet (stick) zwaaide.
Eduardo krabbelt meteen weer op, polospelers zijn tenslotte echte macho's.
Volgens de overlevering speelde de Perzische koning Darius het spel al met
menselijke schedels die als bal fungeerden. En oorlogsheld Carton de Wiart
polode na de Tweede Wereldoorlog gewoon door, een afgerukte arm en uitgedrukt
oog ten spijt. 'Ja hier zijn echte helden aan het werk', verzucht de speaker.
Het vrouwelijk deel van het publiek zucht met hem mee, terwijl de losgekomen
pollen met hun venijnige hakjes terug de grasmat in worden gestampt.

    Het was lang voor Christus dat in Mongolie een inscriptie in een steen werd
gebeiteld: 'Laat andere mensen andere dingen doen. Polo, de koning van de
spelen, blijft het spel van de koningen'. Voeg daar actrices, schrijvers en
supermodellen aan toe en het beeld van het spel is compleet: polo speel je op
een catwalk ter grootte van vier voetbalvelden.

    'Hi, hi' giechelt Jodie Kidd, 'I looove polo.' Het supermodel kirt en
pronkt. Voor de ingang van de marquee (chic voor tent) verdringen cameraploegen
en tabloidfotografen zich om de 700 genodigden die door Cartier worden gefeteerd
binnen te zien schrijden. De Sky-sports tv-ploeg staat bij een groepje
vleesgeworden Barbies en Kennen. De sprekende poppen giechelen, krullen
uitdagend met hun lippen en weelderige lijven. Cameraman Daniel lacht: 'Wie het
zijn? Ik heb geen idee. Het is dun gezaaid met de celebs, dus we pakken iedereen
die er goed uitziet.' Verderop wentelen nieuwe vips zich in het flitslicht. Een
oudere man in een wanstaltig kobaltblauw pak escorteert zijn ragfijne
accessoire: een prachtige blondine in een doorschijnende jurk. Een meisje van
Channel 4 weet dat hij de 'famous fashion designer Mazzilli' is. En zijn
gezelschap? 'Dat is een 'it-girl': here now, gone tomorrow.'

    Een blijvertje in de polo-scene is Jilly Cooper. De schrijfster van zeker 20
bestsellers staat te chit-chatten met Major, papa van Sarah, Ferguson. Dat Jilly
zelf niet meer in de bloei van haar leven is, verhindert haar niet om zweterige
verhalen te schrijven over knappe prinsessen en stoere prinsen tussen wie het
gefriemel uitsluitend plaats heeft op het dek decadente jachten of in 's werelds
fraaiste hotelkamers. Hoe Jilly aan de inspiratie voor haar boeken komt? 'Kijk
om je heen lieverd', glimt ze op samenzweerderige toon. 'Zie hier: de meest
glamoureuze mannen, met chocoladebruine ogen en dijen. Goddelijke, moedige
paarden en de mooiste vrouwen. Polo is de meest sexy sport ter wereld. Er gaat
veel geld in om, veel drugs ook. Genoeg ingredienten voor een mooi verhaal.'

    Dus schreef Cooper de bestseller 'Polo', over het soort 'mysterieuze man
wiens soepele lichaam naadloos overgaat in het gespierde lijf van zijn paard'.
Dergelijke mannen zijn er veel tijdens het International Polo. En op het
decadente festijn voor de happy few, na afloop van het toernooi, laten zij zich
gaan. Fotocamera's en notitieboek zijn om die reden niet meer welkom. 'I'm
frightfully sorry, madam, maar u weet hoe dat gaat. De polo-people willen zich
hier vermaken, maar niet met hun eigen vrouw.' Zo krijgen de polo-groupies toch
nog hun zin. Want ver na middernacht blijkt de polocracy geen haar beter dan
menig ander mens.

    Polo is op Formule 1-racen na de gevaarlijkste sport ter wereld, beweren de
deelnemers niet zonder trots.

    Foto Paul Bergen

    Paardensport ; Life style ; Maatschappij ; Sociaal Cultureel ; Sport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               45 of 94 DOCUMENTS

                                Algemeen Dagblad

                                 July 22, 2000

Syrie houdt niet van toeval ; 'Basjar, we steunen je met bloed en ziel!'

BYLINE: DOOR MAURITS BERGER

SECTION: In het nieuws-opinie; Pg. 49

LENGTH: 1337 words


    Kort na het overlijden van president Assad (10 juni) ging Syrie gebukt onder
temperaturen van bijna vijftig graden. 'Ze zijn vergeten de poorten van de hel
te sluiten', luidde een grapje. Tienduizenden trotseren echter diezelfde hitte
om rouw te betonen aan Assad en om steun te betuigen aan diens zoon en opvolger
Basjar. Hij werd maandag beedigd.

    DROMMEN MENSEN wachten voor het mausoleum van Assad in zijn geboortedorp
Qoerdaha. Onder aan de heuvel staan rijen bussen uit alle grote steden van
Syrie. De passagiers verzamelen zich achter spandoeken die zijn ondertekend met
'De vakbond van Tartous', 'De vrouwenbeweging' en 'De juweliers uit Aleppo'. Ook
legeronderdelen maken hun opwachting, net als kinderen van een nabijgelegen
zomerkamp. Een dagje mausoleum, als uitstapje. Maar zelfs in zijn graf is de
Grote Leider niet veilig. Een soldaat prikt met zijn bajonet een paar keer in
elk bloemstuk om er zeker van te zijn dat het alleen bloemen zijn.

    Buiten, in de blakerende zon, heffen groepen leuzen aan. 'Basjar, we steunen
je met bloed en ziel!' De koning is dood, leve de koning. Elke groep draagt zijn
portret mee op tientallen houten bordjes. 'Mag ik jouw bordje hebben? Jullie
zijn toch al klaar', vraagt een man aan een gezin dat terugkeert van een bezoek
aan het mausoleum. Het gezinshoofd schudt van nee.

    Eenmaal binnen valt iedereen stil. In de kale, lichte koepelruimte staat in
het midden een lage marmeren rand in een wijde cirkel om de grafsteen van de
Eeuwige Leider. Iedereen verdringt zich om de rand. Sommigen huilen, anderen
staren stoicijns voor zich uit. Velen heffen hun handen op islamitische wijze,
christenen slaan aarzelend een kruis.

    Een groep meisjes in zwarte kledij - studentes, padvinders, leden van een
sportvereniging? - zakt eensgezind snikkend door de knieen en kust de marmeren
rand. Met zachte hand worden de eindeloze scharen naar buiten geleid om plaats
te kunnen maken voor de volgende bezoekers.

    In de dagen voor het referendum van vorige week 10 juli waarin het volk met
ruim 97 procent instemde met het presidentschap van Basjar, was een duidelijke
sfeeromslag merkbaar. De stilte en somberheid van de eerste weken van rouw - de
periode duurt 40 dagen - hebben plaatsgemaakt voor een wat opgewektere stemming.
De spanning over de toekomst na Assads overlijden is verbroken. Iedereen lijkt
opgelucht adem te halen. In cafes kan weer worden gedronken. En de symfonieen
van Beethoven die het restaurant Elisar uitkoos als rouwmuziek, hebben
plaatsgemaakt voor de lichte muziek van de Arabische zangeres Fayroez.

    Op televisie wordt nog steeds gesproken over Assad als de 'wijlen
onsterfelijke leider'. En de stroom van condoleances van 'intellectuelen,
politici en leiders' uit alle hoeken van de wereld schijnt aan te houden maar de
steunbetuigingen aan Basjar nemen snel in aantal toe.

    Alles is strak geregisseerd. Het draaiboek 'Assads dood, Basjars verkiezing'
moet al voor het overlijden van de oude president klaar hebben gelegen, opdat de
noodzakelijke grondwetswijzigingen en procedures om Basjar te verkiezen tot de
nieuwe leider binnen de kortst mogelijke tijd konden worden uitgevoerd. De
tienduizenden pamfletten, posters en spandoeken lagen ook keurig klaar. En, niet
te vergeten, de logistiek van de aanvoer van 'het volk' voor de optochten moest
vlekkeloos verlopen.

    De regisseurs maken dankbaar gebruik van het socialistische systeem in Syrie
dat de bevolking heeft onderverdeeld in bonden en organisaties. De
'volksmassa's' waar de staatskranten zo jubelend over schrijven, kunnen
makkelijk worden gemobiliseerd. Staatsbedrijven, bonden, verenigingen en
organisaties krijgen opdracht hun leden en personeel op een bepaalde tijd op een
bepaalde plek te laten opdraven. Na de rouwoptochten van de eerste dagen was het
een tijdje stil, maar vlak voor het referendum begon het weer, en nog
grootschaliger. Maar alleen 's ochtends, want na het middaguur is het veel te
heet. Het is ook een voordeel dat alle winkels, bedrijven en scholen later
beginnen vanwege de zomerwarmte.

    Onze straat is een van de verzamelpunten voor de optochten. Bussen komen al
om zeven uur 's morgens aan. Om half acht komt de stoet in beweging. 'Basjar, we
steunen je met hart en ziel', wordt vooraan gescandeerd. De mannen en vrouwen
sjokken er achteraan. Om acht uur zijn ze terug, stappen ze in hun bussen en
vertrekken. De volgende groep begint zich dan al te verzamelen. Scholieren van
om de hoek. Zij zijn net op tijd terug voor de eerste les van negen uur.

    De boerenbond van het platteland van Damascus heeft er iets moois van
gemaakt. Tien mannen te paard, uitgedost in Arabisch krijgstenue uit de
middeleeuwen, gaan de stoet vooraf. De boeren, met verweerde gezichten en
gestoken in hun vrijdagse kleding, volgen met neergeslagen blik. Als ze hun
rondje hebben gemaakt, verspreiden ze zich door de stad. 'Kun je me de weg
wijzen naar de grote soek?', vraagt een van hen. Basjar laat zich niet zien of
horen. Het is de omgekeerde wereld: niet hij hoeft zich aan te prijzen bij het
volk, het volk en de media prijzen hem aan. In de dagen vlak voor het referendum
maakten de foto's van Assad bijna allemaal plaats voor die van zijn zoon. De
ontwerpers, drukkers en schilders moeten overuren maken, want elke dag komen er
nieuwe bij. Televisie en kranten herhalen de verdiensten en kwaliteiten van
Basjar eindeloos.

    Op het grote Oemajadenplein, in de buurt waar de familie Assad woont, staat
een bedoeienentent. Aan weerszijden staan grootbeeldschermen waarop het
heldhaftige leven van Assad in zwart-wit in beeld wordt gebracht. Terwijl het
verkeer in zes banen langsraast, schenken mannen in ouderwetse Arabische pakjes
bittere welkomskoffie. 'Voor passanten', zo wordt verzekerd. Maar binnen zitten
jonge mannen met - voor de gewone man onbetaalbare - mobiele telefoons. Hun
Mercedessen en Audi's staan dubbel geparkeerd. Het verkeer moet zich er omheen
wringen. Is dit de nieuwe generatie die Basjar vertegenwoordigt? Het zijn in elk
geval niet de mannen en vrouwen van de optochten.

    Het draaiboek zoekt duidelijk aansluiting bij de eeuwenoude Arabische
traditie van baya, het zweren van trouw aan het nieuwe stamhoofd. Alleen zijn de
stammen en clans van toen vervangen door de socialistische klasse-indelingen van
nu. 'De apothekers zweren trouw aan Basjar, de hoop van de toekomst' staat met
dikke letters in de krant. Maar ook 'de kunstenaars', 'de ingenieurs', en 'de
moeders van de natie' en vele andere organisaties laten zich niet onbetuigd.

    Syrie heet een socialistische republiek te zijn. Het staatssysteem voorziet
officieel in vice-presidenten voor het geval het staatshoofd komt te overlijden.
Maar met de benoeming van Basjar is wederom gekozen voor een bekend Arabisch
verschijnsel: heb meer vertrouwen in een persoon en diens familie dan in een
anoniem systeem of partij.

    Dat met de 'familiaire' overdracht van Assad aan Basjar in feite een
koningschap wordt ingesteld, lijkt weinig Syriers te kunnen deren. Liever chaos
voorkomen dan de geest van de republiek handhaven. 'Wij kiezen voor zekerheid',
is een veelgebezigde verklaring. Niemand weet wat de dag van morgen zal brengen,
maar velen zijn allang blij dat er een duidelijke regie is. Gaat Syrie door op
oude voet? Of vertegenwoordigt Basjar als 'De hoop en toekomst' een nieuwe
richting? Wellicht wordt de voorspelling van een column in de staatskrant
Tisjrien wel bewaarheid. Daarin worden de taferelen rond het referendum
vergeleken met een vliegtuig dat na de landing niet meteen tot stilstand kan
komen: 'Sommige uiterlijke verschijnselen waarmee het referendum is omgeven zijn
het gevolg van de oude kracht die nog voortstuwt, en hebben totaal niets te
maken met de nieuwe kracht.'

    Het mausoleum van wijlen Hafez al-Assad van Syrie in zijn geboortedorp
Qoerdaha trekt elke dag talloze bezoekers die rouw betonen aan de vroegere
president. Foto Martin Gnedt/AP

    Regering ; Leven en dood ; Algemeen ; Politiek en Staat ; Recht ;
Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               46 of 94 DOCUMENTS

                                Algemeen Dagblad

                                 July 21, 2000

Economie dendert door

BYLINE: VAN EEN ONZER VERSLAGGEVERS

SECTION: Economie; Pg. 9

LENGTH: 327 words

DATELINE: Rotterdam


    De Nederlandse economie blijft maar groeien. Nu de consumptie niet meer
afneemt en de export aantrekt, kwam de groei in het eerste kwartaal van dit jaar
op 4,7 procent, aldus het Centraal Bureau voor de Statistiek (CBS). De
recordgroei uit 1998 komt in zicht.

    Even leek het erop dat de lagere consumptiegroei van eind 1999 zou
voortduren. In dat jaar liep de consumptieve groei terug van 4,4 naar 3,3
procent. Maar de consumptie groeide de eerste drie maanden van 2000 maar liefst
met 4,6 procent in vergelijking met het eerste kwartaal van vorig jaar, zo
maakte het CBS gisteren eveneens bekend. Daarmee tart de Nederlandse consument
aloude economische wetten, want consumptie en andere krachten als export en
investeringen wisselen elkaar traditioneel af als motor van de economie. Het
herstel in Europa leidt tot een aantrekkende vraag naar Nederlandse
exportproducten, en tegelijkertijd zorgt de terugkeer van de consumptiedrift
ervoor dat de economische groei recordniveaus nadert.

    Alleen in het eerste kwartaal van 1984 en 1998 lag de productiegroei in
Nederland hoger dan de huidige 4,6 procent. Het is historisch gezien opmerkelijk
dat de groei opnieuw versnelt, nu de Nederlandse economie al meer dan zes jaar
in de lift zit.

    Sinds kort breekt Nederland ook met de reputatie van spaarzaam landje, en
dat is een belangrijke reden voor het aantrekken van de consumptie. Vorig jaar
hebben de huishoudens juist ingeteerd op hun vrije besparingen omdat ze meer
uitgaven dan hun vrij beschikbare inkomen toeliet. Dat komt omdat de huishoudens
vorig jaar geconfronteerd werden met hogere rentelasten en gestegen sociale
premies, waardoor de koopkracht van Jan Modaal met 0,4 procent afnam. De
huishoudens consumeerden desondanks meer door een deel van hun spaargeld op te
eten.

    Groei consumptie en productie

    Zowel de groei van de consumptie als van de productie bevindt zich nagenoeg
op recordniveau.

    Nationale economie ; Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               47 of 94 DOCUMENTS

                                Algemeen Dagblad

                                 July 19, 2000

Kunst

BYLINE: RUPERT V.D. LINDEN, AMSTERDAM.

SECTION: Show & zo; Pg. 2

LENGTH: 137 words


    In het AD van 14 juli wordt bericht dat het kabinet signalen naar Rick van
der Ploeg heeft uitgezonden dat het 'publieksbereik' van de hedendaagse kunst
beperkt is. O hemel wat erg. Maar wel een fantastische uitdaging voor een door
Rick van der Ploeg in te stellen commissie onder leiding van Sjarel Ex, om te
onderzoeken hoe twee onverenigbare zaken tot elkaar gebracht kunnen worden.

    De elitaire wereld van de moderne kunst moet een publieksbereik ontwikkelen
waardoor het brede niet-elitaire publiek een honger naar iets elitairs gaat
ontwikkelen. Van elitair naar egalitair. Het is zonneklaar dat zoiets niet
een-twee-drie te bereiken is. Gelukkig dat er in Nederland een elite van
kunstwetenschappers bestaat die nu goed betaald flink aan de slag kan. De
kunstenaar en de gewone man houden de adem in.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               48 of 94 DOCUMENTS

                                Algemeen Dagblad

                                 July 15, 2000

Romantiek moest op Blaak wijken voor architectuur

BYLINE: HANS DE BROUWER

SECTION: Binnenland; Pg. 5

LENGTH: 670 words


    De wereld hopt al 65 jaar lang rondjes over het Monopoly-bord. Het Algemeen
Dagblad speelt het deze zomer dagelijks.

    Vandaag: de Blaak in Rotterdam.

    WAAR WAS 't ooit zonniger dan 's middags op de Blaak? Was men er aan de
wandel onder de platanen, Dan kon men zich onder anderen hemel wanen, Zoo
uitgesproken Zuidelijk was het er vaak.

    De Rotterdamse dichter Jan Prins bezong in de eerste strofen van 'Het
beurskariljon' de geneugten van de Blaak in de jaren 30. Toen was het nog een
wandelpromenade, waar het langs het water en onder de bomen aangenaam toeven
was.

    Het flaneren over de Blaak leidde soms tot een huwelijk en in elk geval tot
menige vrijpartij. De plek was een gekende ontmoetingsplaats van geliefden of
zij die het wilden worden. 't Blaakje pikken, heette dat. Het waren trouwens wel
de Rotterdammers van gegoede stand die daar langs de luxe winkels liepen; het
gewone volk had in de Hoogstraat zijn jachtterrein.

    Wie nu nog op de Blaak een liefje zoekt, staan eenzame jaren te wachten.
Tegenwoordig kent Rotterdam wel betere plekken om te flaneren. De meeste
platanen waren voor de oorlog al geveld en het water was gedeeltelijk gedempt om
het verkeer de ruimte te geven. Het bombardement in mei 1940 deed de rest. Met
het puin van de huizen in de binnenstad werd de hele Blaak dichtgegooid. In 1942
kreeg de straat zijn huidige naam, voordien heette het aan de zuidelijke kade
Zuidblaak en aan de overkant Noordblaak.

    Slechts een groenstrook in de middenberm van de Rotterdamse verkeersader
herinnert aan de lommerrijke promenade van weleer. Voetgangers die daar willen
geraken, moeten eerst drie rijstroken oversteken. Patrick Hitijahnbessy en Lily
Leiwakabelssy zitten er in de middagpauze voor hun dosis 'frisse' lucht.

    Het is zeker 20 jaar geleden dat Hitijahnbessy voor het laatst Monopoly
speelde. 'Het grootste biljet was toen 100 gulden, geloof ik, maar daar kan ik
me in vergissen.' Als dagelijks bezoeker van de Blaak - Hitijahnbessy werkt er -
is het bijzondere er voor hem wel af. Toch kan hij zich voorstellen dat de Blaak
nog karakteristiek genoeg is voor een plek op het bord. 'Architectonisch is het
hier interessant genoeg: kijk maar naar het nieuwe station Blaak, het potlood en
de kubuswoningen.'

    Zijn collega Leiwakabelssy stelt andere eisen. 'Als ik me een voorstelling
maak bij de straten van Monopoly, denk ik toch eerder aan mooie, statige huizen.
Dan komt bijvoorbeeld de Kalverstraat meer aan dat beeld tegemoet. Dat was ook
een straat die ik graag wilde hebben', herinnert ze zich, want ook voor haar is
het lang geleden dat ze het spel voor het laatst speelde.

    De Kalverstraat was ook een van de favorieten van Esther Lankhaar uit
Capelle aan den IJssel, die bij station Blaak op de tram zit te wachten. 'Ik
wilde wel graag de dure straten, maar de Blaak hoefde ik niet. Daar won je niet
mee. Ik vind het wel terecht dat de straat in het spel zit. Maar misschien dat
de Coolsingel beter was geweest. Zit die er al in? Tja, het is een leuk spel,
maar zo vaak heb ik het niet gespeeld. Het kan nogal lang duren en dan moet je
tijd en zin hebben voor je er aan begint.'

    De makers van het Europese Monopoly hadden ook niet zo veel met de Blaak op,
want op die in 1992 verschenen versie staat alleen nog de Coolsingel. Hadden ze
naar de werkelijke waarde van de Rotterdamse straten gekeken, dan was het de
Lijnbaan geworden. Het vastgoedbureau Healey & Baker, dat eind vorig jaar een
top-6 van Nederlandse winkelstraten opstelde, zette de Lijnbaan op nummer twee.
De Blaak wordt daarin niet eens genoemd.

    Maar ja, Rotterdams duurste winkelstraat staat ook niet op het Nederlandse
Monopoly-bord. Geflaneerd wordt daar evenmin. De Rotterdamse jeugd flirt
tegenwoordig liever vanachter een hamburger of op skates.

    Het bombardement van 14 mei 1940 liet niets heel van de promenade die de
Blaak ooit was. Foto Gemeente-archief Rotterdam

    Asfalt en stenen bepalen nu het beeld van de Monopoly-straat. Foto Cor de
Kock

    Infrastructuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               49 of 94 DOCUMENTS

                                Algemeen Dagblad

                                  July 8, 2000

Vergeet de camera niet! ; 'De beeldcultuur houdt ons in de ban, zowel tijdens
als na de vakantie'; 'De vakantie is teruggebracht tot consumptiegedrag'

BYLINE: DOOR KOEN RAES

SECTION: In het nieuws-opinie; Pg. 51

LENGTH: 2101 words


    We werken zo hard, dat vakantie een noodzaak is geworden - om daarna weer
lekker dol te kunnen draaien in het economisch systeem. Maar waarom komen velen
onder ons er niet toe om op vakantie twee of drie versnellingen terug te
schakelen en echt tot rust te komen? In plaats daarvan blijven we werken, ook
als we met vakantie zijn.

    IN ARTIKEL 24 van de Universele Verklaring van de Rechten van de Mens uit
1948 staat te lezen: 'Iedereen heeft recht op rust en vrije tijd met inbegrip
van een redelijke beperking van de arbeidstijd en op periodieke vakanties met
behoud van loon'. Ik heb me altijd afgevraagd wat een Somalier of, zeg maar, een
Bengalees zich daar precies bij voorstelt als hij dit leest. Vakantie? En dan
nog wel betaald? Het moet wel Latijn wezen voor mensen die er vooral mee zijn
begaan hoe ze een dag zullen overleven.

    Vakantie behoort tot onze moderne rituelen, net zoals het uurloon of het
pensioen. Dat we in en door de moderniteit gestaag minder werken en meer vrije
tijd hebben, is daarbij een mythe: in werkelijkheid werden de arbeidstijden in
de 19de eeuw gigantisch opgedreven en werd daar in de 20ste eeuw heel
geleidelijk en krenterig wat van afgenomen. Maar we werken nog steeds heel wat
meer dan onze 18de-eeuwse voorouders en ook heel wat harder en intensiever.
Daarom is vakantie voor ons een 'noodzaak' geworden, om erna weer verder dol te
kunnen draaien in ons economisch systeem.

    Vakantie is echter niet noodzakelijk een kwestie van uitrusten en doen waar
je zin in hebt. Nee, vakantie vergt heel specifieke gedragingen. Dat vraagt de
vrijetijdsindustrie. Vakanties zijn er om geld uit te geven. Vakanties zijn er
om op reis te gaan. Vakanties zijn er om iets te doen. Voor zogeheten typische
'vakantielanden'- u kent ze wel, ze hebben meestal zon en water als
belangrijkste troeven - vormen de inkomsten uit de vakantie-industrie een van de
grootste aandelen in hun Bruto Nationaal Product.

    Wie met vakantie gaat - u ziet het, er moet bewogen worden - doet niet
zomaar wat, hij moet heel zijn handelen in het teken stellen van hoe prettig dat
eigenlijk is. En daarom moet er ook verslag van kunnen worden uitgebracht, want
zonder verslag kan men niet bewijzen hoe kostelijk men zich wel heeft
geamuseerd. Denk nu niet dat van u meteen een Italienische Reise a la Goethe,
een Portugal, een gids voor vrienden a la Rentes de Carvalho of een Mali Blues a
la Lieve Joris wordt verwacht. Nee, we maken het je echt gemakkelijk. De moderne
techniek heeft ons een uiterst aardig hulpmiddel ter beschikking gesteld om deze
klus op ons niveau te klaren: de camera. Vakanties staan in het teken van de
beeldcultuur, en dat is een cultuur waaraan niemand ontsnapt. Er hoort een
foto-, dia- of videoreportage van te worden gemaakt voor het thuisfront, dat
natuurlijk ook met vakantie is, maar toch niet met even mooie kiekjes zal kunnen
uitpakken.

    Heeft u die scene ooit meegemaakt van een vader die midden op een prachtig
stuk weg - zeg maar, de Gorges du Verdon - plots de wagen aan de kant zet, uit
de auto rent om met de camera in de aanslag enkele tientallen meters verder een
paar kiekjes te maken en op de vraag van de medereizigers wat daar dan wel te
zien was, laconiek repliceert: dat zal je thuis wel zien? Ik wel. De terreur van
de beeldcultuur plaatst de vakantie meteen in de context van het
'holiday-after', de hele reis is een anticipatie op het terug-thuis-gevoel
waarin nog slechts de gematerialiseerde herinnering resteert.

    Foto's zijn er om later te worden bekeken. En foto's zijn visueler dan
verhalen, substantieler dan 'belevenissen', reeler dan gebeurtenissen. Het
herinnert enigszins aan de trotse moeder die op de uitspraak 'wat hebt u toch
een prachtige baby' prompt reageert met: 'wacht maar tot je de foto's hebt
gezien'. Beelden maken het verschil. Wat niet op beelden staat, heeft niet
bestaan, zo'n beetje als een moderne variant van het scholastieke 'quod non est
in scriptis, non est in mundo'.

    De beeldcultuur houdt de vakantiecultuur in haar ban, zowel tijdens als na
de vakantie. De vakantie staat in het teken van wat er later over te tonen is.
Vakanties zijn eigenlijk expedities van miljoenen filmploegen die ieder een
eigen script volgen. Niet dat dit script erg origineel is. Nee, tijdens
vakanties hoor je te zien - en te kunnen tonen dat je het gezien hebt - wat de
vakantie-industrie het bekijken waard vindt. 'Vaut le voyage', 'Merite in
detour', 'Interessant' zo disciplineert de Michelin-gids onze bewegingen.
Gelukkig maakt men het ons erg gemakkelijk: in het Louvre staan er speciale
bordjes die ons naar 'La Joconde' van Leonardo da Vinci leiden (zo hoeven we
geen nutteloze tijd in het museum door te brengen), voor de marmeren David van
Michelangelo in Firenze staat een wit kruisje op de grond waar je het beste
kiekje kan nemen (dat kiekje dat ook op de postkaarten staat, het is aanschuiven
geblazen!) en in Venetie zorgt een fotomerk voor talloze bordjes van waaruit een
foto van de Dom, de brug der tranen of het stadhuis het beste zicht geeft. Ja,
het toerisme in airconditioned bubblegumbussen ('Europe in one week for 100
dollars a day') is geen lachertje. Er wordt gewerkt aan al die identieke
reportages van al die identieke 'bezienswaardigheden' ('now people, one minute
to take your pictures') die door al die identieke gidsen worden aangeprezen en
van commentaar worden voorzien.

    Eenmaal thuis worden de kiekjes gelijk ontwikkeld. Het moet snel gaan: men
wil weten hoe we het hebben gesteld en ons geheugen heeft behoefte aan een
ruggensteuntje. Lange verhalen zijn niet meer nodig: het reisverslag kan zich
beperken tot een langgerekt commentaar bij de beelden. Hooguit kan er wat
gekibbel losbarsten over de precieze plek waar het kiekje werd genomen...

    We reizen om te leren? Zeer zeker. De toerist is een geinteresseerde homo
sapiens. Weliswaar heeft hij nog nooit een stap gezet in het eigen stedelijk
museum, maar in het Prado, de Sixtijnse Kapel, de Hermitage of het British
Museum, daar is hij geweest. En hij heeft er foto's van. Hij heeft het zelfs
geriskeerd om tegen alle voorschriften in toch zijn flash te gebruiken! En daar
is moed voor nodig, want de zaalwachters, die zijn niet mals. Heerlijk toch,
zo'n eigen foto van 'de schepping', daar kan geen postkaart tegen op.

    Postkaarten, daar zeg je wat. Ook dat vormt een belangrijk vakantiekarwei,
want men moet toch kunnen bewijzen zich een dure of verre vakantie te kunnen
permitteren. Wie kunnen we met een kaartje nog wat afgunstig maken? He, he, ik
lap het die buren die net hebben gebouwd en hun vakantie in de ruwbouw slijten.
Aartsnijdig zullen ze zijn. In Antwerpen is er zelfs een bedrijfje dat tegen
betaling en in jouw naam postkaarten verzendt van waar ook ter wereld. Je hoeft
er niet eens meer naar toe te gaan! Wat een verademing. Maar daarmee is
natuurlijk nog niet die postkaartendruk van de baan van het uitkiezen,
postzegels vinden, adressen opzoeken en daarna ook nog volschrijven van kaarten
met steeds weer diezelfde kindertaal die kennelijk de vakantiegevoelens nog het
best vertolkt.

    Zodra de postkaarten zijn geschreven is het echter nog niet gedaan. Er
moeten ook materiele objecten worden vergaard die aan onze vakantie herinneren:
souvenirs. Gelukkig dat ook hier weer de toeristische industrie een handje
helpt, want het is verdomd moeilijk iets te vinden dat 'typisch' is voor de
streek. Lavendel uit Sault, noga uit Montelimar, azijn uit Modena, mosterd uit
Dijon, aguardente uit Coimbra, grappa uit Aosta en 'fines herbes' en olijfolie
van overal. Je kunt toch niet zonder naar huis komen. Maar 'top of the bill'
zijn toch de speciale objecten die met naam en toenaam de streek van het
verblijf vereeuwigen en, zoals geschenken, uitdrukkelijk zeggen: 'ik ben een
souvenir, ik ben het bewijs dat u hier bent geweest'. Toeristische trekpleisters
worden daarom vooral gekenmerkt door hun aanbod aan 'typische herinneringen' die
bewust worden geproduceerd om als herinnering te functioneren en geen andere
betekenis hebben dan dat ze een 'herinnering' zijn. Dat ze vaak 'made in Taiwan'
of 'made in Hongkong' zijn, daar maalt de toerist niet om. Hij heeft het toch
maar ter plekke gekocht. En is ze niet mooi, die miniaturen Eiffeltoren,
Acropolis, Scheve Toren van Pisa of Venus van Milo? Je zou er speciaal voor naar
toe gaan - ook al belanden die souvernirs binnen de kortste keren ergens in een
lade om ooit nog eens terug op te duiken voor een rommelmarkt. Maar in de
vakantie wordt duchtig op souvenirs gejaagd. Wellicht wordt er meer tijd
uitgetrokken voor het aankopen van souvenirs dan er tijd wordt besteed aan
datgene waarin herinnerd wordt. Liever een souvenir in de hand, dan tien
herinneringen in het hoofd. En een toeristenhand is niet snel gevuld, want elk
nest heeft wel zijn eigen herinneringsindustrie.

    Ben ik hier nu als een elitaire misantroop het volkstoerisme onderuit aan
het halen en neerbuigend aan het doen over de vakantie van de gewone man,
waarvoor zo hard is gestreden? Dat is alvast niet de bedoeling. Maar het blijft
verbazen hoe makkelijk mensen zich door geldkloppers allerhande in de luren
laten leggen. Hoe ook vakantie tot consumptiegedrag werd gereduceerd, en wel
consumptie in het kwadraat. Terwijl de meeste mensen in wezen meestal alleen
maar verlangen om wat dichter bij de natuurelementen te leven - geen vakantie
zonder zon, water en groen - en het wat rustiger aan te doen, wordt dat
verlangen gestroomlijnd en gedisciplineerd, geprogrammeerd en gedirigeerd.
Vakantie, dat betekent toch tijd waarin het gewone leven even stopt, waarin men
uit de routine stapt? Is dat alleen maar om er in een nieuwe te worden
opgesloten? Hoeveel gezinnen precies uitgeven aan hun vakantie weet ik niet,
maar het zal wel een flinke duit zijn, waarvoor men desnoods bereid is het hele
jaar door de broeksriem aan te halen. In twee of drie weken jaagt men er een
bedrag doorheen waarmee men anders maanden zoet is. Vakantie, dat is oeverloos
consumeren. Vakantie, dat is nu eens niet: elke gulden twee keer omkeren.
Tijdens de vakantie willen we rijk zijn, goden zijn in Frankrijk, al maakt het
ons voor de rest van het jaar straatarm. Maar dan kunnen we tenminste een heel
jaar nagenieten van de foto's waarop onze braspartijen vereeuwigd zijn. Van heel
wat toeristen kan je dit gevoel van even-koning-zijn gewoon uit hun blik en
houding afleiden. Ik heb geld, meneer, nu luistert u maar even naar mijn
bevelen, nu deel ik de lakens uit. Vakantie: een heel jaar slaaf, en nu even
meester, een heel jaar braaf, en nu even beestig. Vakantie, dat is opium voor
het volk. Ik ken mensen die nooit naar een restaurant gaan, behalve op vakantie.
Ik ken mensen die nooit naar een museum of theater gaan, nooit een boek lezen,
nooit uitgaan, nooit trakteren behalve op vakantie. Die op vakantie hun geld
beheren als een hoorn des overvloeds en groot plezier beleven aan nutteloze
consumptie, waarvoor ze anders de schouders zouden ophalen. Tot groot jolijt van
de toerisme-industrie. En ja, ik ken natuurlijk ook mannen die nooit koken,
nooit de afwas doen, nooit inkopen doen, nooit met de kinderen spelen behalve
wanneer ze met vakantie zijn en vooral wanneer daar moet worden gebarbecued. Dan
worden mannen geobsedeerde Vestaalse maagden die het vuur koesteren alsof het om
hun leven ging. Uren zijn ze in de weer om die houtskool smeulend te houden en
doodgewone worsten en koteletten worden er behandeld en geprezen als waren ze
godenspijs uit een viersterrenrestaurant. Dan weten ze een geduld op te brengen,
waar de partner anders alleen maar op onbegrip stuit. Men moet ergens toch het
verschil kunnen zien. Vakantie, het carnaval van de gender-rollen, de travestie
van het gewone leven. Mannen bij de barbecue: een stel onnozele drag queens in
short.

    Zet hem af, die camera! Negeer al dat postkaartengedoe. Blijf doof voor de
sirenes van de herinneringsindustrie, gooi al die gidsen aan de kant en doe
gewoon waar je zin in hebt. Vreemd dat zelfs dat niet zo vanzelfsprekend meer is
en dat velen zelfs lijden aan 'post-vakantiestress'. Misschien moeten we daar
toch iets aan doen en mensen recht geven op rustdagen om van de vakantie te
bekomen. Al is het maar om al die foto's in het album te kunnen schikken, al die
dia's in de laders te wurmen, die videofilm te kunnen monteren, die souvenirs
uit te pakken en uit te delen. Zou het voor de Somalier en de Bengalees een
troost wezen dat zij daar tenminste geen last van hebben?

    Koen Raes is ethicus en doceert aan de universiteit van Gent

    Illustratie: Monique van den Hout

    Maatschappij

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               50 of 94 DOCUMENTS

                                Algemeen Dagblad

                                 June 22, 2000

De Aldi en Lidl van de telecom

BYLINE: DOOR RIEN MEIJER

SECTION: Economie; Pg. 11

LENGTH: 645 words

DATELINE: Rotterdam


    In de schaduw van de miljardenstrijd tussen reuzen als Vodafone en
Telefonica, woedt nog een slag in de telecombranche: carrierselect-bedrijven als
One.Tel en Tele2 voeren een hevige strijd om de belminuten van 'de gewone man',
Daarbij werken ze - geheel in de stijl van de erkende prijsstunters Aldi en Lidl
- vooral op diens portemonnee. Maar in tegenstelling tot supers vol kartonnen
dozen en sfeerloos tl-licht, zal de 'beldumpers' slechts een kort leven
beschoren zijn.

    De carrierselect-bedrijven bestaan bij de gratie van een zeer zuinige
bedrijfsvoering. Ivo Tempelman, commercieel directeur van marktleider Tele2,
noemt de kostenstructuur van het bedrijf zelfs het belangrijkste bezit. 'Wij
zijn geen grote organisatie en we zitten niet in een duur pand met hoogpolig
tapijt, ergens midden in de stad.'

    Tele2 is in Nederland de grootste op dit terrein en ziet, zolang de klant er
niet om vraagt, ook geen aanleiding het dienstenpakket uit te breiden. Volgens
Tempelman biedt de carrierselect-markt voldoende toekomst voor zijn bedrijf.
'Vanwege onze schaalgrootte kunnen wij onze belminuten nu eenmaal goedkoper
inkopen', zegt hij.

    Concurrent One.Tel huist met zijn kantoor middenin de Amsterdamse
grachtengordel. In het pand echter geen hoogpolig tapijt op de vloer, maar gekke
poppetjes op de muren. Vooral van The Dude, het stripfiguurtje dat tevens dienst
doet als bedrijfslogo. Niet bepaald de omgeving van een doorsnee, 'serieus'
telecombedrijf, maar het sluit naadloos aan bij de lowbudget-uitstraling van
One.Tel's reclamecampagne. Toch is dat 'goedkope' imago soms ook een nadeel,
erkent een medewerkster van One.Tel. 'Veel mensen vertrouwen niet helemaal wat
wij doen.' Onderzoek van telecomtoezichthouder Opta wees uit dat eind vorig jaar
61 procent van de Nederlanders wist van het bestaan van carrier-select, maar dat
slechts 16 procent er gebruik van maakt.

    Hoewel de bedrijven zelf met optimistischer aantallen schermen - One.Tel
heeft naar eigen zeggen 325.000 'actieve' bellers, Tele2 geeft geen cijfers van
de Nederlandse markt maar zegt 'beduidend groter' te zijn - moeten ze het vooral
hebben van kleine bedrijven en consumenten die veel naar het buitenland bellen,
zoals allochtonen. Op gesprekken binnen de eigen regio valt niet tegen KPN's
tarieven op te boksen.

    'Het verlies op lokale gesprekken wordt gecompenseerd door telefoonverkeer
met een ruimere marge', weet Rob Schuyt, als partner van consultantskantoor Booz
Allen & Hamilton onder meer actief in de telecomsector. 'Maar ook daar zetten de
KPN's van deze wereld de marges steeds verder onder druk. In andere landen is al
gebleken dat bedrijven die zich puur op de carrierselect-markt richten, het
hooguit enkele jaren volhouden. Daarna stappen ze eruit, hopen door een ander
bedrijf te worden opgekocht of veranderen hun strategie.'One.Tel-directeur
Raymond Schrama is zich hiervan bewust. 'Het is vooral een manier om een stevig
bestand van klanten op te bouwen die je later andere, lucratievere diensten kunt
aanbieden.'

    Onlangs startte het bedrijf met een eigen internetprovider. Daarnaast mikt
One.Tel ook op de mobiele belmarkt. Het van oorsprong Australische bedrijf werd
genoemd als een van de gegadigden voor een Nederlandse UMTS-licentie, maar heeft
hiervan afgezien. Net als UPC, dat eveneens terugschrok van de torenhoge kosten,
zoekt het bedrijf zijn heil nu in samenwerking met bestaande mobiele aanbieders.
Met meerdere partijen wordt al gesproken, aldus Schrama.

    Op pagina 47

    Goedkoper telefoneren

    Belstunters laten geen middel onbenut om klanten te attenderen op hun lage
tarieven. Voor alle duidelijkheid: deze advertentie, die in april in de kranten
prijkte, is niet van marktleider Tele2 maar van concurrent One.Tel.

    Telecommunicatie ; Concurrentie ; Economie ; Bedrijfsleven ; Infrastructuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               51 of 94 DOCUMENTS

                                Algemeen Dagblad

                                 June 20, 2000

Koning Henry regeert

BYLINE: DOOR CHRISTIAAN RUESINK

SECTION: Sport; Pg. 23

LENGTH: 975 words

DATELINE: Genval


    Thierry Henry (22) is tot dusver de beste aanvaller van Euro2000. De Franse
spits scoorde zowel tegen Denemarken als tegen Tsjechie een keer. Dat ritme wil
hij morgen voortzetten met een doelpunt tegen Nederland. Oranje is gewaarschuwd.
Henry is in bloedvorm.

    Hij staat als een koning naast de cornervlag. Met een hand houdt hij hem
vast. Zijn blik is vorstelijk. De neus is iets ten hemel gericht. Hij is in
afwachting van zijn volgelingen, die vol vreugde op hem af komen rennen. Thierry
Henry viert zijn doelpunten als een Romeinse keizer aan wiens voeten het gewone
volk zich uit diepe bewondering neervlijt.

    Zo bezien lijkt Henry een arrogante voetballer die denkt dat hij beter is
dan de rest van het Franse team. Die indruk is echter onjuist. De aanvaller is
een echte teamspeler. Nadat Henry tot twee keer toe was uitgeroepen tot 'Man of
the Match' verklaarde hij dat die prijs hem niet interesseerde. 'Ik hecht daar
geen waarde aan. Een topscorerstitel doet me niets. Het enige dat telt is de
overwinning met Frankrijk. Ik eindig straks liever als Europees kampioen dan als
topscorer van het toernooi.'

    Zijn stem is zacht als zijn gelaatstrekken. Henry vertedert. Zijn ietwat
wijd uitstaande oren, zijn vriendelijk bruine ogen, het kortgeknipte kroeshaar.
De aaibaarheidsfactor van de Parijzenaar, met de roots uit Guadaloupe, is hoog.
Wie hem Engels hoort praten, smelt. Hij ziet eruit als een jongen, maar heeft al
het leven van een man achter de rug. Henry is volwassener dan zijn jeugdige
uitstraling doet vermoeden.

    Op z'n 16de verliet hij het ouderlijk huis in Les Ulis, een voorstadje ten
zuidwesten van Parijs. Hij tekende een contract bij Monaco. Arsene Wenger haalde
de talentvolle spits naar het prinsdom, omdat hij een van de beste leerlingen
was van het beroemde opleidingsinstituut van de Franse voetbalbond in
Clairefontaine. Daar werd Henry drie jaar lang gevormd. Door de week trainen en
een schoolopleiding volgen op het internaat; in het weekeinde wedstrijden spelen
met z'n eigen voetbalclub Versailles en thuis slapen. Een periode waar hij met
plezier op terugkijkt. 'Nicolas Anelka zat daar ook. Samen droomden we er toen
van ooit de aanval van de Franse ploeg te vormen. Dat het nu zo ver is, is haast
onwerkelijk. Een droom die uitkomt.'

    In Monaco liet Wenger hem al na een jaar debuteren. Henry was 17 jaar oud en
een vaste waarde in de jeugdploeg toen hij op 31 augustus 1994 mocht aantreden
tegen Nice. Monaco verloor met 2-0, maar de spits vestigde zijn naam. Hij bleef
een basisspeler, hoewel zijn ontdekker Wenger al na een maand verkaste naar
Japan. In die jaren legde hij ook de basis van zijn verdere carriere. Niet eens
zo zeer door zijn vooruitgang op het veld, maar meer door zijn houding
daarbuiten.

    Monaco is al een paradijs voor welgestelden. Hoe kun je dan in 's hemelsnaam
verwachten dat een 17-jarige jongen uit een achterstandswijk in Parijs de
verleidingen weerstaat? 'Monaco bood me zon, strand en mooie vrouwen, maar ik
was er niet in geinteresseerd. Daar was ik niet voor naar Monaco gekomen. Ik
wilde slagen als voetballer.'

    Die instelling bracht hem al vroeg succes. Met de Franse jeugdploeg -
waarvan de voorhoede bestond uit Henry, Trezeguet en Anelka - veroverde hij de
Europese titel. Op z'n 20ste werd hij in eigen land wereldkampioen, mede dankzij
zijn drie treffers. Een jaar later tekende hij een contract bij Juventus.
Sneller kan een carriere haast niet verlopen. De stap naar Italie bleek te
vroeg. Hij hield het er een half jaar uit. Hij was nog niet klaar voor het
koele, zakelijke milieu in de serie A, waar hij moeite had met de tactische
discipline, de concentratie en de immense druk.

    De jongen was nog niet mans genoeg. Bovendien kampte hij met de naweeen van
het glorieuze WK. 'Ik wilde weg van de drukte. Ik wilde zes maanden op een
onbewoond eiland zitten, zonder televisie en zonder dat ik me druk hoefde te
maken over voetbal. In plaats daarvan begon ik acht dagen na het WK weer met de
training. Ik was doodmoe en raakte dat seizoen prompt vaak geblesseerd.'

    Wenger verloste hem vorig jaar zomer uit Turijn. Voor 35 miljoen gulden
haalde hij hem als opvolger van zijn vriend Anelka naar Arsenal. Het duurde een
half jaar om Henry weer in topvorm te krijgen. Na de Kerst scoorde hij als in
zijn beste jeugdjaren toen hij per seizoen 45 doelpunten maakte. Nu werden het
er 26. 'Wenger haalde me als centrale spits bij de selectie van Monaco. Toen hij
vertrok, werd ik op de vleugel gezet. Vier jaar lang heb ik op die positie
gespeeld, hoewel ik daar nooit mijn beste spel kon laten zien. Wenger zette me
bij Arsenal weer in de spits. Daar voel ik me het best.'

    Het eerste half jaar gebruikte Henry om weer vertrouwen te krijgen. Van
ploeggenoot Martin Keown kreeg hij een videoband met alle doelpunten van Ian
Wright. In de Franse ploeg had Youri Djorkaeff een goed gesprek met hem. 'Geloof
in jezelf, want jij kunt vliegen', zei de ervaren middenvelder. 'Er zijn geen
grenzen meer zodra jij gaat beseffen dat jij de beste aanvaller ter wereld kunt
zijn.'

    Een spits, zoals zijn idool Marco van Basten, zal Henry nooit worden. Hij
mist het egoisme. De schoonheid van het bestaan hing voor Van Basten af van het
aantal doelpunten dat hij maakte. Voor Henry tellen andere dingen. Hij geniet
net zo zeer van de assist waarmee hij Djorkaeff in staat stelde te scoren tegen
Tsjechie. Als hij het publiek maar kan vermaken. 'Ik zie mezelf als een
entertainer.'

    Daarom loopt hij na een treffer ook in gestrekte draf naar de cornervlag en
zet een gek gezicht op. Niet omdat hij vindt dat hij de beste is, maar omdat hij
het publiek wil vermaken. En koning Henry regeert.

    Thierry Henry, stijlvol in actie tegen Denemarken: 'Ik zie mezelf als een
entertainer.' Foto EPA

    Voetbal ; Evenementen en manifestaties ; Algemeen ; Sport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               52 of 94 DOCUMENTS

                                Algemeen Dagblad

                                 June 17, 2000

Bobo's zonder stropdassen en champagnezooi

BYLINE: DOOR GERARD DEN ELT

SECTION: Sport; Pg. 35

LENGTH: 784 words

DATELINE: Rotterdam


    De gasten op het Bobo-feestje zetten de groene flesjes gewoon aan hun
lippen. Het aantal stropdassen is op de vingers van een hand te tellen, maar
iemand heeft wel een oranje strikje omgedaan. Deense gasten zitten in rode
overalls en met hoge rood-witte mutsen op.

    Geen champagne, geen kaviaar of gerookte zalm te zien. Is dit wel de goede
lokatie voor het vip-arrangement van Carlsberg, het Deense biermerk dat meer dan
20 miljoen gulden heeft gespendeerd om een van de twaalf hoofdsponsors van
Euro2000 te worden?

    Zeker, in de talrijke koelkasten staan meer dan genoeg pijpjes bier, maar
wijn en andere spiritualien zijn ver te zoeken. 'Hoor eens, we willen geen
stijve champagnezooi. We zijn een gewoon, maar lekker biermerk en daar hoort
geen gedoe bij. Stropdassen en champagne, daar kopen we allemaal niks voor als
we naar het voetbal gaan', zegt Peter Pijnen, verkoopleider van Carlsberg in
Nederland. De genodigden zijn samengestroomd in een luxe tent, naast Hal 4 en de
voormalige watertoren in Rotterdam. Straks zullen zij per boot worden
overgevaren naar de steiger nabij de Kuip. Eerst is daar het indrinken met een
paar biertjes voor de dorst. Vervolgens een uitgelezen buffet waarbij zo'n
Deense gele rakker ook wel zal smaken en daarna een Carlsberg als digestief. Dan
even pauze. Drie kwartier moeten de genodigden 45 minuten op een droogje zitten
om in de rust het alcoholpromillage omlaag te brengen met een paar loodvrije
bekers Carlsberg. Tenslotte is er een doorsmeerbeurt tijdens de bootreis terug
en het gezamenlijk nadrinken op de afterparty. De stemming is en blijft
prachtig: Nederlanders en Denen verbroederen onder een kouwe klets.

    De Engelse genodigden van Carlsberg vinden zoiets prachtig. 'Die blieven
geen champagne, maar ze drinken wel 20 biertjes', zegt Pijnen. Maar eerst moet
er een bodempje worden gelegd. Hier en daar zit nog wel iemand van de 200
relaties zich te verbijten, omdat hij 'overdressed' is en in een colbertje
duidelijk uit de toon valt. 'Onzin', zegt Pijnen, achterneef van de
oud-zesdaagserenner Rene. 'Iedereen doet aan waar-ie zich lekker in voelt. In
het pak kun je ook gewoon een Carlsberg aan je mond zetten.'

    Dat is wat het merk, nummer vijf in de wereld, eigenlijk wil. Een jong,
trendy en sportief publiek aanspreken. 'Maar ook de zakenman hoor, die in de
minibar van zijn hotel altijd weer dat ene, bekende merk aantreft.'

    Het Deens bier was de afgelopen dagen volop in het nieuws, doordat de Noren
en Denen geen alcohol-arm bier wilden drinken op de plaatsen waar voor hen
speciaal entertainment was geregeld. Konden de Noren een keertje betaalbaar
dronken worden, zat er geen alcohol in. 'Het heeft wat moeite gekost, maar we
hebben gisternacht twee vrachtwagens met bier van 2,5 procent alcohol uit
Denemarken laten overkomen. Dan zet je het toch weer even goed recht', glimlacht
de verkoopleider.

    Aan het buffet wordt intussen flink opgeschept. Cateraar Van der Linde heeft
rekening gehouden met de drankconsumptie. Haringsalade, haringen (Deense? Nee,
Hollandse!), gebakken aardappelen met uien, kabeljauw in hollandaise-saus en een
mooi stuk varkensrib met mosterdsaus, het zijn gerecht die goed zwemmen in bier.

    Wie denkt dat hier gepriviligeerden zich te goed doen voor veel geld, moet
toch even stilstaan bij de woorden van Harry Been, directeur van de stichting
Euro2000. Zonder zulke 'hospitality' zou de gewone man niet 65 gulden kunnen
neertellen voor het goedkoopste kaartje, maar zeker enkele tientjes meer kwijt
zijn.

    Volgens de Zwitserse Christine Jacot, verantwoordelijk voor de ontvangst van
3800 gasten van Carlsberg gedurende Euro2000, is het een vak geworden om
genodigden goed te ontvangen. 'Als ze denken dat het allemaal niet veel moeite
heeft gekost, dan heb ik mijn werk goed gedaan. Maar als straks bij de finale
650 genodigden moeten worden ingevlogen uit de hele wereld, de hotels en het
plaatselijk vervoer is geregeld, dan heb ik wel 650 problemen opgelost. Want
hospitality is maatwerk geworden.'

    Jan van der Sloot, directeur van de Rijnhal en de Eusebiuskerk in Arnhem,
voelt zich prettig in dat passende shirt van Carlsberg-snit. 'Dit is gewoon
gezellig, niet overdreven. Ooit was ik eens te gast van Heugafelt in het
Philipsstadion en daar moest ik twee keer 45 minuten verhalen aanhoren over
tapijt. Dan drink ik liever bier en praat ik over voetbal.'

    De voorbereiding van een vip is heel anders dan die van de gemiddelde
supporter. Hij staat niet in de rij voor de hekken, maar voor het buffet. Zijn
drank is wel dezelfde: een ijskoud biertje van de officiele EK-sponsor. Foto
Arie Kievit

    Voetbal ; Toeschouwers ; Evenementen en manifestaties ; Algemeen ; Sport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               53 of 94 DOCUMENTS

                                Algemeen Dagblad

                                 June 14, 2000

Allochtoon ontdekt het platteland

BYLINE: DOOR KIKI OLDE KALTER EN FRANK RENOUT

SECTION: Voorpagina; Pg. 1

LENGTH: 548 words

DATELINE: Den Haag


    Allochtonen trekken weg uit de grote steden in de Randstad. Surinamers,
Antillianen, Turken en Marokkanen kiezen steeds vaker voor een huis in kleinere
gemeenten. Het betreft over het algemeen hoogopgeleide, werkende allochtonen die
de randstad verlaten.Alle vier de grote steden in de Randstad kampen met een
vertrekoverschot: er gaan meer mensen weg dan er bijkomen. Dit overschot bestond
in 1995 nog slechts voor 15 procent uit allochtonen. In 1998 was dat aantal al
gegroeid tot 25 procent.

    De uittocht doet zich vooral voor in Amsterdam en Utrecht. In de hoofdstad
nam het aantal allochtonen in 1998 per saldo af met 1200. Autochtonen
daarentegen verlieten de stad nauwelijks. In Utrecht daalde het aantal mensen
van buitenlandse afkomst met bijna 800. Dat is ongeveer evenveel als het aantal
vertrekkende blanke Nederlanders.

    Dit blijkt uit cijfers van het Centraal Bureau voor de Statistiek (CBS).

    Op pagina 4

    Allerarmsten blijven achter

    Vervolg van pagina 1

    Uittocht

    Onderzoekster M. van Huis spreekt van 'een voorzichtige trend'. 'Onze
cijfers ontzenuwen het beeld van de white flight: dat allochtonen massaal naar
de grote stad verhuizen en blanke Nederlanders er juist weggaan.'

    Hoogleraar bevolkingsgeografie dr. H. van Amersfoort van de Universiteit van
Amsterdam bevestigt dat sprake is van een trend. 'De allochtonen gaan steeds
meer op 'gewone' Nederlanders lijken. Ook in hun woongedrag. Autochtonen
vertrekken uit de Randstad en steeds meer minderheden doen dat nu ook.' Het zijn
vooral hoogopgeleide, werkende allochtonen die verhuizen. Zij zoeken buiten de
grote stad naar betaalbare koop- of eengezinswoningen, net als veel autochtonen,
aldus de hoogleraar.

    In Rotterdam en Den Haag doen zich overigens andere ontwikkelingen voor dan
in Amsterdam en Utrecht. In Den Haag verlieten in 1998 ruim 600 allochtonen de
stad, maar het aantal autochtonen dat wegtrok, was daar een veelvoud van: ruim
2300. In Rotterdam lag de verhouding weer anders. Tegenover een aanwas van 200
allochtonen stond de verhuizing naar elders van ruim 3100 autochtonen.

    Een consequentie van de trek naar de polder is volgens Van Amersfoort, dat
in achterstandswijken de allerarmsten achterblijven, allochtoon en autochtoon.
'Je ziet een homogenisering naar koopkracht en niet meer naar etnische
achtergrond. Daardoor zullen die wijken steeds armer worden, ben ik bang.'

    Het opmerkelijkst vindt het CBS de uittocht van Surinamers uit Amsterdam.
Zij kiezen massaal voor Almere. Alleen al in 1998 maakten 1100 van hen de
overstap naar de Flevopolder. Bijna de helft van hen was jonger dan 20 jaar.

    De bevindingen van het CBS betreffen overigens uitsluitend 'traditionele'
migranten: Surinamers, Antillianen, Marokkanen en Turken. Asielzoekers die de
laatste jaren naar Nederland zijn gekomen, zoals Irakezen en Afghanen, verhuizen
wel vaak naar grote steden en gebieden waar veel landgenoten wonen. Ook dat
verwondert Van Amersfoort niet. 'Minderheden onderscheiden zich steeds minder
van Nederlanders, maar het duurt wel een paar generaties voor het zover is.
Vroeger heette dat assimilatie, maar dat woord is nu niet meer zo populair,
geloof ik.'

    Minderheden ; Dorpen en steden ; Infrastructuur ; Ruimtelijke Ordening ;
Maatschappij ; Bevolking

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               54 of 94 DOCUMENTS

                                Algemeen Dagblad

                                  June 3, 2000

Meer Enschedeers onderzocht

SECTION: Binnenland; Pg. 3

LENGTH: 69 words

DATELINE: Enschede


    Op vliegveld Twenthe hebben gisteren 1120 Enschedeers een
gezondheidsonderzoek ondergaan in verband met de vuurwerkramp. Ongeveer 1000 van
hen waren hulpverleners, de overigen gewone burgers. In totaal ondergingen tot
nu toe 1620 mensen het onderzoek. Er zijn 9000 mensen uitgenodigd zich uiterlijk
woensdag te melden. De eerste resultaten komen over zes weken.

    Ontploffingen ; Rampen en Ongevallen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               55 of 94 DOCUMENTS

                                Algemeen Dagblad

                                  June 3, 2000

Oranje ontmaskerd

BYLINE: DOOR BERT VAN DER LINDEN EN ANTOINNETTE SCHEULDERMAN

SECTION: Sport; Pg. 35

LENGTH: 1675 words


    Frank Rijkaard is al maanden bezig met de analyse: Wat zijn de sterke en
zwakke punten van Oranje? Sport & Zo zocht het antwoord op deze vraag in het
alternatieve circuit. Hierbij: deskundigen over het beest in en het andere
gezicht van Oranje.

    Edwin van der Sar:

    Hondstrouwe tobber

    De astroloog: 'Hond. Oprecht en edelmoedig. Soms ook tobber en wat koppig.
Wel trouw en loyaal. Matig dominantMaatje: Makaay. Tegenpool: Zenden.'

    De kapper: 'Hij lijkt een beetje op een muisje. Kaal scheren lijkt me geen
optie. Die stekels staan 'm best aardig, maar alles recht overeind - nee, dat is
geweest. Voor een verfje vind ik hem geen type.'

    De gelaatsdeskundigen:'Scherpzinnig en intelligent. Lijkt breekbaar, maar is
een taaie volhouder. Hij is niet altijd zichzelf en heeft in aanleg neiging tot
depressiviteit.'

    De imago-expert: 'Houdt zich op de achtergrond, is safe: Robeco
beleggingsfonds.'

    Michael Reiziger: Beroepsmilitair

    De astroloog: 'Os. Zeer geschikt als beroepsmilitair. Geduldig en
vasthoudend. Erg dominant. Maatje: Van Hooijdonk. Tegenpool: Bosvelt.'

    De kapper: 'Vriendelijk gezicht. Die korte kop maakt hem wat stoerder.'

    De gelaatsdeskundigen: 'Stabiel en indien nodig flexibele opstelling. Van
nature positief ingesteld, wat wordt benadrukt door zijn wenkbrauwen.'

    De imago-expert: 'Iets met zijn lippen ligt te veel voor de hand. Geen
Labello dus, maar wel Aquafresh: hij heeft een prachtig gebit.'

    Jaap Stam: Een echte rat

    De astroloog: 'Een echte rat. Charmant en agressief tegelijk. Is echte
familieman maar streeft naar macht. Redelijk dominant. Maatje: Zenden.
tegenpool: De Goey.

    De kapper: 'Goed, zo kort. Zijn ietwat fors uitgevallen oren horen er nu
eenmaal bij. Je moet prioriteiten stellen: het haar wordt toch nooit meer zo
lang dat het er overheen valt.'

    De gelaatsdeskundigen: 'Heeft overzicht, maar raakt soms geirriteerd door
futiliteiten. Kan focussen op het doel van dat moment. Heeft moeite met
tegenspraak.'

    De imago-expert: 'Hak. U moet de groenten van Jaap hebben. Verder:
schokdempers, hardhout, beton.'

    Frank de Boer: Type rookworst

    De astroloog: 'Een hond, net als Ronald. Prettig in de omgang, betrouwbaar
en eerlijk. Soms piekeraars en zwaar op de hand. Matig dominant. Maatje: De
Goey. Tegenpool: Seedorf.'

    De kapper: 'Die zware wenkbrauwen van die jongens, vind ik prachtig. Bij
Frank mag het haar wel iets blonder. Niet langer, want het wordt al dunner.'

    De gelaatsdeskundigen: 'Heeft het vermogen bepaalde situaties goed te
overzien. Is soms verminderd positief. Mond is gevoelig met neiging tot
sensibiliteit.'

    De imago-expert: 'Oer-Hollandse waarden: Calve pindakaas, De Ruyter
hagelslag, Unox Rookworst. Kip-caravans. Geldt ook voor Ronald.'

    Boudewijn Zenden: Ceremoniemeester

    De astroloog: 'Draak. Altijd inzet, altijd succesvol. Is graag
ceremoniemeester. Redelijk dominant. Maatje: Stam. Tegenpool: Frank en Ronald de
Boer.'

    De kapper:

    'Hij zou zijn haar iets minder strak naar achteren moeten kammen en wat te
denken van een trendy scheiding aan de zijkant?'

    De gelaatsdeskundigen: 'Laat zich aandacht graag welgevallen, maar verborgen
frustraties spelen een rol. De oortjes staan garant voor succes, maar alleen na
keihard werken.'

    De imago-expert: 'Mooie kop, straalt veel energie uit. AA energy-drink, Melk
de Witte Motor, DHL-koeriers.'

    Phillip Cocu:

    Wil erbij horenDe astroloog: 'Hond. Eerlijk, open en oprecht. Houdt niet van
onrecht. Soms wat koppig. Matig dominant. Maatje: Makaay. Tegenpool: Seedorf.'

    De kapper: 'Sorry hoor, maar dat kuifje kan echt niet meer. Dat is volkomen
'uit'. Bij zo'n klein koppie moet je het haar niet recht overeind kammen, maar
er juist een lekkere warrige boel van maken.'

    De gelaatsdeskundigen: 'Energiek en stressbestendig. Ongemakkelijk in
relaties door op zichzelf gericht te zijn. Wil erbij horen en graag populair
zijn. Gaat gedreven op zijn doel af.'

    De imago-expert: 'Het is een gaatjesstopper, dus Alabastine. Of natuurlijk
een anti-gaatjes tandpasta.'

    Edgar Davids: Ontrouw

    De astroloog: 'Een os, dus conservatief en vooringenomen. In de liefde niet
altijd trouw. Erg dominant. Maatje: Van Hooijdonk.Tegenpool: Bosvelt.'

    De kapper: 'Tja. Best aardig. Die bril is heel hip.'

    De gelaatsdeskundigen: 'Beschikt over innerlijke reserves en is geen
gemakkelijke partner/collega. Voorhoofd suggereert vierkant denken.'

    De imago-expert: 'Kracht, snelheid, nooit opgeven. Motorgrasmaaiers, Stiehl
vorkheftrucks. Als inhaker nagelknippers of een voetverzorgende creme.'

    Marc Overmars: Goede wegligging

    De astroloog: 'Os. Conservatief en chauvinistisch. Zou ook politie-agent
kunnen zijn. Erg dominant. Maatje: Bergkamp. Tegenpool: Winter.'

    De kapper: 'Om zijn brede voorhoofd wat te camoufleren, zou hij het bovenop
iets langer moeten laten, zodat het er overheen valt.'

    De gelaatsdeskundigen: 'Staat volop in het leven. Is energiek en attent,
maar kan zichzelf danig in de weg zitten. Zeer wilskrachtig met het vermogen
zichzelf op te zwepen tot grote prestaties.'

    De imago-expert: 'Moeilijk omver te krijgen, snelheid. Vredestein-banden:
goede wegligging, ook bij hoge snelheid.'

    Clarence Seedorf: Rusteloos

    De astroloog: 'Draak. Sterk en intelligent. Neemt graag initiatief. Wil soms
verder springen dan zijn polsstok reikt. Redelijk dominant. Maatje: Stam.
Tegenpool: Cocu.'

    De kapper: 'Dat kale gedeelte is geen gezicht. Laat dat er alsjeblieft weer
bij groeien en kies dan voor verschillende lengtes.'

    De gelaatsdeskundigen: 'Goed opnamevermogen, ook met betrekking tot
emotionaliteit. Blijft doelgericht, maar is mogelijk in aanleg rusteloos en
daardoor soms kort aangebonden.'

    De imago-expert: 'Mobiel typje: verandert regelmatig van club. Je mag hem of
je haat hem. De Erkende Verhuizers, Monster-

    board.nl (de internationale carrieresite), Ben Mobiel.'

    Dennis Bergkamp: Uiterst dominant

    De astroloog: 'Haan. Conservatief, enthousiast en hulpvaardig. Zegt wat hij
denkt. Erg dominant. Maatje: Overmars. Tegenpool: Makaay.'

    De kapper: 'Veel te netjes. En die lange pluk vooraan moet er af, het is net
een forse kuif. En daar houd ik niet van!'

    De gelaatsdeskundigen: 'Is van nature plichtsgetrouw, maar ook rechtlijnig.
Neigt naar gespannenheid. Verwerking kan geknepen verlopen.'

    De imago-expert: 'Heeft vliegangst, dus een degelijke auto nodig. Volvo,
Ford. Stena Line kan natuurlijk ook.'

    Patrick Kluivert: Pluizenbol

    De astroloog: 'Een draak en die is geboren voor het geluk. Altijd
enthousiast en succesvol, soms mystiek. Redelijk dominant. Maatje: Stam.
Tegenpool: Van der Sar.'

    De kapper: 'Zo gauw het iets te lang wordt, gaat het op een pluizenbol
lijken, dus ik zou 'm adviseren om Winston Bogarde nog eens te vragen het er
allemaal af te scheren.'

    De gelaatsdeskundigen: 'Besluitvaardig in werksituaties. De rol van haantje
de voorste ligt hem wel. Scherpzinnig en rechtstreeks in denken en doen.'

    De imago-expert: 'Geen auto's, schokdempers of airbags. Wel luxe horloges,
geurtjes of Hugo Boss-pakken: hij heeft een goed lijf.'

    Pierre van Hooijdonk:

    Condoom

    De imago-expert: 'Big Pete. Durex, dus. Bovendien heeft-ie daar de humor wel
voor.'

    Paul Bosvelt: Spiritueel

    De astroloog: 'Geit. Artistiek en geknipt voor kunstzinnige beroepen. Niet
dominant. Houdt ook van het bovennatuurlijke. Maatje: Makaay. Tegenpool:
Reiziger.'

    De imago-expert: 'Stoer, maar de belichaming van 'de gewone man'. Iets met
humor en hard werken, zoals Black & Decker.'

    Ronald de Boer: Opschepper

    De gelaatsdeskundigen: 'Neiging tot gewichtig doen over hem bekende zaken.
Niet altijd even optimistisch. Rechtlijnige en energieke instelling.'

    Giovanni van Bronckhorst:

    Geboren leider

    De gelaatsdeskundigen: 'Een persoonlijkheid waar je niet omheen kunt. Hij is
krachtig en wilskrachtig, heeft in aanleg leiderscapaciteiten.'

    Ed de Goey:

    Vetbek

    De gelaatsdeskundigen: 'Self-made man, maar mogelijk soms een onbegrepen en
onderschat gevoel. Schermt zijn eigenheid af door zijn snor.'

    De imago-expert: 'Frituurliefhebber, een echte vetbek: Febo, Mora, Ossewit.'

    Roy Makaay: Meubelboulevard

    De kapper: 'Dat blonde waar hij zich even mee liet zien, is passe. Bovendien
was het veel te geel. Donker en kort staat hem veel beter. Niet te zwart, want
zijn huid is vrij bleek. Ik adviseer een natuurlijke, bruine kleur.'

    De imago-expert: 'Zal waarschijnlijk weinig speeltijd krijgen. Dus:
bankstellen Piet Klerckx, Sanders Meubelstad of meubelboulevard Oisterwijk.'

    Aron Winter: Ware artiest

    De astroloog: 'Geit. Een ware artiest. Heeft goede smaak en goede manieren.
Houdt van horoscopen. Niet dominant. Maatje: Makaay. Tegenpool: Davids.'

    Bert Konterman: Zoekt geborgenheid

    De gelaatsdeskundigen: 'Is in staat om snel te reageren. Intelligent, maar
niet altijd even goed in emotionele balans. Presteert beter als hij zich veilig
en gesteund voelt.'

    Arthur Numan: Dominant

    De astroloog: 'Haan. Veel wilskracht en zegt vaak wat-ie vindt. Daar is niet
iedereen tegen bestand. Erg dominant. Maatje: Overmars. Tegenpool: Makaay.'

    Sander Westerveld: Doelbewust

    De gelaatsdeskundigen: 'Standvastig en duidelijk aanwezig. De neus wijst op
een nog niet volledig ontplooide persoonlijkheid. Heeft een duidelijk doel voor
ogen.'

    Peter van Vossen: Explosief

    De gelaatsdeskundigen: 'Een krachtig en zelfstandig mens waar je op kunt
bouwen. Emoties onder ogen zien is niet zijn sterkste kant.

    Hij kropt ze op en komt daardoor soms explosief uit de hoek.'

    Met medewerking van: Mari van de Ven (society-kapper/visagist - onder andere
Koffietijd, Trijntje Oosterhuis, Marco Borsato, Volumia -, Jaap Hillen (kenner
van de chinese astrologie en schrijver van het boekje 'De Karakter Combinatie
Kaart'), Maria Vastenhout en Esmeralda Luycks (deskundigen op het gebied van
gelaatsdiagnostiek), Ruurd Hielkema (directeur van onderzoeksbureau Trendbox).

    Evenementen en manifestaties ; Voetbal ; Sport ; Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               56 of 94 DOCUMENTS

                                Algemeen Dagblad

                                  June 2, 2000

'Prijzengeweld op huizenmarkt moet stoppen' ; 'Woningen komende jaren nog
duurder'

BYLINE: DOOR MARTIN VOORN

SECTION: Economie; Pg. 15

LENGTH: 956 words

DATELINE: Rotterdam


    De stijging van de huizenprijzen doet de makelaars, de banken en de bouwers
keer op keer versteld staan. President Nout Wellink van De Nederlandsche Bank
(DNB) is bezorgd: de rijke huizenbezitters dreigen voor oververhitting van de
economie te zorgen. Gewone mensen kunnen bijna geen goed huis op een goede
locatie meer kopen. En het wordt alleen maar erger: ook in de nabije toekomst
gaan de prijsstijgingen door.

    De omstandigheden voor de huizenmarkt zijn dan ook gunstig: de
hypotheekrente is laag en aftrekbaar, het gaat goed met de economie en de mensen
hebben vertrouwen dat dat zo blijft, er komen steeds meer tweeverdieners die
hoge hypotheken kunnen en willen nemen en vooral duurdere koopwoningen zijn
schaars. De mensen zijn graag bereid daarvoor diep in de buidel te tasten.

    Volgens de Nederlandse Vereniging van Bouwondernemers en Ontwikkelaars (NVB)
jagen vooral rijke 'baby-boomers' van 40 tot 55 jaar de prijzen van duurdere
huizen op. Jongeren en minder welgestelden mogen nog hopen op een rijtjeshuis,
maar meer niet. Een modale alleenverdiener met vrouw en twee kinderen is bijna
aangewezen op een flatje, of een huis in Groningen of Friesland, of de Bijlmer.
En de NVB voorspelt tot 2004 een prijsstijging van 35 procent.

    NVB-directeur N. Rietdijk: 'Er is zo'n geweldige vraag, vooral het duurdere
segment gaat helemaal uit z'n dak. We bouwen nu niet meer woningen dan 10-15
jaar terug. Het is de laatste jaren zelfs steeds minder geworden. De druk op de
woningmarkt is zo hoog, met meer en duurder bouwen is haast gemoeid.'

    Mensen zien de prijzen elk jaar omhoog schieten. De huizen die ze een paar
jaar terug te duur vonden, kosten nu vaak tonnen meer. En ze besluiten
uiteindelijk knarsetandend ook in te stappen, in de gedachte dat de huizen over
een paar jaar weer een stuk duurder zullen zijn. Dat gebeurt ook en volgens de
makelaarsorganisatie NVM, de bouwondernemers, ABN Amro en de Rabobank gaan de
prijzen de komende jaren weer omhoog, zij het in een wat gematigder tempo. Maar
ja, dat laatste zeggen de deskundigen al jaren...

    Waar de aandelenmarkt wel tot rust kwam, is de vraag naar duurdere huizen -
vrijstaande, twee-onder-een-kappers, luxe appartementen/penthouses en
grachtenpanden - zo groot en het aanbod zo klein dat prijsstijgingen niet kunnen
uitblijven. Het geld is er, of komt er. Want de waarde van de huizen in
Nederland bedraagt bijna [f]1200 miljard, terwijl de hypotheekschuld zo'n [f]520
miljard is. De potentiele bestedingsruimte is dus niet gering. Ook de Vereniging
Eigen Huis constateert zonder vreugde dat voor eenverdieners huizen in bepaalde
regio's, en met name de Randstad, 'onbetaalbaar' zijn geworden. 'En zolang de
economie het goed blijft doen en de keuze schaars is zal dat niet veranderen.
Als de bouw van huizen op Vinex-locaties goed van de grond komt, ontstaat er
meer aanbod en kan de lucht eruit lopen. Maar voorlopig is dat dus nog niet zo',
aldus IJda Geerts van Eigen Huis.

    Een oplossing is volgens de NVM en de NVB: bouw meer huizen in de duurdere
sector. Daar is vraag naar. En dan komt er meer doorstroming, waardoor de minder
dure huizen vrijkomen voor mensen met een wat lager inkomen. Dat leidt tot meer
evenwicht op de huizenmarkt en op den duur tot een gematigder prijsvorming. De
nadruk die in de Vinex-huizen ligt op jongeren, vinden zowel de NVM als de NVB
verkeerd, omdat er al zoveel goedkopere huizen zijn.

    Voorlopig heeft Jan Modaal met wat hogere wooneisen daar niet veel aan. Ook
de relatief goedkope nieuwe huizen op Vinex-locaties zetten op korte termijn
geen zoden aan de dijk. Mensen met een modaal inkomen, zo'n [f]56.000 bruto,
kunnen, zeker als ze alleenverdiener zijn, bijna geen kant op. Jongeren ook
niet. In 1999 hadden huizenkopers gemiddeld [f]425.000 voor een nieuw huis over,
17 procent meer dan in 1998, aldus de NVB. In het eerste kwartaal van 2000 zijn
de prijzen in een jaar tijd met meer dan 17 procent gestegen, zo meldt de NVM.

    Iemand met een modaal inkomen kan meestal maximaal vier tot vijf keer zijn
jaarsalaris als hypotheek krijgen, met uitschieters naar boven. Dat is dus
[f]220.000 tot [f]275.000. Alleenverdieners en jongeren komen dan vooral in de
Randstad nauwelijks meer aan de bak. Maar ook in de gebieden grenzend aan de
Randstad stijgen de prijzen hard.

    Een NVM-makelaar in Wassenaar: 'Iemand van 23 die net van school kwam was
vroeger voorzichtig. Dat is weg. De mensen buitelen over elkaar heen om huizen
te bemachtigen. Ik vind 't ook iets griezeligs hebben. Ik vraag me af of dat
goed kan blijven gaan. En misschien blijft de gekte nog wel een tijdje.'

    De koopkracht van een modale alleenverdienende werknemer met vrouw en twee
kinderen is volgens het Centraal Planbureau (CPB) van 1987 tot en met 1999 met
zo'n 10-15 procent gestegen. De hypotheekrente is sinds die tijd gedaald, maar
door de veel sterkere stijging van de huizenprijzen bieden de koopkrachtstijging
en de lagere rente geen soelaas.

    Bestuurders in een aantal grote steden proberen de middeninkomens, die ook
niet voor subsidies in aanmerking komen, te helpen door huizen goedkoop aan te
bieden. Maar dat is slechts een druppel op een gloeiende plaat. In Nederland
hebben miljoenen mensen een (midden)inkomen van pakweg [f]50.000 tot [f]80.000,
hooguit enige tienduizenden kunnen van deze regeling gebruik maken.

    Huizenprijzen

    De huizenprijzen stijgen volgens de Rabobank trendmatig met 9,5% per jaar.
Maar de laatste jaren is de stijging groter. Voor mensen met een modaal inkomen
wordt een huis daardoor steeds onbetaalbaarder, ondanks de lage rente.

    (c) Algemeen Dagblad 010600/MK, bron: Rabobank, NVM Wonen

    Woningbezit ; Infrastructuur ; Volkshuisvesting

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               57 of 94 DOCUMENTS

                                Algemeen Dagblad

                                  June 2, 2000

De stem van de 'kleine' collaboratie

BYLINE: DOOR THEO GERRITSE

SECTION: Media; Pg. 28

LENGTH: 824 words

DATELINE: Hilversum


    Het besef dat Nederland tijdens de bezettingstijd niet die heldhalftige rol
heeft gespeeld die het zichzelf decennialang heeft toegedicht, wint steeds meer
terrein. Zelfs in Israel waar onze reputatie niet stuk kon, wordt nu duidelijk
dat het joodse deel van onze bevolking in die zwarte periode op weinig
solidariteit en steun kon rekenen om aan de deportaties te ontsnappen. Nergens
in West-Europa liep de dienstregeling van de treinen naar de Poolse
vernietigingskampen zo gesmeerd als hier.

    Er is de afgelopen jaren veel geschreven over de oorzaken. Over de
gezagsgetrouwheid en het 'plichtsbesef' van ambtenaren, politiemensen,
enzovoort. Gewone mensen die zich als smeerolie van de Duitse oorlogs- en
vernietigingsmachine lieten gebruiken.

    In het tweeluik Zij deden hun plicht (vanavond wordt het eerste deel
uitgezonden) van documentairemaker Willy Lindwer komen ze aan het woord:
kantoorklerken, horeca-ondernemers, treinmachinisten...

    Brave huisvaders, vaak zonder een spoortje sympathie voor de bezetter, maar
hun verhalen zijn vaak tenenkrommend. Hoe praat je ook daden (voor jezelf) goed,
die naar later bleek rampzalige gevolgen hadden en die zich derhalve niet laten
goedpraten? Het ambtenaartje dat onbekommerd J's stempelde in de
persoonsbewijzen van joden en ze daarmee in feite brandmerkte. De notarisklerk
die naar Westerbork reisde om daar wilsbeschikkingen te vervaardigen voor hen op
wie de dood in Polen wachtte. De 'commies' die de papieren rompslomp bij de
Nederlandse Spoorwegen verzorgde voor de treinen naar Westerbork en machinisten
die het feitelijke werk deden. De marechaussee ook die het vervloekte kamp in
Drenthe bewaakte.

    Lindwer, die een lange reeks aan belangwekkende documentaires over de Tweede
Wereldoorlog op zijn naam heeft staan, heeft zeventien 'gewone' mensen over hun
rol bij de deportaties van en de roof op joden aan het praten gekregen, van wie
een aantal ook voor de camera's verscheen. Waarom is de documentairemaker en
zijn rechterhand Alfred Edelstein datgene gelukt waar anderen voorheen faalden?
Waarschijnlijk, omdat ze zich op het goede moment bij de betrokkenen hebben
gemeld. De tijd was er rijp voor.

    Allen zijn bejaarde mensen, die met hun ontboezemingen maatschappelijk niets
meer hebben te verliezen. Die ook, voordat het leven een einde neemt, nog met
zichzelf en hun familie in het reine proberen te komen. Zoals de trambestuurder,
die door zijn zoon is aangesproken op zijn ritten met opgepakte joden naar het
Amsterdamse Centraal Station. Of de marechaussee (77) die in snikken uitbarst
als hij vertelt dat zijn bewakingswerk in Westerbork hem geen dag loslaat.

    Het huiveringwekkende van al die verhalen is, dat je hier geen misdadigers
krijgt voorgeschoteld, maar - zoals eerder gememoreerd - gewone mensen. De
buurman, de kennis van de klaverjasvereniging, de leider van een pupillenelftal.
'Fatsoenlijke mensen' die met 95 procent van de Nederlandse bevolking gemeen
hebben, dat ze geen helden zijn. Helaas, met dat verschil dat zij voor keuzes
werden gesteld, waarvan - door het perfide systeem van de nazi's om anderen
medeplichtig te maken - de dramatische gevolgen op dat moment soms nog niet
waren te overzien.

    Lindwer zegt met 'Zij deden hun plicht' een laatste taboe van de Tweede
Wereldoorlog te willen doorbreken. De film is een tegenhanger van zijn in 1995
uitgezonden Het fatale dilemma; de Joodsche Raad van Amsterdam. Waar hij toen
(terecht) mild was over de rol die leden van die Raad speelden, zo spreekt uit
dit tweeluik woede. Een woede die valt te verklaren uit Lindwers eigen
achtergrond. Zijn ouders moesten onderduiken, terwijl een groot deel van zijn
overige familie omkwam in Polen. Het doet 'Zij deden hun plicht' enigszins
afbreuk.

    Lindwer lardeert de verhalen van de 'gewone Nederlanders' met getuigenissen
van overlevenden, hoe zij werden geisoleerd, beroofd en gedeporteerd. Ook
professor I. Lipschits doet nog eens uit de doeken hoe de roof zijn beslag
kreeg. Hierdoor worden die 'kleine mannetjes' die meewerkten uit angst hun
baantje te verliezen op een hoop gegooid met NSB'ers, collaborateurs,
jodenjagers en OW'ers van het ergste soort, zoals verhuizer Abraham Puls en de
'Verwalters' van de roofbank Lippmann-Rosenthal & Co. Voor Lindwer is er
waarschijnlijk geen verschil tussen die 'kleine collaboratie' van mensen die
ongewild voor hun keuzes werden gesteld en de gecalculeerde misdragingen van de
grote boeven. De getuigenissen van die trambestuurder of marechaussee - de
grijze massa die aldus de makers van het tweeluik een 'noodlottige bijdrage'
heeft geleverd aan de ondergang van meer dan 100.000 Nederlandse Joden - zijn
echter zo duidelijk en onthullend, dat geen weldenkend mens nadere uitleg of
omlijsting behoeft. Ze doen je huiveren bij de vraag, hoe het er in een volgende
oorlog aan toe zal gaan.

    Zij deden hun plicht, vanavond 23.35 uur, TV2

    Film ; Televisie ; Media ; Omroep

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               58 of 94 DOCUMENTS

                                Algemeen Dagblad

                                  May 31, 2000

Filebestrijding (6)

BYLINE: M. HOFFIUS, HARDERWIJK.

SECTION: Trefpunt; Pg. 13

LENGTH: 121 words


    Toen ik een reactie uit Middelharnis (AD, 27 mei) las, vroeg ik mij eerst
af, hoe je het voor elkaar krijgt nog gemiddeld ruim 400 km per week te rijden,
naast de al 1600 km zakelijk. Bovendien verwonderde mij het feit dat deze
briefschrijver klaagt over de bijtelling van [f]500 netto per maand; de 'gewone'
burger die geen leaseauto heeft en dus al zijn autokosten zelf moet betalen is
gemiddeld veel meer kwijt dan die 30 cent per km.

    Aan het einde van zijn betoog komt de schrijver met een aantal oplossingen
voor het fileleed, maar het bevreemdt mij dat hij daarbij afgeeft op
'plezierverkeer', terwijl hij daar zelf ook behoorlijk aan bijdraagt. Zou dit
ook zoveel zijn als hij geen leaseauto zou hebben?

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               59 of 94 DOCUMENTS

                                Algemeen Dagblad

                                  May 30, 2000

Zwijgplicht

BYLINE: REDACTIE: BEN LEVIE. BIJDRAGEN: ANGELA BEKKERS, PIERRE PETIT.
ILLUSTRATIES: RYU TAJIRI.

SECTION: Binnenland; Pg. 6

LENGTH: 286 words


    HET IS woensdagochtend 9 uur. Tring, tring. 'Met Van den Broeke', zegt de
oud-inlichtingenofficier die de telefoon opneemt. 'Zeg Bert, ben je gek
geworden', zegt een hem welbekende stem. 'Wat lees ik nu in de krant?'

    Dat ze bij de krijgsmacht af en toe zenuwachtig worden van de
commissie-Bakker blijkt uit het telefoongesprek dat luitenant-kolonel buiten
dienst Bert van den Broeke vorige week had met een oud-collega. De militair, die
sinds een maand met pensioen is, volgt met een scherpe blik de parlementaire
commissie die onderzoek doet naar de Nederlandse deelname aan vredesoperaties.
Hij deelt zijn kritiek regelmatig met deze krant.

    Van den Broeke helpt zijn verontwaardigde oud-collega snel uit de droom: hij
is niet meer gebonden aan de zwijgplicht van Defensie. 'Ho, ho, ik ben
tegenwoordig een gewone burger. Ben je vergeten dat ik sinds april uit de
actieve dienst ben?'

    De luchtmachtofficier in ruste is blij dat hij sindsdien gewoon kan zeggen
wat hij op zijn lever heeft over politici, ambtenaren en militairen. 'Bij de
krijgsmacht is men niet gewend dat je vrijuit kunt praten. Vreselijk, alles gaat
via voorlichting', legt hij uit.

    Ook C. Klep, de auteur van het boek Van Korea tot Kosovo, het kompas van de
commissie-Bakker, kan over de regelzucht van de Defensievoorlichting meepraten.
Toen het verzoek bij de Landmacht werd neergelegd of de auteur contact wilde
opnemen met het Algemeen Dagblad, belde niet de schrijver zelf maar woordvoerder
overste Morsink terug. 'Wij ontraden hem om gedurende het werk van de commissie,
tot aan de rapportage in september, te praten met de media.'

    Illustratie: Ryu Tajiri

    Parlement ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               60 of 94 DOCUMENTS

                                Algemeen Dagblad

                                  May 27, 2000

Instinkertjes ; De pil heeft de vrouw een stuk saaier gemaakt.

BYLINE: MARCEL ROELE

SECTION: Magazine; Pg. 12

LENGTH: 546 words


    De hippe culturele voorhoede die in de jaren zestig de Pil ontdekte, genoot
van haar wisselende seksuele contacten, van vreemdgaan en partnerruil.
Enthousiaste sociologen en seksuologen voorspelden dat het gewone volk zich zou
aansluiten bij deze seksuele revolutie. Er gebeurde niets: het volk bleef
normaal doen en de culturele voorhoede ontdekte weer andere trends. Je zou bijna
denken dat het effect van de pil zich beperkt tot anticonceptie. Maar dat klopt
niet.

    De hormonen in de pil kunnen grote gevolgen hebben. Vrouwen die geen pil
gebruiken en ook geen seks hebben, worden maandelijks ongesteld, in hun hele
leven zo'n vierhonderdvijftig keer. Maar het vrouwenlichaam is er niet voor
gemaakt om honderden malen te menstrueren. Bij onze voorouders en bij volken die
tot voor kort nog in het Stenen Tijdperk leefden, werden vrouwen niet meer dan
vijftig keer ongesteld. Het grootste deel van hun vruchtbare jaren hadden ze een
baby in de buik of aan de borst. Tijdens de zwangerschap en zolang moeder de
baby zeer regelmatig zoogt, blijft de eisprong en daarmee de bloeding
achterwege. Als een vrouw een 'onnatuurlijk' groot aantal keren ongesteld is
geweest, neemt het risico van eierstok- of baarmoederkanker toe. Pilgebruiksters
kennen ook geen eisprong en hebben hooguit een bescheiden maandelijkse
'onttrekkingsbloeding'. De pil verkleint zo de kans op kanker, maar daar staat
tegenover dat de hormonen in de pil de kans op trombose vergroten.

    De hormonen in de pil beinvloeden ook het liefdesleven van de vrouw. Vrouwen
vinden mannenzweet vies; het ruikt naar urine. Dat komt doordat zweet
androstenon bevat. Maar tijdens hun vruchtbare dagen vinden vrouwen op eens dat
androstenon niet stinkt. Pilgebruiksters houden echter de hele maand vol dat
mannenzweet naar urine ruikt. Vruchtbare vrouwen kleden zich rond de tijd van de
eisprong uitdagender dan anders. Als pilgebruiksters een discotheek bezoeken,
wordt hun kledingkeuze totaal niet beinvloed door hun menstruatiecyclus.

    Het lijkt erop dat vruchtbare vrouwen af en toe door hun hormonen worden
aangespoord zich te laten bevruchten, terwijl bij pilgebruiksters de hormonen
niet meer opspelen. Rond het moment van de eisprong hebben vruchtbare vrouwen
ook een grote voorkeur voor mannen die barsten van de mannelijke hormonen,
terwijl pilgebruiksters een voorkeur hebben voor mannen met een iets
vrouwelijker uiterlijk. Een groep vrouwen kreeg eens de T-shirts van ongewassen,
ongeparfumeerde mannen onder de neus gehouden. Ze moesten de shirts aanwijzen
die zij het minst afstotend vonden. Pilgebruiksters kozen voor mannengeuren die
leken op die van pa, broer, oom of neef. Vrouwen die niet de pil slikten, vonden
niet-verwante mannen met een bijzonder luchtje spannend. Pilgebruiksters kiezen
niet voor mannen met wie je je het beste kunt voortplanten, maar voor mannen die
vertrouwd zijn, geen bedreiging vormen en gezellige maatjes kunnen zijn.

    Het liefdesleven van de vrouw is met de komst van de pil niet bepaald
spannender geworden. De pil heeft niet tot een seksuele revolutie geleid, eerder
tot een saaie contrarevolutie.

    Illustratie: FranCois Gervais

    Seksualiteit ; Vrouwen ; Geneesmiddelen ; Gezondheid ; Geneeskunde ;
Maatschappij ; Bevolking ; Sociaal Cultureel

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               61 of 94 DOCUMENTS

                                Algemeen Dagblad

                                  May 20, 2000

Gevangen voor het leven ; Alles in Japan gebeurt in geleidelijkheid

BYLINE: DOOR HANS VAN ZON

SECTION: In het nieuws-Opinie; Pg. N7

LENGTH: 1511 words


    De monarchie van Japan geldt als de oudste en meest traditionele ter wereld.
Als het aan de kunaicho, de hofhouding, ligt, blijft dat zo. Veel Japanners
willen niets weten van een debat over modernisering van de monarchie zoals in
Groot-Brittannie en Nederland. 'Dit is Japan, mijnheer. Wij doen dat niet.'

    MET GEPASTE snelheid nadert de zwarte hofauto het keizerlijk paleis in
hartje Tokyo. De wachten salueren als Takenori Yamazaki met zijn gast de gracht,
de dikke muren en de hoge wal passeert met zijn markante wachtgebouwen, met de
sneeuwwitte muren en zwartgrijze daken.

    Met Takenori Yamazaki valt niet te spotten. De zestiger die strak in het pak
zit, houdt niet van toeval. Hij houdt van tradities en regels. Yamazaki is
'Master of the Ceremonies', prominent functionaris van de kunaicho, de
hofhouding van keizer Akihito.

    Bij hoge uitzondering geeft de Ceremoniemeester een rondleiding binnen de
kasteelmuren. De auto rijdt door de Chu-mon (Binnenpoort) langs de Staatshal met
zijn Matsu no Ma waar de keizer premiers en diplomaten ontvangt.

    Yamazaki gaat voor in het keizerlijk theater, waar de hofmuzikanten juist
bezig zijn met een repetitie van gagaku. De tocht voert door prachtige tuinen en
langs de enorme collectie keizerlijke bonsai-bomen. De tientallen tuinmannen,
die de eeuwenoude dwergbomen behandelen alsof het gaat om hun eigen kinderen,
buigen als knipmessen bij het zien van Yamazaki.

    De ceremoniemeester kijkt tevreden. Zo was het eeuwen geleden, zo is het nu.
De kunaicho waakt als de zeven samoerai van Akira Kurosawa over de 1600 jaar
oude monarchie van Japan. Achter de paleismuren heeft iedereen, van hoog tot
laag, zich te houden aan het regime van de uiterst conservatieve bureaucraten.
Met hun raadgevingen koesteren zij de tenno sei, het Japanse keizerschap.

    De hofhouding, ceremoniemeester Yamazaki incluis, wijst erop dat 'het
symbool van de staat en de eenheid van het volk' moeten worden beschermd.
Critici noemen de leden van de kunaicho zeer sjieke gijzelnemers die de tenno
(heerser der hemelen) en zijn familie gevangen houden in een kooi. Het hof
bepaalt wie er wanneer op reis gaat, wie wat te doen heeft, wie er in het paleis
op bezoek komt en vooral, wat er niet mag gebeuren.

    Terwijl in andere landen met een monarchie, zoals Groot-Brittannie en de
laatste maanden ook in Nederland, uitvoerig wordt gediscussieerd over een
modernisering van het vorstendom, over een meer transparant en menselijk gezicht
van het koningshuis, is daar in Japan weinig van te bespeuren. In de officiele
circuits in Tokyo is dat een taboe. Van de keizer en zijn hofhouding moet je
afblijven. Oke, binnen veilige muren en in lawaaierige disco's willen jongeren
wel eens de draak steken met de 'tenno van boven' maar in het bijzijn van
vreemden worden zij meteen milder en zwijgzamer.

    Over de rol van de keizer wordt in Japan niet of nauwelijks gediscussieerd.
De keizer is en blijft een symbool, de hoeder van de drie heilige regalia
(spiegel, zwaard en halsketen) en over symbolen praat je niet. Symbolen zijn
taboe, onaantastbaar.

    Twee leden van de keizerlijke familie weten als geen ander hoe groot de
kloof is tussen het hof en de buitenwereld. Keizerin Michiko (65) en
kroonprinses Masako (36) hadden weliswaar hun wortels in de elite van de Japanse
maatschappij maar het gemis van blauw bloed maakt hen, zeker voor de kunaicho
tot leden van het 'gewone' volk.

    Michiko trouwde in 1959 met kroonprins Akihito die in 1989 zijn overleden
vader Hirohito opvolgde en keizer werd. Michiko kwijnde weg binnen de
paleismuren en viel menigmaal ten prooi aan een zenuwinzinking als gevolg van
het verstikkende regime aan het hof waar de bureaucraten alles, tot het kleinste
detail, met schier militaire precisie regisseren.

    De stap voor Masako Owada in 1993, dochter van de toenmalige onderminister
van buitenlandse zaken Hisashi, was nog groter. Terwijl het hof sinds 1959 in
zijn ontwikkeling stil was blijven staan en nog steeds dezelfde tradities
koesterde, voelde zij zich als een vis in het water in het moderne Japan waar de
technische revolutie plaats had gemaakt voor grote sociale veranderingen. De
uiterst getalenteerde Masako hield zich op het ministerie van haar vader bezig
met de handelsbetrekkingen met de VS, door ambtenaren ook wel 'de complexe en
gevoelige portefeuille' genoemd. Bovendien was Masako als werkende vrouw met een
veelbelovende carriere een boegbeeld van progressief Japan.

    De kunaicho heeft in recordtempo van Masako een modelprinses gemaakt. De
oud-studente van Harvard die vloeiend Engels, Frans en Duits spreekt, weet zich
te gedragen naar traditionele maatstaven. De ooit openhartige Masako-san doet er
vooral het zwijgen toe en als zij bijvoorbeeld in het openbaar moet spreken doet
zij dat altijd na haar man Naruhito (40) en is zij ook, zoals de eeuwenoude
regels voorschrijven, korter dan hij aan het woord.

    In vergelijking met haar schoonmoeder worstelt de kroonprinses met een extra
drama. Aan de belangrijkste eis van de hofhouding - het moederschap - heeft
Masako zeven jaar na haar huwelijk nog niet kunnen voldoen. Eind vorig jaar
onderging zij een spoedoperatie na een miskraam. De media brachten het droeve
nieuws met de grootste terughoudendheid. Slechts een krant durfde het aan het
groot te brengen. 'Masako-san, houdt vol, alstublieft', kopte Sports Nippon.

    De conservatieven hebben al hun hoop gericht op een jongen want de
Chrysantentroon is slechts voorbehouden aan een man. Na kroonprins Naruhito is
diens jongere broer prins Akishino (34) momenteel de tweede troonopvolger in
lijn; een zoon van Naruhito en Masako zou die positie overnemen. En Akishino
zelf heeft dochters (Mako en Kako), geen zoon. Als de situatie zo blijft, zal in
overleg met het parlement (Diet) de wet uit 1889 moeten worden aangepast om
vrouwen niet langer uit te sluiten van de troon. Maar niemand wil een beroep
doen op de Diet, want niemand wil een debat over de toekomst van de monarchie.

    Aartsconservatieven beschouwen de kinderloosheid van het paar als een straf
van de goden. Die zouden zich te weer stellen tegen al die 'nieuwlichterij'
binnen de paleismuren. Zij menen dat de afstand tussen hof en maatschappij al
veel te klein is geworden. Leden van de kunaicho denken met weemoed terug aan de
tijd toen de keizer ook een god mocht zijn, wiens zuiverheid moest worden
beschermd tegen elke bezoedeling van de mensheid. Maar de Amerikanen maakten
daar na hun zege in de Tweede Wereldoorlog een einde aan met een nieuwe
grondwet. De Tenno verloor zijn goddelijke status en vervult sindsdien een
ceremoniele functie. Hij is het nationale symbool van Japan, van zijn identiteit
en zijn lange verleden.

    Pas onder Hirohito kreeg de keizer voor het gewone volk ook een stem en een
gezicht. De vorige 123 keizers bestonden alleen in de schaduw. Zij bleven
verborgen achter de gordijnen voor hun troon. De keizer sprak ook een taal die
gewone stervelingen niet begrepen. Leden van de hofhouding droegen zorg voor de
vertaling in gewoon Japans. De 'moderne' Tenno, keizer Akihito (66), spreekt nu
ook deze taal.

    Feit blijft dat elk woord, elke adempauze door de hofhouding op een gouden
schaaltje wordt gewogen. In nauw overleg met de premier en het ministerie van
Buitenlandse Zaken, aan de avenue Sakurada-dori ten zuiden van het paleis, wordt
elk contact met de buitenwereld minitieus voorbereid. Alles gebeurt volgens de
regels. Dus werd ook het bezoek van het keizerlijk paar aan Nederland, dat
vandaag begint, twee weken geleden voorafgegaan door een persconferentie van de
vorst en vorstin. Dus moesten alle vragen daarvoor ruim van te voren zijn
ingediend zodat de hofhouding zich kon voorbereiden op de antwoorden van de
keizer, van de eerste letter tot de laatste punt.

    'Als de keizer zich wat meer zou willen profileren is dat in een land als
Japan extreem moeilijk, vooral in zijn positie. Harmonie is hier een algemeen
gerespecteerde waarde. En het vorstenhuis weet al te goed dat het in deze een
speciale rol heeft te vervullen', aldus een politieke commentator.

    Toshiya Matsuzaki van het populaire vrouwenblad Josei Jishin, zegt: 'We
hebben al eens kunnen zien hoe Akihito de schouders van bejaarden masseerde.
Vergelijk dat maar eens met de tijd van zijn vader, toen het iedereen verboden
was naar de keizer te kijken. Alles in Japan gebeurt in geleidelijkheid.'

    De keizerlijke familie (van links naar rechts): kroonprinses Masako, prinses
Sayako, keizer Akihito, de prinsesjes Mako en Kako, prins Akishino, keizerin
Michiko, prinses Akishino en kroonprins Naruhito.

    Op 7 janauri 1989, na het overlijden van zijn vader Hirohito (postuum keizer
Showa), wordt Akihito de 125ste keizer van Japan. Op 12 november 1990 wordt hij
geinstalleerd met de Ceremonie van de Troonsbestijging. Daarbij droeg de keizer
zoals voorgeschreven de sokutai, keizerin Michiko hulde zich in de junihitoe,
het traditionele staatsiegewaad dat uit twaalf lagen bestaat.

    Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               62 of 94 DOCUMENTS

                                Algemeen Dagblad

                                  May 18, 2000

FNV trotseert Wellink

BYLINE: VAN EEN ONZER VERSLAGGEVERS

SECTION: Voorpagina; Pg. 1

LENGTH: 500 words

DATELINE: Rotterdam


    De FNV vindt de oproep van De Nederlandsche Bank tot loonmatiging
misplaatst. De FNV zal volgend jaar minstens 4 procent eisen.

    'Geen schijn van kans dat onze inzet volgend jaar lager is dan dit jaar',
zegt cao-coordinator Henk van der Kolk. 'Het kabinet heeft het inflatieprobleem
veroorzaakt doordat het zo nodig zes tot zeven miljard guldenlastenverlichting
moest uitdelen. Het is nogal vreemd om de rekening voor dreigende oververhitting
van de economie nu op het bordje van de vakbeweging te leggen.'

    President Wellink van De Nederlandsche Bank suggereerde gisteren verder dat
de aftrek van de hypotheekrente geleidelijk aan moet worden afgeschaft.

    Op pagina 13

    Centrale bank slechts speler langs de zijlijn

    Vervolg van pagina 1

    Wellink: 1,5% genoeg

    DNB: Lastenverlichting kan inflatie te veel opjagen

    De Nederlandsche Bank (DNB) riep de vakbeweging gisteren op de lonen minder
te laten stijgen dan de 2,75 procent die het Centraal Planbureau voorspelt. In
haar jaarverslag suggereert de bank dat ze met 1,5 procent genoegen moet nemen.
'Volstrekt belachelijk', zegt de cao-coordinator van de FNV, Henk van der Kolk.

    Overigens zal de FNV de verhoging van de indirecte belastingen (btw en
accijnzen) niet vertalen in hogere looneisen. 'Het wordt nog steeds niet
begrepen, maar wij houden bij de looneis nooit rekening met belastingingrepen,
dus ook niet als de belasting stijgt', verduidelijkt Van der Kolk.

    Ook in de ogen van het CNV 'staat 1,5 procent ver van de werkelijkheid'. Het
CNV pleit ervoor dat het kabinet de inflatie tegengaat door de stijging van de
huren, gemeentelijke belastingen en de tarieven van het openbaar vervoer te
beperken.

    DNB maakt zich zorgen over de oplopende inflatie in Nederland. Bankpresident
Wellink is niet blij met de 'timing' van de belastingherziening. 'Het is
duidelijk dat invoering van dit soort maatregelen niet afhankelijk gemaakt kan
worden van toevallige omstandigheden. Duidelijk is echter ook dat aan dit pakket
(...) stabiliteitsrisico's verbonden zijn.'

    Wellink wijst ten eerste op het inflatieopdrijvende effect van de verhoging
van de btw. Ook het koopkrachteffect van 3,25 procent dat de lastenverlichting
voor Jan Modaal oplevert zit hem niet lekker. Hij is bang dat burgers dit cadeau
zullen 'opconsumeren'. Als bedrijven de vraag van consumenten niet kunnen
bijbenen, leidt dat tot prijsstijgingen, ofwel inflatie. Dat gevaar wordt
versterkt als verdere stijging van de huizenprijzen de burgers tot extra
bestedingen verleidt. Afgelopen jaar is volgens de bank eenderde van alle
bestedingen voortgekomen uit het verzilveren van overwaarde op huizen. 'Als de
belastingimpuls gepaard gaat met verdere stijging van de huizenprijzen neemt de
kans op oververhitting van de economie toe', aldus Wellink.

    Copyright Algemeen Dagblad 180500 FP / Bron: CPB en DNB / Foto: Dijkstra

    Arbeidsvoorwaarden ; Loon en inkomen ; Bank- en verzekeringswezen ; Economie
; Bedrijfstakken ; Sociale Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               63 of 94 DOCUMENTS

                                Algemeen Dagblad

                                  May 9, 2000

Brede cultuur

BYLINE: E.D. DEKKER

SECTION: Economie; Pg. 13

LENGTH: 669 words


    VAK STA JE ERVAN versteld wat voor stommiteiten intellectuelen durven
opschrijven. Daar had je bijvoorbeeld de socioloog Paul Schnabel een paar dagen
terug in een van de wetenschapsbijlagen. Hij had het over een nieuw boek dat het
droeve lot van de bioscoopfilm in kaart brengt (Bart Hofstede: In het
wereldfilmstelsel). Daaruit blijkt dat Hollywood meer en meer uitmaakt hoe de
filmproductie er internationaal bij staat. En dan schrijft Schnabel: 'Op geen
ander gebied - niet in de beeldende kunsten, niet in de muziek, niet in de
sport, niet in de literatuur, niet in de wetenschappen - is de dominantie van
een centrum zo bepalend'.

    Hopelijk valt het u ook op dat hier tussen de belangrijkste kunstvormen
plotseling de sport opduikt, net alsof het maken van een doelpunt of lekker hard
fietsen net zoiets is als het componeren van een symfonie of het schrijven van
een roman.

    Dit soort gelijkschakeling van menselijke prestaties is al zozeer gemeengoed
geworden dat Schnabel zich waarschijnlijk niet realiseerde wat een ongehoorde
kul hij hier neerschreef.

    Ik weet wel dat er onder sociologen een ware doodsangst heerst om voor
elitair door te gaan; daarom durft men in kwesties van cultuur geen enkele norm
meer aan te leggen. Alles wat mensen doen en laten, behoort dan tot 'de cultuur'
in de zogenaamde brede definitie van dat begrip: eten, tuinieren, carnaval
vieren, Goethe lezen, de Dom van Florence bouwen, surfen op het internet, zelfs
je krabben, seks en voetballen (ja, vooral voetballen!) - alles is een pot nat.

    Jammer is alleen dat het begrip cultuur zodanig wordt opgerekt dat het
eigenlijk niets specifieks meer betekent: iedereen is dan even cultureel bezig:
Einstein en een wildplasser dragen hetzelfde bij aan de menselijke beschaving.
Voor ieder zinnig mens is duidelijk dat het begrip cultuur alleen inhoud heeft
als je het een klein beetje indamt, bijvoorbeeld tot alles wat mensen doen om
enige waarde aan hun leven te geven; dan horen de kunsten, de filosofie, de
religie en de wetenschap ertoe en straatschenden, hardlopen en winkelen niet. Zo
simpel is dat.

    Is het nu echt nog nodig de verschillen tussen cultuur in de smalle
betekenis en het sportgebeuren hier nog eens op te sommen? Vooruit dan maar,
voor Schnabel. De kunsten kunnen ons verzoenen met het lijden en de dood,
terwijl sport die alleen maar veroorzaakt (in ons land per jaar een half miljoen
ernstige blessures) zodat het leven van sportbeoefenaars na hun dertigste zijn
zin verliest. Geen enkele kunstenaar van vandaag overtreft Homerus, Michelangelo
of Mozart, maar sportprestaties zijn na een paar decennia al achterhaald en
lachwekkend. Kunst vertroost, verbroedert en vermenselijkt, maar sport kweekt
nationalisme, machogedrag en geweld rond de velden. Bij kunst is geld soms een
aardige bijkomstigheid; voetbal is alleen maar geld.

    Toch generen kunstgevoeligen zich zozeer voor het feit dat ze dol zijn op
iets waar het volk zich niet voor interesseert, dat ze hun voorkeuren
verloochenen en de hielen likken van de gewone man door ook te juichen en te
hossen voor de voetbalkampioen. Zo is er nu in het Letterkundig Museum -
godbetert - een tentoonstelling over schrijvers en voetbal ('Literatuur met een
doel'). Alleen Rinus Michels heeft zich daar verstandig over uitgelaten: 'Ik zie
het causale verband niet tussen voetbal en literatuur (...). Voetbal is publiek
bezit, het heeft dus publiciteitswaarde en geen literaire waarde.' Aha: een-nul!
Doeltreffender kan het niet worden gezegd. Is het dan geen ramp dat we leger en
politie in staat van paraatheid moeten brengen omdat hier over ruim een maand de
EK-oorlog losbrandt? Of vindt Schnabel de opstootjes, de rellen en de
vernielingen die daar bij horen ook reuze cultureel? We mogen in onze handen
knijpen als er, dankzij de staat van beleg, geen tientallen doden vallen. En dat
terwijl er niemand een haar zou worden gekrenkt als iedereen fijn in het
zonnetje een mooi boek ging zitten lezen.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               64 of 94 DOCUMENTS

                                Algemeen Dagblad

                                  May 3, 2000

Meer nieuwe rijken

BYLINE: VAN ONZE REDACTIE ECONOMIE

SECTION: Voorpagina; Pg. 1

LENGTH: 642 words

DATELINE: Rotterdam


    Het aantal nieuwe rijken neemt snel toe. 'Er zijn veel voorbeelden van
mensen die vijf jaar geleden een vermogen van zo'n 50.000 dollar hadden, waarbij
de tikker nu al op een miljoen of drie, vier staat', zegt E. Dale van de
Amerikaanse zakenbank Merrill Lynch.

    Vooral de hausse op de aandelenmarkten zorgt voor veel nieuwe rijken. En de
optieregelingen en beursgangen van bedrijven leveren de toch al rijke topmensen
nog veel meer op.

    Merrill Lynch presenteerde gisteren met Gemini Consulting de resultaten van
een wereldwijd vermogensonderzoek. Daaruit blijkt dat vermogende mensen geen
uitzondering meer zijn. Vorig jaar liepen er liefst 7 miljoen mensen rond met
een vermogen van een miljoen dollar of meer.

    Dat is een stijging van 18 procent ten opzichte van 1998. Bij elkaar
bezitten ze 25.500 miljard dollar, oftewel gemiddeld ruim 3,6 miljoen dollar per
persoon.

    De meeste rijken wonen in Noord-Amerika (2,5 miljoen), op de voet gevolgd
door Europa (2,2). Nederland kent volgens het Centraal Bureau voor de Statistiek
200.000 miljonairs, althans in guldens.

    Vervolg op pagina 14

    Vermogensfeest gaat door

    'Vermogensfeest gaat gewoon door'

    Vervolg van pagina 1

    Miljonairs

    Azie is bezig met een inhaalrace op de VS en Europa en telt nu 1,7 miljoen
miljonairs. Dat aantal was eind 1998 nog 400.000 lager. Aziatische
vermogensbezitters hebben na de crisis van 1997-98 het meest geprofiteerd van
het herstel op de beurzen. De beurzen stegen daar volgens de onderzoekers in
1999 met een slordige 70 procent.

    Ook elders profiteerden vermogensbezitters van de beurshausse. Te meer omdat
ze een steeds groter deel van hun geld van de veilige maar laagrenderende
renterekeningen halen en doorsluisen naar de risicovolle beurzen, vanwege de
kans op een hogere rendementen.

    De florisante beurscijfers in Azie en elders hebben ook op een andere manier
bijgedragen aan de sterke opmars van het aantal miljonairs. De zeker in de VS
steeds vaak voorkomende optieregelingen hebben er voor gezorgd dat managers op
de golven van de beurshausse in korte tijd enorme bedragen konden 'cashen'.

    Dat geldt helemaal voor de eigenaars van de vele ict-bedrijven die in 1999
naar de beurs gingen. Veel internet-bedrijven komen net kijken, maar toen ze
naar de beurs gebracht werden zagen de eigenaars de waarde van hun
aandelenpakket vaak in enkele dagen verveelvoudigd. De afgelopen jaren trokken
bedrijven als Amazon.com, eBay en Yahoo! volop de aandacht. Maar achter deze eye
catchers gaat een brede groep bedrijven schuil, die de verkopers, vaak families,
in een keer steenrijk hebben gemaakt. Zo gingen in 1999 in Duitsland 168
bedrijven naar de beurs, meer dan alle beursgangen in de vijf jaar daarvoor.

    Maar niet alleen de ontwikkelingen op de beurzen hebben er voor gezorgd dat
zowel het aantal miljonairs als hun vermogen vorig jaar met zo'n 18 procent
toenam. Ook de good old economische groei droeg daar aan bij. De uitbundige
economische groei in de VS, Azie en in iets mindere mate Europa stuwde de
vermogens eveneens omhoog.

    Volgens de onderzoekers gaat het vermogensfeest de komende jaren gewoon
door. Ze voorspellen de komende jaren een gemiddelde groei van 12% voor het
vermogen van de miljonairs, waardoor het totale vermogen van deze personen in
2004 op een slordige 45.000 miljard zal uitkomen.

    Interessant is de vraag of ook de gewone man met een bescheiden salaris en
hooguit een klein vermogentje zijn welvaart zo sterk zal zien stijgen. Maar daar
wisten Merrill Lynch en Gemini Consultants niets over te zeggen. Die groep is
voor hun immers niet interessant als klant.

    Sterke groei aantal miljonairs. Aantal mensen met een vermogen groter dan 1
miljoen dollar. Copyright Algemeen Dagblad 030500 FP / World Wealth report 2000

    Welzijn ; Financien ; Bevolking ; Maatschappij ; Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               65 of 94 DOCUMENTS

                                Algemeen Dagblad

                                 April 29, 2000

Kop van jut met een kroontje

BYLINE: DOOR JAAP VAN GINNEKEN*

SECTION: In het nieuws; Pg. 4

LENGTH: 1542 words


    Het is een illusie te veronderstellen dat afschaffen van het koningschap de
democratie dient en het land ten goede komt. Koningin Beatrix geniet het
vertrouwen van 91 procent van de Nederlanders. Een gekozen staatshoofd, zo leert
het buitenland, vertegenwoordigt zelden meer dan 51 procent van de bevolking en
zijn aanwijzing is veelal de vrucht van manipulatie.

    APRIL DOET wat ie wil. Er verschijnen altijd een paar boeken over de
koningin, maar dit jaar waren ze opeens kritisch van toon. De favoriete
kermisattracties van dit vroege voorjaar lijken het prijsschieten en de Kop van
Jut te zijn. De sluimerende frustratie bij Haagse journalisten en politici over
de zuiver technocratische aanpak van het Paarse kabinet, en het gebrek aan visie
daarbij, lijken een bliksemafleider te vinden in irritatie over de vermeende
politieke invloed van het Oranje staatshoofd. Het gesprek van de dag gaat opeens
over Beatrix: 'Wat denkt ze wel? Ze moet zich niks verbeelden!'

    Er waren 'grote onthullingen' over wie de koningin wel of niet aardig zou
hebben gevonden, bij welke gelegenheid ze dat wel of niet zou hebben laten
blijken, en er werd gezegd dat ze haar vakantie in Oostenrijk op het laatste
nippertje had moeten afzeggen.

    En niet te vergeten de zoveelste oproep tot een 'staatsrechtelijke
hervorming' van D66. Dat is de partij voor vrije beroepsbeoefenaren als
advocaten, die altijd in de positie willen zijn om aan het bestuur deel te
nemen. Het probleem is, dat ze daarvoor 'radikaal' willen zijn in het exacte
middelpunt van het politieke spectrum. Niet links, niet rechts? Dan maar liever
de lucht in, met gesleutel aan de constitutie.

    De partij van de medezeggenschap is daarbij zelf altijd een soort monarchale
partij gebleven. Zij had steeds alleen succes bij de kiezers door een
aantrekkelijke oudere jongere man als eenhoofdige leider naar voren te schuiven:
Van Mierlo, Terlouw, De Graaf. Dat is nogal een paradox. Van haar programma is
in de afgelopen decennia bitter weinig gerealiseerd. Ze probeert de
tegenstelling links-rechts te ontlopen en blijft machteloos staatsrechtelijke
hervormingen najagen. De Democraten verplaatsen problemen eerder dan dat ze iets
oplossen.

    Het is een illusie te denken, dat het afschaffen van oude
'checks-and-balances' de kwaliteit van de representatieve democratie vergroot.
De functie van het staatshoofd ontdoen van zijn laatste restje inhoud en
reduceren tot een vorm van 'lintendoorknippen'. De Eerste Kamer afschaffen, alle
wetgevende (en wetten toetsende) bevoegdheid overlaten aan de Tweede Kamer,
zoals sommigen willen. Een gekozen burgemeester en referenda over belangrijke
kwesties. Het lost allemaal heel weinig op. Kijk maar eens over de grenzen.

    Neem een willekeurig land met een Kamer of een districtenstelsel: worden de
afwegingen daar dan zo veel beter gemaakt, of is er juist nog meer politiek
touwtrekken? Ik heb in mijn volwassen leven een groot deel van de tijd in
Frankrijk gewoond. Referenda zijn daar bij uitstek een exercitie in manipulatie
( door het kiezen van het tijdstip) en demagogie (door de verwoording van de
vraagstelling). Daar hebben ze ook een rechtstreeks gekozen president. Maar die
staat helemaal niet boven de partijen, vertegenwoordigt juist niet een grote
meerderheid van de bevolking.

    Ook bij indirecte procedures elders die op enigerlei wijze een politiek
karakter hebben, vertegenwoordigt het staatshoofd zelden meer dan 51 procent van
de bevolking (tegenover 91 procent in Nederland). Daar zijn twee belangrijke
psychologische redenen voor. De eerste is, dat bij een constitutionele monarchie
in de top van het staatsbestel een speler wordt geplaatst, die weliswaar weinig
macht heeft, maar die ook helemaal buiten de alledaagse partijpolitiek staat. En
die door een proces is aangewezen, dat ook buiten de partijpolitiek staat. Dat
willen de partijen soms niet. Die ervaren dat als een bedreiging. Maar het biedt
juist een kans om bepaalde zaken (zoals een kabinetsformatie) op een ander
niveau te tillen.

    Het belangrijkste misverstand van onze tijd is, dat de verregaande
rationalisering van alle politieke en economische, sociale en psychologische
processen, de schijnbare gelijkmaking van alles en iedereen, een winstpunt is.
Het is wat de socioloog George Ritzer enkele jaren geleden als de
'MacDonaldisering' van de wereld heeft aangeduid. Het garandeert inderdaad een
redelijke, gemiddelde kwaliteit. Maar het is nooit bijzonder, verrassend,
prikkelend. Je ziet dat ook in de ambtenarij. Het is de sluipmoord op motivatie,
inspiratie, visie. Het resulteert in wat Max Weber al eerder had aangeduid als
een volledige 'onttovering' van de wereld.

    De constitutionele monarch is in de moderne tijd in Noordwest-Europa juist
uitgegroeid tot een heel uitzonderlijk personage in het bestel. Vooral ook - en
dat is een tweede belangrijk element - omdat de vorst zijn functie nooit echt
heeft nagestreefd. Hij of zij is (in tegenstelling tot alle anderen in de top
van het bestuurlijke bestel) niet op die positie gekomen door ambitie, na een
lange periode van lobbyen en compromisjes maken. Hij of zij is aangewezen door
Het Noodlot. Ik noem dat 'Het Wonder van de Onbevlekte Ontvangenis'. Hij of zij
heeft geen vuile handen gemaakt; het is iets wat hem of haar overkomt. De
glamour van het paleis wordt daarbij overschaduwd door de tragiek van het
mensenoffer.

    Het is niet voor niets dat deze bijzondere constructie uitgerekend op het
hoogtepunt (of dieptepunt) van het televisietijdperk ter discussie wordt gesteld
- en bovendien door de televisiepartij bij uitstek: D66. Marshall McLuhan zei
het al: The medium is the message.

    In het krantentijdperk ging de politieke discussie nog over
beginselprogramma's, in het radiotijdperk over stellingnames, maar in het
televisietijdperk gaat het vooral over mannetjesmakerij (en vrouwtjesmakerij).
De media zijn daarbij ongemerkt de 'Big Brother' geworden. Het feit dat de
verborgen camera's voortdurend bij iedereen in de achtertuin gluren, en door de
vitrage, reduceert het politieke helemaal tot het persoonlijke (in plaats van
andersom).

    Volgens McLuhans leerling Joshua Meyrowitz respecteert televisie 'No sense
of place', ze miskent het gevoel voor verhoudingen. Ze ondermijnt de
differentiatie tussen links en rechts, hoog en laag, volwassenen en kinderen,
mannen en vrouwen, lost de sociale structuur op. Het is de definitieve
gelijkmaker, op het niveau van de grootste gemene deler. De grootste binnen- en
buitenlandse discussies van de laatste jaren gingen niet over een zorgvuldige
afweging van politieke belangen en keuzes, maar over het overspel van de
Amerikaanse president en de bonnetjes van de Rotterdamse burgemeester. Een
carrousel van moralistische hypes drukt het inhoudelijke debat weg.

    Dat zal in de toekomst alleen maar erger worden. Ondanks de retoriek van het
tegendeel, is de politiek in Nederland nog steeds een mannetjeswereld. Kijk maar
hoe het uitgesproken vrouwelijke vrouwen de laatste jaren in de top is vergaan,
ook bij D66. Die mannetjeswereld heeft 100 jaar lang een vrouwelijk staatshoofd
gedoogd.

    Maar men zag daarbij liever Juliana in de rol van de nationale
huismoeder,dan Beatrix in de rol van de nationale beroepsbestuurder. Nu begint
Willem-Alexander volwassen te worden en op de voorgrond te treden en de eerste
scheuren in de verstandhouding worden meteen zichtbaar. Dat komt ook doordat hij
een meisje lijkt te willen kiezen, dat door haar opvoeding en achtergrond slecht
op haar moeilijke rol is voorbereid.

    De monarchie lijkt soms een aflopende zaak. Mocht de erfopvolging binnen
enkele decennia onaanvaardbaar worden en de roep om een 'gewone burger' op de
troon toenemen, dan stel ik een compromis voor. Het blijft volgens mij
vruchtbaar het ceremoniele staatshoofd niet door politieke uitverkiezing aan te
wijzen, maar juist door een a-politiek Noodlot. Liefst al heel jong, zodat hij
of zij bijtijds naar een goede school kan worden gestuurd, tact en etiquette kan
leren, talen en geschiedenis. Er bestaat een methode om dat te doen, zonder
erfopvolging. Dat is de Tibet-variant: een soort nationale vossenjacht.

    Na het overlijden van de oude leider, gaat men op zoek naar een pasgeborene.
Tevoren is in Tibet vastgesteld, wat als Tekenen zullen worden beschouwd: de
stand van de sterren, een rare boom in de tuin, of wat dan ook. Wij kunnen dat
ook doen: kleur haar, kleur ogen, de plaats van de moedervlekken - het hindert
niet wat. Het is ook denkbaar dat men net als bij de nationale lotto gewoon een
(on)gelukkige trekt, uit de verse aangiften bij de burgerlijke stand. John de
Mol wil dat vast wel produceren, Veronica wil het vast wel uitzenden. Als er in
godsnaam maar geen Haagse partijpolitiek aan te pas komt.

    'Het Wonder van de Onbevlekte Ontvangenis', en de tragiek van het succes,
werken alleen als Het Noodlot bij de uitverkiezing doorslaggevend is. Zo'n
mensenoffer op het altaar van de natie, uitgezonden in prime time, zou een grote
staatsrechtelijke hervorming zijn. Dat zou zelfs D66 moeten aanspreken.

    * Dr. Jaap van Ginneken is psycholoog en communicatie-kundige.

    Illustratie: peter Pontiac

    Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               66 of 94 DOCUMENTS

                                Algemeen Dagblad

                                 April 26, 2000

Waar blijft het referendum?

SECTION: Show & zo; Pg. 2

LENGTH: 752 words


    WE WORDEN gemanipuleerd; zoveel is zeker. In kwaliteitskranten expliceert de
ene geleerde analyse na de andere hoe het komt dat Beatrix het plotseling bij
ons heeft verbruid. Het is een opstand der elite, schrijft Hubert Smeets in een
onbegrijpelijk relaas vol tantebetjes en deftige abracadabra over 'kwantitatieve
verschuivingen en kwalitatieve veranderingen', en de 'materiele basis, die niet
meer het gezicht van de geestelijke bovenbouw bepaalt, in tegenstelling tot wat
Marx anderhalve eeuw geleden postuleerde, zelfs niet meer in laatste instantie,
zoals zijn vriend Friedrich Engels het nuanceerde'. Enfin, er is geen touw aan
vast te knopen, maar die opstand der elite heeft Beatrix aan zichzelf te wijten,
wijsneust Smeets, omdat zij het gewone volk heeft verwaarloosd en te veel
aandacht heeft besteed aan 'artistiek-intellectuele soirees'. Ze heeft, met
andere woorden, het zaklopen op Koninginnedag in het slop laten raken. Nooit
geweten dat de NRC het zaklopen op Koninginnedag zo belangrijk vond, maar
vooruit.

    Dat we met een opstand van de elite te maken hebben, dat klopt. Vroeger
waren het marxistische studenten, krakers en autonomen die te hoop liepen tegen
de monarchie, nu zijn het arrives: Kamerleden, captains of industry, hoogleraren
en deftige journalisten als Hubert Smeets (die het volgens mij nauwelijks kan
verkroppen dat hijzelf indertijd niet is gevraagd toe te treden tot het eminente
genootschap van Pierre Vinken dat in 1997 de bijl aan de wortel van monarchie
heeft gelegd, en die via zijn dikdoenerige stuk alsnog naar een uitnodiging
lijkt te solliciteren.)

    Kijk, mensen als u en ik kan het niet zo veel schelen of Beatrix af en toe
de regering naar haar pijpen laat dansen: er zijn zoveel lui die onevenredig
veel macht over ons uitoefenen, dus die koningin kan er ook nog wel bij. Maar
voor laat ons zeggen een minister-president is het natuurlijk een vernedering
van jewelste om elke week als een schooljongen te moeten opzitten en pootjes
geven bij een deftige dame boven wie hij zich heimelijk ver verheven voelt, maar
met wie hij wel al zijn staatszaken moet doornemen. Het is dus niet zo
verwonderlijk dat het juist Kamerleden, ministers, captains of industry,
hoogleraren en deftige journalisten als Hubert Smeets zijn, die tabak hebben van
de monarchie. Dat snap ik wel. Maar wat Beatrix' verminderde geestdrift voor
zaklopen en haar toegenomen voorliefde voor cultureel-intellectuele soireetjes
daarmee te maken hebben begrijp ik niet. Dat moet u Hubert Smeets maar vragen.

    Plotseling dringt het trouwens tot me door dat die langharige werkschuwe
elementen die indertijd rookbommen gooiden naar de trouwkoets, en de arrives die
nu aan ons uitleggen dat Beatrix zich van het gewone volk heeft vervreemd omdat
zij niet genoeg zakloopt, dat dat dezelfde mensen zijn. Toen studeerden ze nog
PSF, en nu delen ze de lakens uit. Om met een variant op Lodewijk (L'etat c'est
moi) de Veertiende te spreken (laat ik ook eens deftig doen; dat maakt indruk):
het volk, dat zijn zij. Zo voelden ze dat al toen ze nog schamperden dat de
Oranjes geen flauw benul hadden van kunst en cultuur (jaren 60), en zo voelen ze
het nog steeds, nu ze Beatrix verwijten dat zij te veel belangstelling heeft
voor kunst en cultuur.

    Hoe intussen 'het volk' erover denkt, dat volk waarmee in al die geleerde
analyses onafgebroken wordt geschermd, dat vernemen wij alleen uit
opiniepeilingen onder 120 mensen, of uit peilingen waaruit blijkt dat 'slechts'
23 procent van de bevolking Beatrix nog sympathiek vindt. Dat de vraagstelling
luidde: hoe zou u Beatrix in een woord willen typeren? (waarbij je, stel ik me
zo voor, de keus hebt uit a: hardwerkend; b. competent; c: sympathiek; d:
intelligent; e: eigenwijs; f: dominant; en g: goed in zaklopen) wordt er niet
bij verteld. Zo kan ik ook bewijzen dat nog slechts twee procent van de
bevolking Wim Kok 'geschikt' vindt. Je laat de respondenten gewoon kiezen uit
'geschikt', 'sociaal bevlogen', 'integer', 'rechtschapen', 'onkreukbaar' en 'a
crashing bore'.

    Wat me het meest verbaast is dat D66 deze unieke gelegenheid niet te baat
neemt om zijn favoriete stokpaard, het referendum, van stal te halen. Thom de
Graaf heeft deze discussie uitgelokt, waarom pleit hij niet voor een
volksraadpleging? Als er ooit een geschikt onderwerp is geweest, dan is het dit
wel. En dan zijn we tenminste meteen van al die pseudo-geleerde uiteenzettingen
in de kranten verlost.

    Referenda ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               67 of 94 DOCUMENTS

                                Algemeen Dagblad

                                 April 26, 2000

Lachen om Toon, huilen met Toon

SECTION: Voorpagina; Pg. 1

LENGTH: 263 words


    TOON HERMANS, Wim Kan en Wim Sonneveld zijn de geschiedenis ingegaan als de
Grote Drie van het Nederlandse cabaret in de 20ste eeuw. Sinds de dood van
Sonneveld in 1974 en van Kan in 1983 is Toon, ontegenzeggelijk de Grootste van
de Drie, het geweten geweest, zowel moreel als artistiek, van generaties
theatermakers die van de grap wilden leven.

    Zonder Toon geen Paul van Vliet, geen Freek de Jonge, geen Youp van 't Hek,
geen Jasperina de Jong, geen Hans Teeuwen en geen Sanne Wallis de Vries. Hermans
heeft met zijn vele One Man Shows in het theater paden gebaand en muren
geslecht.

    Wim Kan was groot in het milde, politieke cabaret. De kracht van Wim
Sonneveld lag in het tot leven wekken van karikaturen en een spel met het
verschil tussen de 'gewone man' en 'de betere kringen'.

    Maar eerlijk is eerlijk, Toon Hermans oversteeg Sonneveld en Kan. Hij was
soms een muzikale clown, dan weer de fijnzinnige vertolker van een blij
levensgevoel.

    Maar vooral was Toon, ook in zijn verhaaltjes, gedichtjes en schilderijen,
de kunstenaar die de liefde bezong, van de man voor de vrouw, van de vader voor
zijn kinderen. Als geen ander wist Toon Hermans heel Nederland deelgenoot te
maken van zijn overtuiging dat je van het leven een feest kunt maken.

    Het aangename van het leven zat voor hem niet in het grote gebaar, maar in
het kleine, het eenvoudige en het alledaagse. Hij was vooral de man van de
melancholieke bespiegeling. Hermans had een zeldzaam talent: je moest om hem
lachen en mocht met hem huilen.

    Cabaret ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               68 of 94 DOCUMENTS

                                Algemeen Dagblad

                                 April 22, 2000

Sprookjesslot in de Karpaten

BYLINE: DOOR ADWIN DE KLUYVER

SECTION: Toerisme; Pg. T5

LENGTH: 534 words


    Bij een kasteel denken we toch al snel aan koude, donkere zalen en heel veel
tocht. Niet in Roemenie, waar hoog in de Karpaten, het eerste 'elektrische'
kasteel van Europa uit het eind van de 19de eeuw staat.

    TOEGEGEVEN, niet iedereen zal er op weg naar zijn vakantiebestemming langs
komen, maar wie toevallig toch in de buurt is, dit is een omweg waard: het
eerste 'elektrische' kasteel van Europa. Voor de inwoners van Boekarest is het
een van de populairste weekenduitstapjes. Op twee uur rijden van de hoofdstad,
in het hart van het Bucegi gebergte, ligt het slot Peles, een sprookjeskasteel
van Disney-kwaliteit. Plaats van handeling: het mondaine skioord Sinaia, de
parel van de Karpaten.

    Carol I, de eerste koning van Roemenie, liet hier tussen 1875 en 1883 slot
Peles als zomerverblijf bouwen. Als telg uit het adellijke geslacht Hohenzollern
koos hij voor een kasteel in de Beierse neorenaissance stijl; met veel
torentjes, vakwerk en houten tierelantijnen dus.

    De inrichting

    mocht een paar centen kosten - 400 miljoen gulden - en voor dat geld werd
elke centimeter van het gebouw gedecoreerd. Het rijk versierde interieur lijkt
het werk van een doorgedraaide binnenhuisarchitect. Carol I kon geen maat houden
en wilde dat elke Europese stijl in zijn kamers vertegenwoordigd was. Zijn
verzameling van 4000 slag- en steekwapens kon de koning kwijt in de Duitse
wapenzaal. In de Florentijnse zaal ruisten regelmatig de baljurken. Een kopje
koffie dronk de familie in de Turkse salon. Zijn onderdanen ondervroeg Carol I
in de Zwitsers ingerichte studeerkamer, het gewone volk kreeg daar ter
verwelkoming in plaats van een hand een vinger te schudden, gasten van hogere
komaf kregen twee vingers. Zoals het hoort bij sprookjeskastelen liet de vorst
in de bibliotheek achter een boekenkast een geheime gang aanleggen. De koning
was bovendien op comfort gesteld. Slot Peles was het eerste kasteel met
elektrische bedrading en voorzien van een lift, centrale verwarming en een
telefooncentrale. Om de sfeer te verhogen liet zijn echtgenote, koningin
Elizabeth, al het personeel in Roemeense klederdrachten bedienen. Lang plezier
heeft Carol I niet van zijn koninklijke zomerhuis gehad. Een maand voor zijn
dood in 1914 was het paleis, na 39 jaar onafgebroken arbeid door 400
handwerkslieden, pas echt af.

    Na de dood

    van Carol I verbleven nog drie generaties koningen in het kasteel, totdat de
communistische partij in 1947 de macht greep en Peles gastenverblijf werd voor
belangrijk buitenlands bezoek. Ceausescu had er de Amerikaanse presidenten Nixon
en Ford te logeren en hield met de Libische leider Khaddafi tijdens een
officieel banket een voedselgevecht. Een barst in een spiegel herinnert er nog
aan.

    Tegenwoordig is het slot een museum waar Roemenen en buitenlanders zich
kunnen vergapen aan de vorstelijke pracht en praal. De huidige koning in
ballingschap, Michael, is weer regelmatig te gast in Roemenie, maar heeft het
familieverblijf nog niet opgeeist. Waarschijnlijk een kwestie van smaak.

    Peles, sprookjeskasteel met hoog Disney-gehalte.

    Foto Adwin de Kluyver

    Gebouwen ; Recreatie en vrijetijdsbesteding ; Kunst en Cultuur ; Kunst ;
Architectuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               69 of 94 DOCUMENTS

                                Algemeen Dagblad

                                 April 18, 2000

Nationalisme overwint angst Turkse voetbalfans

BYLINE: DOOR ORKUN AKINCI

SECTION: Binnenland; Pg. 3

LENGTH: 865 words

DATELINE: Rotterdam


    Na de vechtpartijen aan de vooravond van de voetbalwedstrijd
Galatasaray-Leeds United, waarbij twee doden vielen, heeft de Europese
voetbalbond (UEFA) besloten dat er donderdag geen Turkse supporters naar de
return mogen. De Britse politie kan hun veiligheid niet waarborgen, maar dat
weerhoudt fans uit West-Europa er niet van toch af te reizen.

    Vooruit, een kleine concessie wil Ertugrul Gultekin wel doen in Leeds. Het
rood-gele Galatasaray-shirt dat hij altijd draagt als zijn club in de buurt
speelt, gaat pas in het stadion over zijn schouders.

    Ook de vlag laat hij tot daar in zijn zak zitten. Hij moet tenslotte een
beetje op zijn hoede zijn, beseft hij. De verhalen dat Britse hooligans de dood
van hun kameraden willen wreken, zijn hem niet ontgaan.

    Maar Ertugrul blijft er niet door thuis, ook al kan hij de wedstrijd dan op
televisie volgen. Een supporter hoort in het stadion te zijn, zodat hij zijn
team al zingend kan ondersteunen. Daarom vat Ertugrul het begrip 'in de buurt'
nogal ruim op. Het strekt zich pakweg uit van Dublin tot Munchen en van
Kopenhagen tot ergens bij Monaco.

    Als Galatasaray speelt, tellen andere dingen even niet meer. Ertugrul moet
er altijd bij zijn. Over de reis naar Leeds bestaat al helemaal geen twijfel,
want daar staat een finaleplaats in de UEFA-Cup op het spel. Zo ver is een
Turkse club nog nooit gekomen.

    Ertugrul vindt het maar dom dat zijn vrienden uit Turkije er donderdag niet
bij mogen zijn. De 1750 kaarten die Galatasaray voor het duel heeft gekregen
zijn ongeldig verklaard en op de bonnefooi naar Engeland reizen, zit er voor de
fans niet in. Je moet wel een heel goede reden hebben om deze week bij de Britse
ambassade een visum te kunnen bemachtigen. 'Het is vreselijk wat er de vorige
keer is gebeurd, maar kunnen wij daar iets aan doen? Laat ze maar andere
maatregelen nemen om de wedstrijd te kunnen laten doorgaan.'

    Aan de reden dat de Britse politie de veiligheid van Turkse aanhangers niet
kan garanderen, heeft hij geen boodschap. Sterker nog, hij gaat ervan uit dat de
politie hem wel beschermt als de boel uit de hand dreigt te lopen. 'Ik vertrouw
op de autoriteiten. Als er wel iets gebeurt, is het de schuld van de Britse
regering.'

    Typisch Turks. Gevoed door subjectieve verhalen in de kranten hebben de
meeste mensen een eigen-schuld-dikke-bult-houding tegenover de vermoorde
Leeds-aanhangers. Wat de exacte aanleiding tot de vechtpartijen is geweest zal
nooit duidelijk worden, maar niemand die in Turkije een verwijt aan de politie
maakt. Als er in Groot-Brittannie daarentegen iets mocht gebeuren, zijn de
poppen aan het dansen. En stel je voor dat ooit twee Turkse raddraaiers met 17
messteken worden bewerkt. Geen landgenoot die daar onverschillig over zou
blijven.

    Ook deze week spelen de kranten weer een dubieuze rol. In allerlei artikelen
worden Turken uit West-Europa opgeroepen massaal naar Leeds te gaan. Omdat velen
een dubbel paspoort hebben, is de reis geen probleem.

    Maar zo'n aanmoediging heeft een nare smaak als je bedenkt dat de selectie
van Galatasaray tijdens de trip zal worden vergezeld van een speciale
antiterreureenheid. Elf bewapende lijfwachten moeten de angst voor
gewelddadigheden bij de spelers wegnemen. Maar de gewone man wordt geacht
Galatasaray in het hol van de leeuw maar even naar de finale te schreeuwen. Als
ze al binnen komen, want meer dan 1750 lege plaatsen zijn er niet en de
verwachting is dat enkele duizenden de gok zullen wagen.

    Met de nodige stemmingmakerij beinvloeden de kranten alvast de sfeer, al
gaan de meeste Turken puur voor de wedstrijd. Zo omschreef het grote dagblad
Hurriyet gisteren de UEFA als de Europese voetbalmaffia die misschien ook wel
een partijdige scheidsrechter zou sturen. De voetbalbond doet er alles aan te
verhinderen dat een Turkse club de finale haalt, meent de krant, gevolgd door de
woorden: 'Het is moeilijk een Turk te zijn.'

    Sommige politici doen er nog een schepje bovenop. 'De beslissing geen Turken
toe te laten is in strijd met de mensenrechten', vindt de minister van Sport
Fikret Unlu. Minister van Mensenrechten Mehmet Ali Irtemcelik nam zelfs openlijk
het woord racisme in de mond.

    Officieel zullen er donderdag 80 Turken in het stadion zitten. Het zijn
orofficials van Galatasaray en andere genodigden. Omdat de wedstrijd zo
belangrijk is, zijn ook leden van de regering van plan te gaan. 'Ik weet niet
hoe het met de organisatie staat, maar ik weet wel dat ik naar de wedstrijd ga',
zei parlementsvoorzitter Yildirim Akbulut. Galatasaray heeft Leeds United
inmiddels verzocht 40 extra kaarten klaar te leggen om het aantal
teleurstellingen te beperken.

    Ertugrul gaat er in ieder geval van uit dat hij de wedstrijd ook wel zal
zien. Via familie in Groot-Brittannie probeert hij kaartjes te regelen en anders
zal hij bij het stadion wel zien. Als hij dan tenminste nog niet tegen een boze
Brit is aangelopen. Die kans lijkt hem echter klein. Er is toch politie op de
been?

    Een Leeds-fan leest een spijtbetuiging over het fatale verloop van de rellen
bij de voetbalwedstrijd Galatasaray-Leeds, twee weken geleden. Foto AP

    Voetbal ; Toeschouwers ; Algemeen ; Sport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               70 of 94 DOCUMENTS

                                Algemeen Dagblad

                                 April 11, 2000

Voor wat hoort wat in het schemergebied van de zorgsponsoring

BYLINE: DOOR ARJAN PAANS

SECTION: Binnenland; Pg. 3

LENGTH: 980 words

DATELINE: Rotterdam


    Sponsoring van zorginstellingen moet mogen, dat vindt zelfs de minister van
Volksgezondheid. Maar dan wel volgens duidelijke regels, en niet in een
schemergebied waar corruptie op de loer ligt. Ook ziekenhuispersoneel blijkt aan
marktwerking een heel eigen uitleg te geven, en maakt de industrie op handige
wijze 'sponsorgeld' afhandig.

    Alle lof voor het psychiatrisch ziekenhuis Delta, dat zaterdag in het nieuws
kwam doordat het een sponsorcontract van een ton sloot met farmaceutisch bedrijf
Pfizer. Nee, directeur H. van der Westen van het Instituut voor Sponsoring en
Fondsenwerving in de Gezondheidszorg (ISFG) kan niets afdingen op het contract
tussen de twee partijen. 'Het slimste is dat ze er niet geheimzinnig over doen',
zegt Van der Westen. 'Een ziekenhuis is een openbare instelling en moet dus te
controleren zijn voor gewone burgers. De cultuur is helaas dat weinig
samenwerkingsverbanden tussen industrie en zorgsector openbaar zijn.'

    Sponsoring en fondsenwerving zijn niet meer weg te denken uit de
gezondheidszorg. Van de 4000 instellingen, zoals ziekenhuizen, GGD's en
thuiszorg, deden volgens het Instituut voor Sponsoring en Fondsenwerving in 1997
3200 aan fondsenwerving. De gemiddelde opbrengst per instelling bedroeg twee
ton. De verwachting is dat de bedragen de afgelopen jaren flink zijn gestegen.

    Op aandringen van minister Borst (Volksgezondheid) presenteerde het
instituut vorig jaar een gedragscode waaraan zorginstellingen en industrie zich
moeten houden als ze een samenwerkingsovereenkomst aangaan. Sinds deze ISFG-code
van kracht werd, hebben enkele tientallen zorginstellingen contracten in een
openbaar register laten opnemen. 'Uit het contract van het Delta ziekenhuis haal
ik duidelijk dat beide partijen zich bewust zijn van hun belangen', zegt Van der
Westen. 'Informatie uitwisselen over het effect van behandelingen kan voor beide
partijen interessant zijn, als maar duidelijk is dat van rechtstreekse
beinvloeding geen sprake is en de privacy van de patient is gewaarborgd.'

    Zo netjes als het Delta ziekenhuis het kennelijk speelt, zo duister zijn
soms de zaakjes die worden afgewikkeld tussen leveranciers van medische
apparatuur en bij voorbeeld operatiekamerpersoneel. En voor een keer gaat de
zwartepiet niet naar de industrie, maar naar het personeel zelf. Dat speelt
handig in op de concurrentie tussen de diverse leveranciers en bedelt voor
zichzelf leuke weekendjes uit bij elkaar.

    Een leverancier uit het midden van het land krijgt dagelijks drie tot vier
bedelbrieven. 'Daarin vragen ze ons om mee te betalen aan een zeilweekend van
het personeel', zegt de secretaresse. 'Nee zeggen kan niet, want ze hebben net
een duur apparaat aangeschaft.' De overige vragen varieren van een verzoek om
geld voor het uitgeven van een afstudeerscriptie tot het sponsoren van een
golfwedstrijd.

    Mede om dit soort verzoeken te voorkomen roept de brancheorganisatie van
leveranciers van medische hulpmiddelen Nefemed haar leden op zich voortaan
strikt aan de ISFG-gedragscode te houden. 'Uit zelfbescherming adviseren wij
onze leden duidelijk te zijn voor welke echte goede doelen zij geld over hebben
en voor welke niet. Op die manier blijft dit soort brieven in de toekomst
hopelijk achterwege.'

    De Nederlandse Vereniging van Ziekenhuizen geeft toe dat er een informeel
circuit bestaat, waarin bedrijven verzoeken worden gedaan die niets met de zorg
te maken hebben. 'Vooral bij onderzoeken naar geneesmiddelen zitten we er
bovenop, maar ik moet toegeven dat we niet alles in de gaten kunnen houden',
zegt J. Hogervorst van de NVZ. 'Als personeel de industrie benadert met
bedelbrieven, hoort dat niet. We juichen het daarom toe dat de industrie zelf de
gedragscode voor sponsoring zal toepassen en een lijn trekt. Want een bedrijf
dat wel gevoelig is voor bedelen, is via mond-tot-mondreclame snel bekend.'

    De artsenorganisatie KNMG reageert geschokt op het nieuws. 'Als dit waar is,
is het absoluut niet in lijn met de medische ethiek en de gedragscode die wij
ontwikkelen met de industrie. Artsen moeten zich realiseren dat ze in hetzelfde
glazen huis wonen als bestuurders en ambtenaren. Ook de zorg wordt gefinancierd
met publieke middelen en premiegelden.'

    ISFG-directeur Van der Westen, overigens voorstander van uitbreiding van het
aantal sponsoractiviteiten, denkt dat de veelvuldige en directe contacten met de
industrie de grootste bedreiging voor de onafhankelijkheid van artsen opleveren.
'Bedrijven zijn er natuurlijk op uit de medische stand te beinvloeden.
Specialisten zeggen wel dat ze zich niet laten beinvloeden, en hebben vrijwel
allemaal het gevoel dat ze integer handelen. Maar alleen al om het feit dat ze
persoonlijke contacten met de industrie aanknopen hangt de geur van omkoping.
Wil je dat die contacten mogelijk zijn, stel dan een contract op, waarin je
duidelijk maakt wat de specialist en het bedrijf van elkaar kunnen verwachten.
Voor wat hoort wat, ook in deze bedrijfstak.'

    Maar waarom heeft de industrie zich bij politieke aanvallen over
oneigenlijke beinvloeding nooit verdedigd met het argument dat het
ziekenhuispersoneel er zelf ook wat van kan?

    Heel eenvoudig, zegt L. Knaven van branchevereniging Het Instrument. 'Onze
leden durven niet. Met een tegenaanval brengen ze direct hun bedrijfsbelang in
gevaar. Toen wij anderhalf jaar geleden van het ministerie een brief kregen of
we wat minder golfwedstrijden in de zorg wilden organiseren, lagen er bij onze
leden alweer talloze aanvragen om aan die wedstrijden bij te dragen. Nee zeggen
blijft ontzettend moeilijk omdat je nooit weet wat de concurrent zal doen.'

    www.ad.nl

    Beroepsorganisaties van medici organiseren tal van congressen waarvoor
sponsoring wordt gevraagd van de leveranciers van medische apparatuur.Foto ANP

    Gezondheidszorg ; Sponsoring ; Economie ; Bedrijfsleven ; Gezondheid

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               71 of 94 DOCUMENTS

                                Algemeen Dagblad

                                 April 6, 2000

Gezondheidszorg (3)

BYLINE: L. VAN DEN BERG, RIDDERKERK.

SECTION: Voorpagina; Pg. 1

LENGTH: 143 words


    De problemen die zijn ontstaan bij het personeel in de gezondheidszorg
worden opgelost door personeel uit het buitenland aan te trekken. Het meer dan
20 jaar durende wanbeleid door de overheid, waar blijkbaar het welzijn van de
gewone burger op de zoveelste plaats komt en de economie heilig blijkt, wreekt
zich nu. In plaats van een redelijk salaris gaat men over tot de
bottebijlconstructie waarbij de huidige werknemers/sters in de gezondheidszorg
er nog een taak bij krijgen. Namelijk de begeleiding van mensen die niet alleen
de cultuur, maar ook de gebruiken en de taal niet kennen. Enkele landen in de
Europese Unie en ook de Verenigde staten waren al van hun ondoordachte ideeen
teruggekomen. Minister Borst zal met meer over de brug moeten komen dan een
aalmoes en mooie praatjes om goed opgeleide mensen in de ziekenhuizen te houden.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               72 of 94 DOCUMENTS

                                Algemeen Dagblad

                                 April 5, 2000

Geen vrijheden zonder beperkingen

SECTION: Show & zo; Pg. 2

LENGTH: 287 words


    Europese bezoekers aan de Verenigde Staten valt het vaak op dat er zoveel
regels zijn. 'In het meest liberale land ter wereld mag niets', is de paradoxale
waarneming waarmee deze mensen thuis komen. En het is waar, er zijn veel wetten
en die worden op een soms hardhandige manier gehandhaafd.

    De uitspraak tegen Microsoft, tot een week geleden het meest waardevolle
bedrijf ter wereld, geeft aan dat voor kolossale bedrijven in wezen hetzelfde
geldt als voor gewone burgers: er zijn grote vrijheden, maar de grenzen zijn
hard en ononderhandelbaar. Nu is vastgesteld dat Microsoft misbruik heeft
gemaakt van zijn machtspositie zal het bedrijf streng worden aangepakt.

    Voor een florerende economie zijn ruime vrijheden een voorwaarde. Een
ondernemer moet in staat zijn zo ongehinderd mogelijk zijn plannen uit te
voeren. Maar daarnaast zijn er instituten nodig die de belangen van consumenten,
werknemers en beleggers in de gaten houden. In het economisch verkeer zijn dat
bijvoorbeeld de anti-kartel autoriteit, de instantie die voedsel en medicijnen
keurt of de toezichthouder op de beurs.

    De Verenigde Staten zijn verder met het formuleren van spelregels en het
handhaven daarvan dan Nederland. Aandeelhouders van WorldOnline hebben dat
ondervonden. De beursregels in Nederland boden het bedrijf de ruimte om een
notering te krijgen, terwijl grootaandeelhouder Nina Brink geen duidelijkheid
gaf over haar privebelangen. Dit heeft tot grote schade heeft geleid. Niet
alleen bij beleggers, maar ook bij andere internetbedrijven die de gang naar de
beurs willen maken. Het lijkt er op dat de ruimte voor 'gedogen' in het
economisch verkeer uiterst beperkt is.

    Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               73 of 94 DOCUMENTS

                                Algemeen Dagblad

                                 March 30, 2000

Geboeid moet vooral leuk zijn

BYLINE: DOOR ALBERT KOK

SECTION: Media; Pg. 22

LENGTH: 862 words

DATELINE: Amsterdam


    Al weken gonst het van de geruchten: Geboeid wordt ranziger dan Big Brother
en De Bus bij elkaar. Bij SBS 6 begrijpen ze niets van alle commotie. 'Volstrekt
ridicuul', vindt programmadirecteur Bart in 't Hout.

    Hij weet nog precies hoe het idee voor Geboeid bij hem werd aangereikt. John
de Mol had hem gepolst met een programmavoorstel waarbij twee mensen, een man en
een vrouw, aan elkaar zouden worden geketend. Bart in 't Hout: 'Maar daar zat
verder weinig ontwikkeling in. Het was niet humoristisch. Later kwam John met
een beter idee: vijf mensen fysiek aan elkaar koppelen.'

    In 't Hout start een video met nog ongemonteerde opnamen van de serie die
volgende week donderdag bij SBS 6 van start gaat. 'Kijk', zegt hij wijzend naar
het scherm, 'daar gooit iemand aan tafel een vol glas om. Het hele spul moet nu
opstaan om in kolonne een vaatdoek uit de keuken te halen. Dat is leuk. Althans:
dat vind ik leuk.'

    In 't Hout heeft zich de afgelopen dagen zitten verbijten. Iedereen is al
over het jongste geesteskind van zijn omroep heen gevallen voordat iemand er
iets van heeft gezien. En dat allemaal op basis van een uit de context getrokken
bericht, waarin werd geopperd dat vier mannen en een vrouw gedurende zes dagen
alles, maar dan ook alles, met elkaar moesten delen. Tot het toilet aan toe.

    Hoewel hij nog geen scenes kan laten zien die het tegendeel bewijzen,
bezweert de programmadirecteur dat de deelnemers aan Geboeid keurig worden
ontkoppeld als ze het toilet opzoeken. 'En dat is ook het geval als ze onder de
douche staan', voegt hij er voor de zekerheid aan toe.

    In de scenes die SBS nu al wil vertonen is te zien hoe een aan weerszijden
door twee mannen geflankeerde blondine geboeid boodschappen doet. Het lijkt erop
dat het gezelschap er wel schik in heeft om op deze geforceerde wijze met elkaar
op te trekken. Het vijftal leeft zich uit met een spelletje synchroon-darten. De
met been- en armklemmen aan elkaar geklonken deelnemers laten zich zelfs door de
redactie van het programma tot een strandwandeling verleiden. Het lijkt eerder
niet-leuk dan niet-fatsoenlijk.

    Hoewel de vorm van het programma onalledaags is, is het uitgangspunt volgens
In 't Hout uit het leven gegrepen. De gedachte is dat er verschillende mensen
naar de hand van een persoon dingen. Die ene persoon, in de eerste serie een
vrouw, heeft uit meer dan honderd mannelijke kandidaten een keuze gemaakt. Met
vier van hen slaat ze zich in de boeien en met vaste tussenpozen wijst ze een
afvaller aan. Als troostprijs krijgen de afgewezen kandidaten een geldbedrag dat
oploopt van 1000 tot 3000 gulden. Met de laatst overgebleven partner gaat de
dame in kwestie uit eten. Daarna mag ze bepalen hoever hij meedeelt in het5
overgebleven budget van 20.000 gulden.

    'Het is humor om te lachen', bezweert In 't Hout. De suggestie dat SBS 6
geen maat kan houden en slechts bezig zou zijn om, na De Bus, te onderzoeken
hoeveel rek er nog in het normen- en waardenpatroon van sensatiebeluste kijkers
zit, wuift hij geirriteerd van tafel. 'De Bus is, net zoals eerder Big Brother,
een reality-soap. Dit is een dating-programma. Het heeft een volstrekt andere
opzet en sfeer. In vergelijking met bestaande datingshows is dit zelfs een heel
eerlijk programma. De deelnemers kunnen elkaar voortdurend zien en horen en
hebben wezenlijk contact met elkaar.'

    De programmadirecteur raakt nu op dreef. Volgens hem is de trend begonnen
met de Soundmix Show.Ineens bleek de kandidaat iets te kunnen. Vervolgens kwamen
de reality-soaps: op stap met politie en brandweer. Glitter en glamour verdween
steeds verder naar de achtergrond. Met nu als ultiem gevolg dat 'de gewone man
zijn eigen arena heeft gekregen', zoals In 't Hout het verwoordt.De kijker als
ster; dat is de toekomst. 'Ik den de laatste traditionele programmadirecteur.
Met de inburgering van internet is straks iedereen zijn eigen omroepbaas.'

    Tot het zover is, komt SBS 6 op voor het volk. 'Wij zijn een zender voor
lijn 9', verwijst In 't Hout naar de tram die het Amsterdamse centrum met de
Watergraafsmeer verbindt. De commerciele zender wil 'een spannend antwoord geven
op de brave programma's van de concurrentie'. In 't Hout: 'Het is mijn opdracht
om iets op televisie te brengen dat de mensen raakt.' Triomfantelijk: 'En gelet
op de commotie lukt dat heel aardig.'

    Toch blijkt af en toe dat het uit de hand kan lopen met de 'spannende'
televisie van SBS 6. Neem De Bus: zelfs de grootste leek kon van grote afstand
zien dat er iets aan de hand was met die om het minste geringste vloekende en
tierende Seki. Maar pas nadat de redactie 'uit vermoedelijk betrouwbare bron'
had vernomen dat er in zijn verleden 'iets was gebeurd', pakte deze buspassagier
plotseling zijn biezen. 'Wij screenen de mensen van tevoren uitgebreid', zegt In
't Hout, 'maar om redenen van privacy kunnen we iemand nooit compleet
doorlichten. Wij hebben er absoluut niet naar gestreefd om een stel domme
relschoppers bij elkaar te zetten.'

    De eerste vijf deelnemers zijn al aan elkaar geketend voor de datingshow
Geboeid. Op de voorgrond presentatrice Ariane Spier. Foto: SBS 6

    Televisie ; Media ; Omroep

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               74 of 94 DOCUMENTS

                                Algemeen Dagblad

                                 March 29, 2000

Andre Rieu

BYLINE: THEO DE LIGT, VLAARDINGEN.

SECTION: Trefpunt; Pg. 11

LENGTH: 119 words


    Andre Rieu mag rijbewijs houden (AD, 25 maart). Toch fijn voor Andre Rieu
dat hij ten minste 110 km/h te hard mag rijden. Dit tegen een vrijwillige
bijdrage van maar [f]2500. Ach, die arme man heeft volgens de rechter zijn auto
nodig voor zijn dagelijks werk. Dus de boete en de voorwaardelijke ontzegging
rijbevoegdheid zijn voldoende.

    Als deze man toevallig Jan met de Pet had geheten en werkzaam was in de
volcontinudienst op een plek die nauwelijks bereikbaar is met het openbaar
vervoer, denk ik dat hij pech had gehad. Auto/motor in beslag, boete, enz. Nee
meneer de rechter, als u een van die personen bent die 'zijn' muziek wel kunnen
waarderen, laat dat dan op een andere manier blijken.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               75 of 94 DOCUMENTS

                                Algemeen Dagblad

                                 March 28, 2000

'Arme' klanten dwingen Dresdner Bank op de knieen

BYLINE: DOOR ONZE CORRESPONDENT AD VAESSEN

SECTION: Economie; Pg. 13

LENGTH: 511 words

DATELINE: Berlijn


    Woedende kleine rekeninghouders in Duitsland hebben de gigant Dresdner Bank
op de knieen gedwongen. Het kredietinstituut, dat binnenkort zal fuseren met
Deutsche Bank, ziet er na hevige protesten van af om vier miljoen 'arme' klanten
de deur te wijzen.

    'Apartheid-banking', noemde een cabaretier het besluit van Dresdner Bank om
voortaan rekeninghouders met een saldo lager dan [f]220.000 niet langer van
dienst te zijn. Zij kregen te horen dat ze de overstap moesten maken naar Bank
24, een dochterbedrijf van Deutsche en Dresdner Bank dat met minder personeel
werkt. Alleen vermogende klanten mochten bij de Dresdner blijven.

    De publieke verontwaardiging was groot. 'Opnieuw worden de kleintjes de
dupe', blokletterde de stem des volks, het boulevardblad Bild. 'Arme klanten
weggestuurd', schreef de Hamburger Morgenpost. De bekende socioloog dr. Horst
Opaschowski sprak zelfs van het 'ontslag' van miljoenen rekeninghouders. 'Dit is
een gevolg van het turbo-kapitalisme', meende hij somber gestemd.

    Andere commentatoren wezen er op dat de bankmanagers klaarblijkelijk niet
meer weten wat er aan de basis leeft. Een minimum-saldo van ruim twee ton voor
'Otto Normalverbraucher', de Duitse Jan Modaal, wordt als een flater van de
eerste orde gezien. Slechts 800.000 Duitsers (4,4 procent van de bevolking)
beschikt over zo veel spaargeld.

    'Wij zijn door een hel gegaan', aldus de Dresdner Bank die het boetekleed
heeft aangetrokken. In slechts een paar dagen tijd zegden honderden burgers hun
rekening op. De telefoons in de filialen stonden roodgloeiend. Het imago
vertoont krassen en butsen. Klanten zullen nu niet worden gedwongen in zee te
gaan met Bank 24. 'De rekeninghouder zelf beslist', aldus de bank. Op den duur
evenwel wil zij de rekeninghouders door overtuiging alsnog naar het
dochterbedrijf loodsen.

    De 'heren in krijtkostuums', zoals de bankiers sinds hun miskleun spottend
zijn gedoopt, hebben ook de reactie van de concurrenten verkeerd ingeschat. De
spaarbanken (19.100 filialen) kwamen meteen in actie. 'Als u niet meer goed
genoeg bent voor uw bank, kom dan naar een bank die beter voor u is', staat er
op ijlings gedrukte plakkaten van de Sparkasse in Hamburg. De bank in de
Noord-Duitse havenstad rekent op liefst 10.000 nieuwe klanten. Daar komt bij dat
de Dresdner Bank duur is. Het aanhouden van een rekening kost omgerekend circa
[f]30 per maand, terwijl andere instituten (Postbank, Spardabank) hun diensten
gratis aanbieden.

    Dresdner en Deutsche Bank (samen 2670 kantoren) willen per 1 juli fuseren.
Zij vormen met een balanstotaal van [f]2750 miljard de grootste bank ter wereld.
De fusie kost circa 20.000 banen. Volgens consumenten-organisaties gaan de
klanten er door Bank 24 op achteruit. Het wordt omschreven als een minderwaardig
geldinstituut, dat vooral mikt op clienten die zaken per telefoon of internet
afhandelen. Er worden alleen standaardproducten aangeboden. Tijd voor de
rekeninghouder is er volgens de bonden niet meer.

    Bank- en verzekeringswezen ; Economie ; Bedrijfstakken

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               76 of 94 DOCUMENTS

                                Algemeen Dagblad

                                 March 22, 2000

Britse begroting moet morrende achterban sussen

BYLINE: DOOR ONZE CORRESPONDENT PIETER KLEIN

SECTION: Economie; Pg. 13

LENGTH: 525 words

DATELINE: Londen


    New Labour opent de verkiezingskas, maar de Engelse Jan Modaal loopt
voorlopig nog niet over van grote dankbaarheid jegens de sociaal-democratische
machthebbers in Whitehall.

    Andermaal wordt het dagelijks leven niet goedkoper: het roken wordt bijna
een piek per pakje duurder, terwijl bier, wijn en benzine opnieuw stijgen met de
inflatie.

    Maar Labour probeert het morrend kiezersvolk te paaien, met verlaging van de
inkomstenbelasting en flinke financiele injecties voor de gezondheidszorg en het
onderwijs.

    De vierde begroting die de Britse minister van Financien Gordon Brown
gisteren presenteerde ademt de verkiezingskoorts die langzaam bezit neemt van
het Engelse politieke theater. Recent opinieonderzoek heeft Labour gealarmeerd:
de kiezers die de sociaal-democraten in 1997 zo massaal aan de macht brachten,
dreigen volgend jaar thuis te blijven, waardoor de nog steeds kwakkelende Tories
terrein kunnen herwinnen. Dus stond Gordon Brown onder grote druk de teugels te
laten vieren, nu de Chancellor in de Commons dankzij hervormingen en economische
voorspoed een overschot van maar liefst 17 miljard kon melden.

    Brown begon gisteren met uitdelen, nadat hij een kleine zegetocht had
gemaakt met de opsomming van de financieel-economische verdiensten van Labour
tot dusver. Gestage economische groei, een beteugelde inflatie, historisch lage
werkloosheid.

    Die 'prudente en verantwoordelijke' aanpak wordt voorgezet, maar nu met
extra geld om Het Project van Blair en Brown tastbaar te maken voor kiezers: een
'sterker en eerlijker' Groot-Brittannie, onder leiding van een vernieuwd Labour.
Opdat de tweede termijn niet wordt verspeeld.

    De minister van Financien koppelt het charme-offensief voor de heartlands
van de sociaal-democraten aan voortgezette hervorming van arbeidsmarkt en
economisch bestel. Belastingvrijstellingen voor ondernemers, fiscale voordelen
voor werkenden, straffere aanpak van fraude. Dit recept moet een terugkeer naar
de jaren van bust and boom voorkomen, aldus Brown: 'We mogen niet in oude fouten
vervallen.' Maar het strenge begrotingsbeleid levert nu toch extra geld voor
aanpak van armoede en forse kapitaalinjecties in de kwakkelende gezondheiszorg
(ruim 6 pocent extra) en het onderwijs ([f]3 miljard), waarbij lange-termijn
hervormingen opnieuw het motto zijn.

    De Conservatieve Tories waren er als de kippen bij om de schaduwzijde van de
'selectieve' presentatie van Brown te hekelen: teruglopende
arbeidsproductiviteit, afnemende investeringen, de schade die de hoge koers van
het pond aanricht. Tory-leider William Hague vergeleek Brown met 'de man die in
de kroeg geld van je leent om daarna een biertje weg te geven'. Want onder
Labour is de belastingdruk als percentage van het nationaal inkomen gestegen,
ondanks de verkiezingsbeloften. Indirecte belastingen (alcohol, sigaretten,
benzine, maar ook stijgende pensioenpremies) zetten de koopkracht van burgers
onder druk. Hague heeft een 'morele kruistocht' ingezet voor lagere belastingen
en hoopt daarnaast met een flinke dosis euroscepsis de kiezersmarkt te
heroveren.

    Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               77 of 94 DOCUMENTS

                                Algemeen Dagblad

                                 March 20, 2000

Gebroken harten en motels vol eenzaamheid

BYLINE: DOOR ROBERT HAAGSMA

SECTION: Kunst; Pg. 20

LENGTH: 477 words

DATELINE: Utrecht


    Zangeres Iris DeMent vertelde halverwege haar optreden in Vredenburg dat ze
het afgelopen jaar een hele stapel zelfhulpboeken heeft gelezen. Geen van allen
hadden haar geholpen, integendeel, ze was zich alleen maar beroerder gaan
voelen. 'Maar ik heb er wel wat mooie liedjes aan overgehouden', concludeerde
ze, terwijl ze een mistroostige blik in de zaal wierp.

    Dit was de sfeer op het Blue Highways festival. De twee podia werden bevolkt
door getormenteerde artiesten die met muziek hun ziel bloot legden. Ze zongen
verhaaltjes vol typisch Amerikaanse symbolen zoals eindeloze highways, gebroken
harten en motels vol eenzaamheid.

    Deze muziek - country en folk met een alternatief tintje - wordt sinds
enkele jaren Americana genoemd. Ze was de rode draad op het eerste Blue Highways
festival. De zaal was tot de nok gevuld met opvallend veel mannen met pluizige
baarden en grijze paardestaarten, gekleed in verschoten spijkerhemden.

    Het festival bood een indrukwekkend programma waarin verschillende
generaties vertolkers van Americana waren vertegenwoordigd. Opvallend was het
hoge niveau waarop gemusiceerd werd. Vrijwel alle artiesten hadden ook prachtige
stemmen.

    Een goed voorbeeld daarvan was Venice. De presentatie en het geluid van dit
kwartet waren weliswaar erg glad, maar de zuivere samenzang riep de glorietijden
in herinnering van The Eagles en Crosby Stills Nash & Young.

    De zaal stroomde vol voor Guy Clark, een bonkige gestalte die een bijzondere
status heeft dankzij zijn prachtige debuut Old nr. 1 uit 1975. Hij zong, met een
stem als een baksteen, over de beslommeringen van de gewone man die altijd aan
het kortste eind trekt. Veel nummers kwamen van zijn recente cd Cold dog soup,
opgenomen met gitaristen Darrell Scott en Verlon Thompson, die hem ook nu
begeleidden.

    Ook veel succes had Wayne 'The Train' Hancock, met een optreden waarin de
geest van de legendarische zanger Hank Williams nadrukkelijk rondwaarde.
Overigens schreef de jonge zanger onlangs enkele liedjes voor Williams'
kleinzoon.

    Dat het nog droeviger kon bewees 16 Horsepower. Het geluid van deze band was
hard, vol gemeen klinkend gitaarwerk. Religie speelt een belangrijke rol in het
leven en werk van zanger David Eugene Edwards, maar zijn teksten staan vol
angst, twijfel en zelfhaat. 'We koesteren ons graag aan andermans melancholie',
vertelde Iris DeMent na afloop van haar optreden. Ze trok tijdens het zingen het
hele register open dat een countryzangeres ter beschikking heeft: ze liet haar
stem snikken, trillen en overslaan. Zelfs een ode aan haar geliefde klonk als
een lange huilbui. 'Wanneer ik somber ben wordt dat met vrolijke muziek alleen
maar erger. Een treurig liedje biedt troost, het geeft me het gevoel niet alleen
te staan.'

    Gehoord: Vredenburg Utrecht 18-3. ****

    Jazz ; Kunst en Cultuur ; Kunst ; Muziek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               78 of 94 DOCUMENTS

                                Algemeen Dagblad

                                 March 16, 2000

Kok: Telefoontarief moet omlaag voor betaalbaar internet

BYLINE: VAN ONZE CORRESPONDENT

SECTION: Voorpagina; Pg. 1

LENGTH: 575 words

DATELINE: Londen


    De telefoontarieven moeten omlaag om internet voor iedereen betaalbaar te
maken. Premier Kok roept KPN en andere aanbieders van telefoondiensten op de
Nederlandse achterstand op de elektronische snelweg weg te werken.

    'De tik moet goedkoper', aldus Kok na een bliksembezoek aan zijn Engelse
collega Blair. Het is de premier er niet om te doen de zwartepiet bij KPN te
leggen. Volgens Kok moeten voor bedrijven belemmeringen worden weggenomen voor
bijvoorbeeld de handel op internet (e-commerce), maar ook mag worden verwacht
dat consumenten profiteren: 'De voordelen moeten er ook zijn voor de gewone man.
'

    De premier wekte de indruk dat verlaging van tarieven - zoals ook in andere
Europese landen gebeurt - in Nederland mogelijk en bespreekbaar is: 'Ik heb de
indruk dat deze boodschap goed wordt verstaan. Er is een goede, snelle, goedkope
infrastructuur nodig.'

    Kok bezocht Blair in het kader van een rondreis langs regeringsleiders, ter
voorbereiding van de extra Europese top, volgende week donderdag en vrijdag in
Lissabon. Die gaat deels over het werkgelegenheidsbeleid, scholing en
vergelijking van de Europese economieen, maar hoog op de agenda staat ook het
stimuleren van e-commerce.

    Vervolg op pagina 4

    Europa moet achterstand op VS snel inlopen

    Internet

    In Lissabon moet volgens beide premiers duidelijk worden gemaakt dat Europa
ernstig achterloopt ten opzichte van de Verenigde Staten als het gaat om
internet en e-commerce, en dat de EU zo snel mogelijk die achterstand moet
inlopen.

    Verlaging van de kosten van telefoonverkeer is daar een onderdeel van. Kok:
'Het is geen eendagsvlieg. We moeten echt concrete resultaten bereiken.' De
premier erkent dat hij zelf nog steeds niet zo'n handige surfer op het web is.
Gevraagd of hij Blair ook wel eens e-mailtjes stuurt, zei hij: 'Nee, nog niet.
Misschien dat ik dat eens moet doen.'

    In de ambtswoning van zijn Britse collega werd een miniconferentie
georganiseerd met leidende zakenlui uit de wereld van de elektronische snelweg.
De ontmoeting werd live uitgezonden op de website van Downing Street 10.

    De jonge ondernemers - veelal zonder stropdas, stelde Blair tevreden vast -
wezen de sociaal-democratische premiers er op dat ze stuiten op nationale wetten
die de handel via internet belemmeren, en ingewikkelde regelingen voor het
betalen van belasting. Volgens de bedrijven die aan tafel zaten, kost het
kapitalen aan dure advocatenbureaus om de weg te vinden door al die regels.

    Wat elektronisch winkelen in Europa extra moeilijk maakt, is ook dat
gegevens van een creditcard niet kunnen worden gecontroleerd. Daardoor is fraude
moeilijk te bestrijden en stijgen de kosten voor klanten.

    Blair en Kok gaven toe dat een harmonisatie van Europese regels nodig is om
e-commerce te kunnen laten bloeien. Volgens Kok kan dat in veel gevallen zonder
wetswijziging, zodat het snel kan worden geregeld. Bovendien dreigt volgens Kok
het gevaar dat Europa niet ziet hoe ernstig het is als het de boot mist nu de
economie goed draait.

    De ondernemers op Downing Street hielden de premiers voor dat er een 'rivier
van vernieuwing' nodig is: scholing en omscholing, investeren in computers,
aansluitingen. 'En als je dat allemaal hebt gedaan, moet je opnieuw beginnen
omdat alles dan al weer is verouderd.'

    Telecommunicatie ; Internet ; Wetenschap en Techniek ; Technische
Wetenschappen ; Informatica ; Computernetwerken ; Infrastructuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               79 of 94 DOCUMENTS

                                Algemeen Dagblad

                                 March 11, 2000

Kok weet het beter

SECTION: Trefpunt; Pg. 13

LENGTH: 273 words


    DE REACTIE van premier Kok op een advies over de toekomstige milieuhinder
van de luchthaven Schiphol is even snel als stellig. Hoewel de commissie die het
advies opstelde, waarschuwt voor groeiende overlast van het toenemende
luchtverkeer, ziet Kok daar op voorhand al geen reden in de voorgenomen
uitbreiding van de luchthaven nog eens tegen het licht te houden.

    Het belang dat het kabinet aan Schiphol toekent is terecht groot. Er staan
enorme economische belangen op het spel en er is veel werkgelegenheid mee
gemoeid. De politieke wil om de nationale luchthaven de kans te bieden zich
verder te ontwikkelen, ligt daarom voor de hand. Daar tegenover staan de
belangen van het milieu en van de mensen die in de aan- en afvliegroutes van
Schiphol hinder ondervinden.

    Onder verantwoordelijkheid van Kok zijn Schiphol in het kader van een
uiterst omstreden 'gedoogbeleid' geruime tijd milieuovertredingen toegestaan die
gewone burgers zich nooit zouden kunnen veroorloven. Van die heilloze weg is het
kabinet na veel kritiek teruggekomen. Vervolgens heeft het duidelijke criteria
aangelegd waaraan de luchthaven heeft te voldoen.

    Het advies dat nu op tafel ligt, werpt in essentie de vraag op of de
uitbreiding van Schiphol wel past in de voorwaarden die zijn gesteld. Die
behoort overtuigender te worden beantwoord dan Kok heeft gedaan. Als het kabinet
serieus wil worden genomen, moet het lastige adviezen niet zomaar terzijde
schuiven. Het laatste woord hierover is dan ook nog niet gesproken.

    Geluidshinder ; Luchthavens ; Verkeer en Vervoer ; Luchtvaart ; Natuur en
Milieu ; Milieu ; Milieuverontreiniging

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               80 of 94 DOCUMENTS

                                Algemeen Dagblad

                                 March 10, 2000

Een retourtje tijdmachine naar de klassieken

BYLINE: M.S.

SECTION: boeken; Pg. 25

LENGTH: 591 words


    MENSENRECHTEN VONDEN ze het probleem van watjes en ze waren extreem
nationalistisch. Als we de politieke en sociale normen van dit moment zouden
toepassen op de klassieke Grieken en Romeinen, zouden we met Athene en Rome
direct de betrekkingen verbreken.

    Ziedaar meteen een actueel aspect van de literatuur van de oude Grieken en
Romeinen. Dat maakt dat de boeken van Homerus, Herodotus, Vergilius, Livius,
Cicero, Gaius Julius Caesar en al die andere schrijvers over oorlog, veroveren,
bezetten en onderdrukken niet alleen de bezitters van een gymnasiumdiploma
aanspreken, maar ook de lezer die niet kan bogen op een 'klassieke' opleiding.

    Dichter, Graecus (kenner van oud-Grieks) en universitair docent Ilja Leonard
Pfeijffer (31) zet in De antieken de literatuur en lectuur van de klassieken op
een eigentijdse manier op een rijtje. Hij stelt zich niet op als een classicus
die op zijn knieen moet om het gewone volk waardering bij te brengen voor
antieke schrijvers. Nee, Pfeijffer vertelt het verhaal van de schrijvers en
dichters alsof ze gisteren leefden.

    Zijn stijl is helder en direct, zijn enthousiasme meer dan aanstekelijk. De
gedichten van Sappho noemt hij 'verbijsterend direct van toon en bedrieglijk
simpel' en dichter Bacchylides geeft hij de erenaam Nachtegaal van Keos, alsof
het gaat om wielrenner Harm Ottenbros, de Adelaar van Hoogerheide.

    Hij legt uit dat het woord tragedie eigenlijk bokkenzang betekent en neemt
dan een 'retourtje tijdmachine'. Als hij het werk van Atheense komedieschrijvers
toelicht, schrijft Pfeijffer: 'Spitting Image en de scherpste conferences uit
onze rijke Nederlandse cabarettraditie steken tam en braaf af bij de
compromisloze botte bijl en genadeloze vulgariteiten van de oude Atheens
komediedichters.' En over de Romeise auteur Tacitus noteert hij: 'De stijl van
Tacitus, zoiets heb je nog nooit gezien'. Echter, de levendige en uiterst
leesbare literatuurgeschiedenis van Pfeijffer mist een element: citaten! In het
hele boek nauwelijks een citaat, niet van Homerus, niet van Sappho, niet van
Tacitus. Eeuwig zonde en een pijnlijke misser. Zo'n typering van de stijl van
Tacitus wordt een loze opmerking als de lezer niet direct een voorbeeld krijgt
voorgeschoteld.

    Hetzelfde geldt voor de vulgaire komedieschrijvers of de hexameters van
Homerus. Je mag van de lezer niet verwachten dat hij in zijn boekenkast
vertalingen van al die klassieke auteurs heeft staan, of dat hij onmiddellijk
naar de bibliotheek rent om zaken op te zoeken. Voor de volgende druk van dit
boek: veel citeren, Pfeijffer! Citeren doen de Vlaming De Rynck en de
Nederlander Pieters in hun Van alfa tot omega juist weer te overvloedig. Ze
geven in hun alfabetische lexicon 174 lemma's uit de antieke wereld die worden
geillustreerd met teksten van schrijvers en dichters.

    Je vindt autobiografie, bacchanaal, olifant, wreedheid, zondvloed en nog
veel meer. Als echter de auteurs iets hadden bezuinigd op de lengte van hun
citaten, zou er ruimte zijn geweest voor nog meer onderwerpen. Daarmee zou hun
overigens helder geschreven 'abecedarium' aan informatieve kwaliteit veel hebben
gewonnen.

    Ilja Leonard Pfeijffer: De antieken. Een korte literatuurgeschiedenis.
Arbeiderspers, 274 blz, [f]29,95. ISBN9029535466

    Patrick De Rynck en Mark Pieters: Van alfa tot omega. Een klassiek abc.
Athenaeum - Polak & Van Gennep, 295 blz., [f]35. ISBN9025346758

    Kunst en Cultuur ; Kunst ; Taal- en Letterkunde ; Non fictie ; Kunst en
Cultuur ; Kunst ; Taal- en Letterkunde ; Literatuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               81 of 94 DOCUMENTS

                                Algemeen Dagblad

                                 March 6, 2000

Een Oost-Duits wonder ; Berlijn

BYLINE: AD VAESSEN

SECTION: Keerpunt; Pg. 7

LENGTH: 449 words


    DE MUUR is gesloopt, en wel zo grundlich dat toeristen de resten met een
loep moeten zoeken. Toch hebben stukjes DDR de hereniging overleefd.
Kleinmachnow is zo'n eilandje. In het dorp voor de poorten van Berlijn worden
bioscoopfilms, net als eertijds, zonder reclame voor 'kapitalistische' producten
getoond.

    De entree voor Disney's tekenfilm Tarzan kost omgerekend slechts 5,50
gulden, wat een derde is van de prijs in de hoofdstad. De bioscoop is gevestigd
in het Cultuurhuis, zoals het pand ook in de communistische arbeiders- en
boerenstaat was gedoopt. De vrouw die destijds de kaartjes verkocht, werkt er
ook nu.

    Een kassa is er nog steeds niet. Zij staat achter een lange tafel, waarop
stapels snoep liggen uitgestald. Je zit er op rode stoelen met metalen veren,
die bij elke beweging kraken. Het plafond vertoont scheuren.

    Onderhoud vindt het bestuur van de gemeente, waar de neo-communisten een
derde van de stemmen haalden, minder belangrijk. Het subsidieert de
voorstellingen. Het begin van de film wordt aangekondigd met een gong, een
geluid dat herinnert aan het begin van het NOS-Journaal in de jaren 70.

    In het aanpalende dorp Blankenfelde hebben de ouders pas besloten dat de
basisschool, net als vroeger, naar de communist Karl Liebknecht moet worden
vernoemd. De naam van Willy Brandt of Konrad-Adenauer maakt hier bitter weinig
kans. De veelgeprezen 'Wende' heeft ook anderszins een boog om het dorp gemaakt.
Geasfalteerde wegen gaan zonder waarschuwing over in zandstraten met metersbrede
kuilen tot een halve meter diep. 'Het is hier erger dan op het Poolse
platteland', scheldt een West-Duitse vrouw, die er een huis heeft gekocht. Zij
kan maar niet wennen aan de Ossi's.

    De buurtbewoners zijn mordicus tegen verharde wegen, omdat ze er een eigen
bijdrage van dik 5000 gulden voor moeten neertellen. Het stinkt er bovendien.
Naar pis en poep. Niet alleen op straat. Ook in de supermarkt of bij de slager.
In Brandenburg, het gebied rondom Berlijn, is 70 procent van de huizen niet
aangesloten op de riolering. Wederom liggen de Ossi's dwars. Per aansluiting
moet er namelijk 10.000 gulden worden betaald.

    De menselijke uitwerpselen en het afvalwater stromen in een tank die in de
tuin is ingegraven. Meestal wordt alleen het vaste deel ervan door een bedrijf
uit de tanks gezogen. De lonen van Otto Normalverbraucher, de Duitse Jan Modaal,
liggen tot 15 procent lager dan in het westen van Duitsland, dus sproeit hij het
vloeibare deel 's avonds laat in fijne stralen over zijn tuin.

    De komende weken kan ieder het wonder met eigen ogen aanschouwen: gazons en
bloemen zien er weer prachtig uit.

    Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               82 of 94 DOCUMENTS

                                Algemeen Dagblad

                                 March 2, 2000

Van alcoholvrij tot zuipfestijn

BYLINE: DOOR TJALLING VAN DIJK

SECTION: Uitgaanskrant; Pg. 23

LENGTH: 1841 words


    Rotterdam heeft een alcoholvrije prins, de prins van Den Bosch heeft een
bodyguard tegen lastige vrouwen en in Kloosterburen dreigt een tekort aan
dansmariekes. Vier prinsen en een prinses over zichzelf, de anderen, de
vooroordelen en carnaval anno 2000, dat Nederland vijf dagen in zijn greep
houdt.

    Alcoholvrije prins

    Prins: Clemizot IX

    Prinsdom: Rotterdam

    Inwoners: 590.573

    Prins Willem-Alexander drinkt bier. Prins Clemizot IX drinkt niet. 'Geen
druppel', zegt Clemizot, de eerste alcoholvrije prins van Nederland. 'Nooit
gedaan. Daar moesten ze wel aan wennen, ja. Maar ik zeg altijd: dan hebben
jullie des te meer.'

    Rotterdam heeft geen praalwagens. Geen dansmariekes. Geen straatfeesten. En
de prins drinkt geen bier. Wat heeft Rotterdam wel? 'Wij hebben Gerard Cox',
zegt Clemizot, alias Hans Nollen (40). 'Cox wordt zaterdag verheven tot
Commandeur van de Boergoenzers, de oudste carnavalsvereniging van Rotterdam.'

    Toch loopt de animo voor carnaval terug. Ondanks Cox. 'Het wordt wel
moeilijker', aldus Clemizot. 'Hier ben je al blij als je een gebouw vol hebt met
400 man. Dat heeft toch te maken met die nuchtere Rotterdamse mentaliteit. De
mensen hier maken minder plezier dan in Brabant.'

    Ondanks de misere heeft prins Clemizot niet het gevoel dat Rotterdam met de
nek wordt aangekeken door carnavalspuristen uit Brabant en Limburg. 'Een lelijke
eend is een auto, en een Mercedes is ook een auto, zeg ik altijd. Er wordt
altijd wat schamper over gedaan, boven de rivieren. Maar: we hebben geen
minderwaardigeidscomplex.'

    Het mooiste van carnaval volgens Clemizot: de prinselijke tocht langs
bejaardentehuizen, ziekenhuizen en gehandicaptencentra. 'We komen met de hele
Raad van Elf en een organist. Dan wordt er geplaybackt. Hits van toen en nu.
Alleen de boerenblaaskapel doen we met een cassettebandje. Anders is het te hard
voor die mensen. Dan gaan we hossen. En of ze nou in een rolstoel zitten,
honderd jaar oud zijn, ze doen allemaal mee. Fantastisch! Daar ben ik nu al twee
weken mee bezig. Zonder dat zou carnaval me te weinig zeggen. Dit brengt voor
mij de balans in het feest.'

    Een bodyguard tegen opdringerige vrouwen

    Prins: Amadeiro XXIV

    Prinsdom: Den Bosch

    Aantal inwoners: 127.346

    Prins Amadeiro XXIV van Den Bosch heeft een bodyguard. Net als prins
Willem-Alexander. 'Om hem de vrouwen en andere onverlaten van het lijf te
houden', zegt zijn minister van Pers, Publiciteit en Communicatie. 'Wij noemen
hem Dreek Pak Aon.' Maar het kan toch ook leuk zijn voor een prins om te worden
lastiggevallen door vrouwen? 'Ja, maar iedereen wil bij hem in de buurt komen',
zegt de minister.

    De prins van Den Bosch is een belangrijk man. Zo belangrijk dat hij het
gewone volk niet persoonlijk te woord staat. Hij heeft weliswaar geen koninklijk
bloed, maar hij is de directeur van een belangrijk transportbedrijf. Mooi wel.
En dus heeft Prins Amadeiro XXIV een minister van Pers, Publiciteit en
Communicatie, zijn persoonlijke woordvoerder. 'Net als in een echt land spreekt
de prins zelf niet met de pers. Dat doet zijn verantwoordelijke minister. Ik
dus', lacht de minister hartelijk. Ja, het is een vrolijke boel in Den Bosch.

    Prins Amadeiro XXIV heeft geen dansmariekes. 'Dat zijn de mariekes die de
benen in de lucht gooien en dansen, ja', zegt de minister. 'Dat vind ik wel eens
jammer, ja, dat Maastricht ze wel heeft en dat die dames hier ontbreken.'

    Verder vindt de minister carnaval in Den Bosch het mooiste van het land.
'Elke stad vindt zichzelf het beste, laten we eerlijk zijn. Een parel van
onschatbare waarde in een dorre woestenij.'

    Er wordt behoorlijk gedronken in Den Bosch, geeft de minister toe. 'Een
zuipfestijn noemen sommigen het. Maar het is niet zo dat je je in een rechte
lijn naar een staat van vergetelheid drinkt, om daarna afgevoerd te worden. De
sfeer is gemoedelijk. Nauwelijks incidenten. Een voetbalwedstrijd op
zaterdagavond geeft meer problemen.'

    Met een persoonlijke woordvoerder en een bodyguard lijkt de prins van Den
Bosch zich aan te passen aan de eisen die de moderne maatschappij hem anno 2000
stelt. Met de emancipatie van de moderne vrouw ligt een eerste vrouwelijke prins
van Den Bosch dan ook voor de hand, denkt de leek. 'Nee, nee', haast de minister
zich te zeggen. 'Het zit er helemaal niet aan te komen. Er is geen brede
beweging in Den Bosch die zich sterk maakt voor een vrouwelijke prins. Carnaval
blijft een hele erge mannenbeweging.'

    Persoonlijk vindt de minister dat wel jammer. 'Maar het komt er op neer: het
zwaartepunt ligt bij de traditie en historie. En dus is er geen enkele reden om
een vrouwelijke prins te benoemen.' Prins Willem-Alexander is tenslotte ook geen
vrouw.

    Tekort dansmariekes

    Prins: Henderikus III

    Prinsdom: Kloosterburen (Groningen)

    Aantal inwoners: 731

    Een prins zonder dansmariekes is als een sjeik zonder harem. Zonder
dansmariekes raakt een prins los van God, vergrijpt hij zich aan drank en
oneerbare vrouwen en sterft hij een eenzame dood.

    Zover is het nog niet in Kloosterburen, een idyllisch dorp in het hoge
noorden van Groningen. Prins Henderikus III is goed geluimd - zelfs zijn baas
vond het leuk dat hij het heeft gebracht tot het hoogst bereikbare in
Kloosterburen. De praalwagens zijn mooier dan in de vorige eeuw, de
televisieploegen belagen het carnavalsoord en Henderikus III is als enige prins
uit het noorden uitgenodigd voor het jaarlijkse Prinsenbal in Nijmegen. 'Een
blijk van waardering uit het zuiden voor ons carnaval', zegt Henderikus III met
gepaste trots.

    Toch sluimert het dreigende tekort aan dansmariekes in de kleine katholieke
enclave. 'Ook dit jaar zal weer een aantal dansmariekes weggaan', waarschuwen de
overgebleven dansmariekes in de carnavalskrant. 'Dit vinden we natuurlijk
allemaal jammer.'

    Prins Henderikus III vindt het ook jammer, maar hij heeft goede hoop dat het
allemaal weer goedkomt. Alles is al 30 jaar lang goed gegaan in Kloosterburen.
'Carnaval is hier een levensstijl', zegt Henderikus III. 'In september begint 't
al te kriebelen, met ideeen voor praalwagens, het thema en de geruchten over wie
prins wordt.'

    In Kloosterburen kan iedereen prins worden. 'In het zuiden zie je alleen
maar directeuren en Tweede Kamerleden als prins', zegt Henderikus - in het
gewone leven Henk Gerdez (39), werkzaam bij een drukkerij. 'Hier is het gewoon
een inwoner - status doet er niet toe.' In het zuiden is het bovendien meer 'een
grote, anonieme kroegentocht'. 'Maar hier is het een grote familie. Die
saamhorigheid vind je niet in het zuiden of in Rotterdam.'

    Dansmariekes vind je wel weer veel in het zuiden. 'Wij hopen dat jullie door
het lezen van dit stukje denken: Dit lijkt mij ook wel leuk', schrijven de met
leegloop bedreigde dansmariekes van Kloosterburen dan ook. 'Kom dan gerust eens
naar een training om te kijken hoe het precies is.'

    Sollicitaties richten aan: Carnavals Vereniging Oldeclooster, Kloosterburen.

    Prinsen huilen ook

    Prins: Stadsprins Peter II

    Prinsdom: Maastricht

    Aantal inwoners: 121.467

    Sommige Nederlanders dromen van geld. Anderen dromen van nog meer geld.
'Maar ik droomde er als kleine jongen al van prins van Maastricht te mogen
worden', zegt Peter Reijnders (40).

    De droom kwam uit. Reijnders schopte het tot eerste Maastrichter prins van
het nieuwe millennium. 'Tot prins te worden verkozen: ik plaats het in het
rijtje van huisje-boompje-beestje: trouwen, kinderen krijgen en dan prins
worden.'

    Er gebeuren ook hele emotionele dingen, zegt Stadsprins Peter II. 'Je gaat
langs bij gehandicapte kinderen, alleenstaanden, zwaar zieken. Dat is ontzettend
voor die mensen. En voor jezelf. Een half uur daarna sta je weer de lach te
verkopen. Is dat niet moeilijk - ja dat is moeilijk. Daar moet je een plaatsje
voor inruimen in je hoofd. Om er later iets mee te doen.'

    De prinsen van Maastricht ondergaan daarom een intensieve training. 'Vier
weken lang. Zeer professioneel. Om je voor te bereiden op de lach en de traan.'

    Prins Peter II drinkt ook - maar niet om de zware emotionele belasting van
het prinsdom. 'Ik zou liegen als ik zou zeggen dat er in Maastricht geen enkel
glas bier wordt geledigd. Maar bij ons is het de combinatie van feestvieren en
properheid. Dat is wat Maastricht onderscheidt. Een chique carnaval, zeg maar.
Er is weinig rotzooi in de stad. De mensen zijn prachtig aangekleed, en ze
vieren het buiten, op straat. Ongeacht het weer. Hagel, sneeuw, regen,
stootwinden, onweer. Heerlijke dagen.'

    Zijn westerlingen ook welkom? De prins denkt even na. 'Laat ik het zo
zeggen: Maastrichtenaren zijn zo enorm chauvinistisch dat ze hun stad juist aan
iedereen willen laten zien. Want eigenlijk zijn we de mooiste stad van
Nederland. Maar dat bent u natuurlijk wel met me eens.'

    Prinses muilkorft mopperende mannen

    Prins: prinses Tanja

    Prinsdom: Dieden, Deemen, Deursen,

    Dennenburg, Neerlangel (NB)

    Aantal inwoners: 1140

    Toen God de wereld schiep, maakte hij de man tot prins en de vrouw tot
dansmarieke. Want wat kan een vrouw beter dan het hoog in de lucht gooien van de
benen en het bier schenken voor de man?

    Duizenden jaren ging het goed. Eind vorige eeuw liep het fout. Toen
bedachten ze in het Brabantse Dieden dat er in het magische jaar 2000 met
carnaval een prinses moest komen. En zo geschiedde.

    Prinses Tanja regeert nu al enkele weken over de Brabantse dorpen Dieden,
Deemen, Deursen, Dennenburg en Neerlangel. 'Sommige mensen reageerden eerst
afwachtend', zegt prinses Tanja, in het dagelijkse leven gewoon een vrouw van
41. 'Nu vinden ze het prachtig. Ze zijn helemaal trots. Dieden loopt voorop in
Nederland met vernieuwingen.'

    Dat kan niet goed gaan, denken ze in Maastricht. 'Daar houden ze vast aan
een man als prins', zegt prinses Tanja. 'Het argument: het is nog nooit zo
geweest, dus doen we het niet - dat las ik in de krant. Een vrouw kan toch ook
gewoon secretaressewerk doen, vinden ze daar.'

    Haar eerste confrontaties met de mannelijke prinsen uit de omgeving heeft ze
al gehad. 'Mannen zien er anders uit', zegt prinses Tanja. 'Breder postuur.
Groter. Langere cape, grotere steek, met hele lange veren.' Prinses Tanja was
slechts gehuld in smoking, klein petje, een klein veertje. 'Daar maakten ze
opmerkingen over. Dus zei ik: 'Mijn heren. Ik hoop niet dat het gaat om de
grootte van de steek of de lengte van de veren, maar om de kwaliteit van het
regeren.' Dat sloeg in als bom.'

    Natuurlijk drinkt prinses Tanja bier. 'Er wordt met tijden stevig
gedronken', zegt ze. 'Maar het gaat vooral om de gezelligheid. En als je vijf
dagen lang wil feesten, ga je je niet de eerste dag al onder tafel drinken.'

    Het mooiste van carnaval is de gemeenschapszin, vindt Tanja Vos. 'Feest met
z'n allen, ongeacht waar je vandaan komt. Geen rangen of standen. En dat je uit
je dak kunt gaan zonder dat je gek wordt aangekeken. Of je nou man bent of
vrouw, prinses of dansmarieke.'

    Illustratie Marnix van der Meulen

    Folklore ; Kunst en Cultuur ; Cultuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               83 of 94 DOCUMENTS

                                Algemeen Dagblad

                               February 26, 2000

Echelon ; "Het willekeurig afluisteren van draadloze telefonie is helemaal
verbijsterend. Dat zijn Stasimethoden. Ik begrijp niet waarom er nauwelijks
tegenstand is.'; "Officieel gaat het om het opsporen van terroristen, maar
Echelon heeft gewoon tot taak de Amerikaanse economische belangen veilig te
stellen'

BYLINE: DOOR BERT HUISJES

SECTION: Magazine; Pg. 10

LENGTH: 3310 words


    Het kijkt en luistert naar alles wat je doet. En is er altijd.

    Het begon met een onschuldig gesprek in een kroeg in een Nieuw-Zeelands
dorpje, na een wandeling langs de kust. "Prachtig is het hier!" zei de man. De
uitbater schudde zijn hoofd. "Ja, maar hoe lang nog? Wat ze hier verderop aan
het bouwen zijn De trucks rijden af en aan. En het lijkt nergens op!" Wat er
werd gebouwd? Dat was een lastige vraag. Niemand wist het. Op weg naar huis
besloot de cafebezoeker een kleine omweg te maken. Wat te midden van de
weilanden verrees was een gigantische schotelantenne.

    "Die man", zegt Nicky Hager, "was een vriend van me. Ik wilde er direct
alles van weten. Het achterhalen van het doel van die raadselachtige antenne was
het begin van mijn onderzoek." In zijn boek Secret Power onthult hij het bestaan
van een internationaal netwerk van inlichtingendiensten, gericht op het
afluisteren, decoderen en

    onderling verhandelen van gevoelige informatie, onder de codenaam Echelon.
E-mail, telefoongesprekken, faxen - alles wordt al jarenlang systematisch
opgevangen en doorzocht op interessante trefwoorden en verdachte namen en
adressen. Kleine raadsels komen in een heel ander licht te staan. Hoe wist de
Turkse geheime dienst dat Koerdenleider Ocalan in Kenia zat? Hij belde per
satelliettelefoon. Een anoniem exemplaar, dat wel, maar eenmaal herkend was hij
binnen enkele seconden getraceerd.

    Hager ontdekte dat het contact tussen de inlichtingendiensten van
Nieuw-Zeeland en de Verenigde Staten officieel op een laag pitje staat, maar in
werkelijkheid sinds de

    jaren tachtig vrij intensief is. De samenwerking is gericht op het
afluisteren van het

    dataverkeer boven Zuidoost-Azie. Hij ontleende zijn informatie aan
gesprekken met leden van de Nieuw-Zeelandse dienst. "Tot mijn grote verrassing
wilden de meeste mensen die ik benaderde graag praten, in het geheim. Sommigen
waren opgelucht dat ze eindelijk konden vertellen wat ze deden. Anderen waren
vooral bezorgd. Ze begrepen hoe bedreigend het systeem was en vonden dat het
publiek en andere landen recht hadden op deze informatie."

    Het Europees Parlement maakte in 1998 kennis met Echelon. De Appraisal of
Technologies of Political Control van dat jaar (een overzicht van nieuwe
technieken die mogelijk gevaar kunnen opleveren voor de mensenrechten) gaf een
summiere beschrijving van het netwerk, gebaseerd op Hagers boek. Toen
europarlementariers om opheldering vroegen, meende eu-commissaris Bangemann de
zaak nog te kunnen afdoen met een eenvoudige ontkenning: "Echelon bestaat niet,
er is geen enkel bewijs voor." Maar de geest was uit de fles. "Uiterst
zorgwekkend", zo omschrijft europarlementarier Jan Kees Wiebenga (vvd) de
ontdekking. "Ik ben me rot geschrokken", zegt collega Elly Plooij (cda). Deze
week ontving het

    Europees Parlement een reeks getuigen en onderzoekers om meer te weten te
komen over dit mondiale spionagenetwerk.

    Na de tweede wereld oor log gingen de Verenigde Sta ten, Groot-Brittannie,
Nieuw -Zeeland, Au stralie en Canada nauw samenwerken op het ge bied van signal
intelligence, het beluisteren en analyseren van vijandelijke telecommunicatie.
Onder leiding van de Ame ri kaanse buitenlandse inlichtingendienst, de National
Security Agen cy (nsa), is Echelon uitgegroeid tot een wereldomspannend netwerk
van schotelantennes, afluisterposten en

    decodeercentra. Vijf stations vangen de signalen op van de
Intelsat-communicatiesatellieten. De grootste Europese sta tions staan in het
Britse Menwith Hill, uitgerust met tweeentwintig schotelantennes, en Bad Aibling
bij Munchen. De Nederlandse schakel in dit netwerk is de schotelantenne in het
Friese Zoutkamp. De hier opgevangen gegevens worden verwerkt door de Militaire

    Inlichtingendienst in Amsterdam.

    Echelon luister niet gericht maar zuigt alle informatie op. Computers
doorzoeken de teksten op interessante informatie. En alles wat in de zeven
blijft hangen, wordt direct naar de nsa gezonden. Volgens Hager werken in het
hoofdkwartier in de Amerikaanse staat Maryland 1500 analisten permanent aan het
selecteren en interpreteren van de binnengekomen berichten. Hij laat stapels
verslagen zien, voorzien van aanbevelingen. De nsa mag niet binnen de Verenigde
Staten opereren; dat is het exclusieve werkterrein van de collega's van de fbi.
"Als een Amerikaan toch door Echelon wordt getapt", zegt Hager, "staat er
alleen: American citizen, zonder telefoonnummer, terwijl de gegevens van de
niet-Amerikaanse gesprekspartner volledig staan vermeld." De papieren glijden
door zijn vingers. "Een miljoen getapte kanalen leveren in een uur misschien
maar een rapportje voor de nsa op. En daar gaan de meeste direct ook weer de
prullenbak in. Maar enkele berichten zijn echt interessant, heel soms zeer
interessant."

    Geschrokken door Hagers boek besloot het Europees Parlement tot een eigen
onderzoek naar de omvang en betekenis van Echelon. In het eindrapport, dat in
september

    vorig jaar verscheen, onthult spionage-expert Duncan Campell dat het
luisteren niet beperkt blijft tot politieke tegenstanders; ook bedrijven worden
afgetapt en de informatie wordt doorgespeeld naar concurrenten. Het Franse
Thompson csf zag een order ter waarde van acht miljard gulden, voor de
monitoring van het Braziliaanse regenwoud, aan zijn neus voorbijgaan: cruciale
informatie was doorgesluisd naar de Amerikaanse concurrent. Een Saudische order
voor de Airbus (waarde 40 miljard gulden) ging op het nippertje de mist in toen
de Amerikaanse concurrent plotseling een aanbod deed. Volgens Campbell draait
Echelon ook grotendeels om bedrijfsspionage. "Officieel gaat het om het opsporen
van terroristen, maar Echelon heeft gewoon tot taak de Amerikaanse economische
belangen veilig te stellen. Grote Amerikaanse concerns worden ingeseind over
belemmeringen en offertes." Marianne van Leeuwen van Instituut Clingendael, dat
onderzoek doet naar buitenlandse betrekkingen, vindt die ontwikkeling wel te
begrijpen. "In de Verenigde Staten is men ontzettend bang voor terreurrisico's
en de ongecontroleerde verspreiding van strijdmiddelen. Maar Amerikanen zijn ook
zakenmensen. Als de handel terugloopt doordat informatie blijft liggen, zal de
National Security Agency dat niet in dank worden afgenomen. Maar het zou niet
best zijn als Echelon voor bedrijfsspionage gebruikt zou worden. Een daaruit
voortkomend handelsconflict tussen de vs en Europa zou overigens niet zonder
precedent zijn. In het verleden hebben zich allerlei handelsconflicten
voorgedaan."

    nog maar enkele jaren geleden zette de europese Unie (eu), uit angst voor
het internationale terrorisme, de deuren voor elektronische spionage juist
wagenwijd open. Vertegenwoordigers van Europese inlichtingen- en geheime
diensten (namens Nederland de bvd en cri) kwamen bij elkaar in de fbi-Academy in
Quantico, Virginia, om te praten over 'harmonisatie' van de

    afluisterwetgeving. De westerse overheden, zo kregen ze te horen, moesten de
telecom-aanbieders met hetzelfde eisenpakket tegemoet treden. De daar door de
fbi gepresenteerde richtlijnen werden geruisloos door de eu overgenomen. Het
controleren van de telecommunicatie was voortaan een 'belangrijk instrument voor
de bescherming van nationale veiligheid en onderzoek naar serieuze
criminaliteit'. Europese overheden moe ten volgens deze richtlijn over de
mogelijkheid beschikken gesprekken direct af te luisteren. De aanbieders
registreren wie er belt met wie en slaan die gegevens gedurende een jaar op.
Vooral het gsm-verkeer werd gezien als een goudmijn voor informatie.

    Detectivebureau Jansen & Janssen in Amsterdam, een team van ideele
onderzoekers dat zich opwerpt voor de belangen van politieke en maatschappelijke
activisten, publiceerde onlangs het boek Luisterrijk. Een gids over afluisteren,
waarin haarfijn uit de doeken wordt gedaan welke middelen de geheime dienst nu
al in handen heeft en wat vooral de mobiele telefoon haar straks nog gaat
opleveren. Gsm's zijn niet alleen moeiteloos af te luisteren, ze geven ook door
waar de gebruiker zich bevindt: ze werken als peilzenders. Buiten de stad kan de
provider tot op honderd meter nauwkeurig zien waar een toestel zich bevindt; in
de grote stad, waar het zendernetwerk een stuk fijnmaziger is, zijn posities tot
op tien meter te duiden. Verplaatsingen en relatienetwerken zijn op die manier
exact in kaart te brengen. Ook kaart-gsm's zijn gemakkelijk te traceren. Het
toestel hoeft maar een keer een nummer in het bekende netwerk te bellen en het
ingebakken fabrieksnummer in de telefoonkaart is overal bekend. In een
handomdraai is zichtbaar: wie belt met wie, wie reist met wie, en waarheen, wie
gebruikt verschillende telefoons, en waarom? Twee telefoons die op een cruciaal
moment worden uitgezet - het zijn waardevolle gegevens.

    Het eisenpakket aangereikt door de fbi is terug te vinden in een reeks van
wetten. Zo verplicht de Wet op de telecommunicatie telefoonaanbieders een ruime
capaciteit beschikbaar te stellen voor het aanbrengen van afluisterapparatuur
(taps). Dat geldt voor telefoon, maar ook voor internet. In

    totaal krijgen de inlichtingendiensten dertigduizend taps tot hun
beschikking. De telefoonaanbieders moeten de gegevens over

    telefoongesprekken drie maanden bewaren en afstaan als justitie of de
geheime dienst daar om vraagt. Volgens een voorstel voor een nieuwe Wet op de
inlichtingen- en veiligheidsdiensten, dat dit voorjaar in de Tweede Kamer aan de
orde komt, mag alle draadloze communicatie straks vrijelijk worden afgestruind
op interessante gegevens. Dat is niet alleen gsm-verkeer; ook gewoon
telefoonverkeer wordt namelijk vaak draadloos verzonden. De hoofdverbinding van
ptt Telecom tussen Rotterdam en Amsterdam loopt via een straalverbinding.

    Het Tweede-Kamerlid Tara Singh Varma (GroenLinks) noemt het betreffende
artikel schokkend, en 'een heus Echelon-artikel'. "Buitengewoon bedreigend",
vindt ook haar collega Bakker (d66), die met Varma Kamervragen heeft gesteld.
"De grondgedachte was altijd dat ieder mens recht heeft op privacy, zolang hij
of zij niet wordt verdacht. Dat recht gaat er op deze manier aan. Het is in
principe dezelfde discussie of je de mannen van een dorp tot een dna-test mag
verplichten omdat er een verkrachting is gepleegd. Maar daarover wordt tenminste
nog discussie gevoerd. Hier gaat het automatisch."

    de nieuwe wetten sluiten naadloos aan op twee andere juridische aanwinsten
die de mogelijkheden tot inbreuk op de privacy nog verder vergroten. De Wet
bijzondere opsporingsmethoden staat afluisteren toe 'bij redelijke verdenking'
en de Wet bibob (bevordering integere besluitvorming openbaar bestuur) geeft de
overheid de mogelijkheid om een scala aan databanken te raadplegen om meer te
weten te komen over

    ondernemers die een vergunning aanvragen of voor de overheid willen werken.

    De hoeveelheid informatie die via ether en kabel door het land schiet
verdubbelt elk half jaar, maar volgens Frank van Harmelen, hoofddocent
kunstmatige intelligentie aan de Vrije Universiteit in Amsterdam, hoeft dat geen
probleem te zijn. De mogelijkheden om de datastromen en -bestanden snel en
doeltreffend te screenen zijn nog lang niet uitgeput. Spraakherkenning staat nog
in de kinderschoenen. Van Harmelen: "Misschien haal je maar twintig procent van
de belangrijke boodschappen eruit. Voor het bedrijfsleven is de techniek dan
onbruikbaar. Maar voor een dienst als de nsa en de Nederlandse diensten is dat
een aanvaardbaar percentage. Luisteren ze niet, dan weten ze helemaal niets." De
toekomst is aan zelflerende programma's die steeds beter in staat zijn om
woorden te herkennen of belangrijke boodschappen en verbanden uit de zee aan
gegevens op te vissen. Een andere techniek is het vergelijken van databestanden.
De gemiddelde Nederlander staat geregistreerd in ruim achthonderd
computersystemen. Door slim vergelijken kan de groep Nederlanders die op een
gegeven moment extra belangstelling 'verdient' zo klein mogelijk worden gemaakt,
wat het afluisteren weer makkelijker maakt. Een inlichtingendienst die zoekt
naar personen die mogelijk betrokken zijn bij heroinesmokkel via Turkije, is een
heel eind op weg als ze de groep mensen die vaak belt met Turkije kan
vergelijken met de groep 'financiele klimmers' in bepaalde woonwijken. Hoe zit
het met hun inkomen? Even kijken bij de fiscus of het gak. Wie rijden in grotere
auto's? Even zoeken bij de kentekenregistratie. In Belgie werden eens
vijfduizend immigranten met dezelfde herkomst op deze wijze 'door de molen
gehaald' na een tip over een misdrijf. Of dat in Nederland ook gebeurt wordt
niet bevestigd - niet door de bvd althans.

    Het bedrijfsleven heeft deze datamining al ontdekt. Een bedrijf dat deze
service in de aanbieding heeft is Data Distilleries van Marcel Hols heimer.
Tijdens een recent congres voor verzekeraars in Amsterdam legde Holsheimer de
aanwezigen uit hoe in de eigen klantenbestanden waardevolle gegevens te vinden
zijn. "We onderzochten de schadegevallen van een grote verzekeraar om te zien of
er

    risicogroepen tussen zaten. Nadat we alle gegevens naast elkaar hadden
gelegd, bleek een groep bovenmatig veel schade te veroorzaken: een stel jonge
medewerkers van een groot accountantskantoor. Het contract met dat kantoor werd
opgezegd." De Nederlandse veiligheidsdiensten hebben con tact gezocht met Data
Distilleries. Holsheimer: "Er is een inventariserend gesprek geweest." Maar daar
wil hij het liever niet over hebben. "We praten ook met het ministerie van
Verkeer en Waterstaat en de Belastingdienst. We richten ons meer op het
bedrijfsleven."

    bestanden waarin persoonsgegevens zijn op geslagen, worden in ons land
'bewaakt' door de Registratiekamer. Voorzitter Peter Hustinx maakt zich zorgen
over de ontwikkelingen. "Criminaliteitsbestrijding en privacy staan op gespannen
voet. Bij de voorbereiding van de nieuwe Wet op de telecommunicatie heeft de
Tweede Kamer gewaarschuwd voor ontsporingen. De overheid wil veel van haar
burgers weten. Zo wor den gegevens van de fiscus als spiegelinformatie gebruikt
om aan inkomensgegevens te komen. Wij zetten vraagtekens bij on eigenlijk
gebruik, maar over inlichtingendiensten en opsporing hebben we niets te zeggen."

    Maurice Wessling, voormalige woordvoerder van internetprovider xs4all, meent
dat de tijd rijp is voor een burgerrechtenbeweging. Hij probeert fondsen te
werven voor zijn initiatief, Bits of Freedom. Wessling verzet zich heftig tegen
de dooddoener dat wie niets te verbergen heeft, niets te vrezen heeft. "Als
geheime diensten en justitie kunnen tappen, moet er controle op zijn dat dit
middel niet wordt misbruikt." Hij wil een kantoor met een staf van drie mensen
die niets anders doen dan kwesties uitzoeken die burgerrechten en internet
aangaan. "De Registratiekamer houdt zich bezig met privacy, Bits of Freedom moet
een veel breder spectrum van burgerrechten bekijken: vrijheid van meningsuiting,
censuur, toegang tot informatie, et cetera. De nieuwe wetgeving biedt enorme
mogelijkheden omdat die is geschreven naar analogie van het tappen van
telefoongesprekken. Maar terwijl vroeger alles moest worden afgeluisterd, kan
dat nu geautomatiseerd."

    "Het lijkt wel of er collectieve blindheid bestaat voor de
controlemogelijkheden die worden geschapen", verzucht Wil van de Schans van
Jansen & Janssen. "In de nieuwe wetgeving overvragen de geheime dienst en
justitie enorm. Maar omdat niemand oplet en weerwoord geeft, krijgen ze ook
alles." Wessling: "Je moet het terugbrengen tot de analoge wereld: hoe zou men
het vinden als iemand wekenlang in je huis gaat zitten en de administratie
doorzoekt? Als er een zender onder je auto wordt geplakt om een beeld te krijgen
van alle uitstapjes die je maakt? Als een agent achter je gaat zitten om mee te
luisteren of je fouilleert, zonder directe aanleiding? Bij internet en draadloze
communicatie gebeurt dat straks. Dat is dan bij wet geregeld."

    Advocaat Theo Hiddema verwacht dat hij en zijn collega's de komende jaren
opnieuw in het geweer moeten komen tegen oncontroleerbare informatie die via
inlichtingendiensten in strafzaken terechtkomen. "Je hoort nu al de gekste
dingen. Een tap heet al snel een 'anonieme informant'. Op de politie is nog
enige controle maar op de bvd is die afwezig. Als een bvd-verslag in een zaak
terechtkomt kan ik daar niks aan doen, behalve de rechter aan het twijfelen
brengen. Het willekeurig afluisteren van draadloze telefonie is helemaal
verbijsterend. Dat zijn Stasi-methoden. Ik begrijp niet waarom er nauwelijks
tegenstand is."

    Strafpleiter Pieter Doedens heeft ook zijn ervaringen. "Een voortvluchtige
verdachte nam in een stad waar hij nooit kwam contact met mij op vanuit een
telefooncel. Enkele minuten later was hij gearresteerd. Volgens de politie was
een team toevallig in de buurt bezig met een andere observatie toen ze mijn
client in een telefooncel zagen staan. Natuurlijk was dat een smoes. Mijn lijn
werd illegaal afgeluisterd, waarna die man binnen enkele seconden was
getraceerd. Maar de rechter geloofde het verhaal van de politie. Dat soort zaken
krijgen we meer."

    nicky hager is buitengewoon verheugd dat het Europees Parlement zich naar
aanleiding van zijn boek buigt over Echelon en de toelaatbaarheid van de
methoden. "Het is niet de bedoeling om de mensen bang te maken. De gewone burger
zal hier geen enkele last van ondervinden. Maar het is wel goed dat er een
discussie ontstaat over dergelijke middelen. Als in de Verenigde Staten een
despoot aan de macht komt, krijgt hij een

    ongekend controleapparaat tot zijn beschikking. Belangrijk is dat dit besef
groeit, en er tegenkrachten ontstaan."

    Europarlementarier Elly Plooij (cda) vindt dat er eerst nog veel meer
duidelijkheid moet komen over Echelon. "We werden totaal verrast. Nu is het zaak
dat we uitzoeken wie ervan afweet. Misschien is de Raad van ministers van
Buitenlandse Zaken of Defensie wel degelijk op de hoogte, en zijn het Europees
Parlement en de nationale parlementen gepasseerd. Dat moet blijken." Volgens Jan
Kees Wiebenga (vvd) begint de bewustwording te groeien. "Er moet zicht komen op
welke manier eigen burgers worden onderworpen aan controle. Spionage van
bondgenoten, zoals bij Echelon, dient te worden afgestraft. Het is een politiek
probleem van de eerste orde, we hebben het over burgerrechten. We moeten hopen
dat de Verenigde Staten gevoelig zijn voor druk van Europa."

    Duncan Campbell, die afgelopen woens dag door de Europese
parlementscommissie voor mensenrechten werd gehoord, benadrukt dat het besef
moet groeien dat een overheid niet alles moet willen wat mogelijk is. "Het doet
me deugd dat ook de Europese Commissie beseft dat alle eigen communicatie in
feite een open boek is waarvan iedereen misbruik kan maken. Hetzelfde geldt voor
organisaties als de vn of Greenpeace. Het enige antwoord is het gebruiken van
encryptie, geheimtaal." Hager: "Maar dan moet je encryptiesoftware wel kunnen
vertrouwen! Een Zwitserse producent van heel dure versleutelingssoftware bleek
de sleutel voor de encryptie jarenlang naar de klanten en naar de nsa te hebben
gestuurd. En dat is vast niet het enige bedrijf." Campbell: "Afrikaanse en
Aziatische landen krijgen geen toegang tot de beste versleutelingstechnieken.
Dus zullen zij altijd kwetsbaar blijven voor meekijkende rijke landen. Want
Echelon gaat nooit meer weg."

    Zoekopdracht:

    Alle digitaal ver zonden informatie wordt onderzocht; elk individu gescreend
in alle mogelijke data banken.

    fotografie: benelux press, theo alers/Stills: enemy of the state, tony scott
(1998)

    Nooit meer stiekem: De drager van een gsm-toestel kan tot op tien meter
nauwkeurig worden gevolgd.

    Film of fictie: In Enemy of the State zijn individuen zelfs achter muren
niet veilig. Links voortvluchtige Will Smith.

    Spionage ; Politiek en Staat ; Buitenlandse Betrekkingen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               84 of 94 DOCUMENTS

                                Algemeen Dagblad

                               February 22, 2000

Met Pronk? Nee hoor, geen belangstelling

BYLINE: VAN EEN ONZER VERSLAGGEVERS

SECTION: Binnenland; Pg. 3

LENGTH: 432 words

DATELINE: Haarlem


    Ook voor een minister heeft niet iedereen tijd. Van elke drie willekeurig
geselecteerde Nederlanders die gisteravond minister Pronk aan de lijn kregen,
had er een wel iets beters te doen. 'Ach, mij moeten ze ook niet thuis bellen
voor een enquete. Ik vertik het meestal daaraan mee te werken', zei Pronk.

    Het kabinet werkt aan een nota over de inrichting van Nederland in de
komende 30 jaar. Burgers mogen hun wensen opgeven. Samen met zo'n 40 provinciale
politici uit Noord-Holland, Zuid-Holland, Utrecht en Flevoland belde de minister
gisteravond een aantal 'gewone' burgers met een vragenlijst over de inrichting
van het land. Aanleiding voor de enquete, die ook via regionale kranten en
internet wordt gehouden, is de Vijfde Nota Ruimtelijke Ordening die eind dit
jaar moet verschijnen. Daarin geeft het kabinet in hoofdlijnen aan hoe Nederland
er in 2030 moet uitzien.

    'Het valt mij op dat de meeste mensen buitengewoon redelijk zijn in hun
wensen', zei Pronk, die ruim een uur aan de telefoon zat. 'Mensen zijn zich
bewust van het probleem dat we moeten kiezen. Daarbij houden ze rekening met
meerdere belangen. Niet alleen meer natuur, maar ook ruimte voor economische
groei en bijvoorbeeld landbouw.'

    Ook Pronk zelf heeft nog geen antwoord op de meeste vragen die gisteravond
aan een paar honderd burgers werden voorgelegd. 'Van de Vijfde Nota staat nog
geen letter op papier. Natuurlijk zijn er allerlei studies, maar er ligt nog
niets definitief vast', aldus Pronk. Het raadplegen van individuele burgers
heeft volgens de bewindsman wel degelijk invloed op de kabinetsnota. 'Ik wil de
uitkomsten van deze discussies met burgers opnemen in de Vijfde Nota. Dan kan
iedereen precies zien in hoeverre het uiteindelijke beleid afwijkt van de wensen
van burgers. Dat dwingt ons zo veel mogelijk aan die wensen tegemoet te komen.'

    De komende maanden zullen vaker telefonische enquetes worden gehouden. Samen
met de uitkomsten van de internetpeilingen en ingevulde vragenlijsten uit de
kranten moeten die uitkomsten leiden tot de burgeradviezen die in juni worden
aangeboden aan het kabinet en de Tweede Kamer.

    Pronk heeft al aangegeven dat hij de stedelijke netwerken wil gebruiken als
uitgangspunt voor zijn ruimtelijk beleid. De minister zal daarom 'rode
contouren' trekken rondom bestaand stedelijk gebied. Nieuwe woningen, bedrijven
en voorzieningen moeten zoveel mogelijk binnen die grenzen worden gebouwd.

    Pronk: 'Mij moeten ze ook niet thuis bellen voor een enquete'.Foto Marco
Okhuizen

    Ruimtelijke ordening ; Toekomst ; Algemeen ; Infrastructuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               85 of 94 DOCUMENTS

                                Algemeen Dagblad

                               February 18, 2000

Deurbeleid (5)

BYLINE: A.A. HO-SAM-SOOI, ERMELO.

SECTION: Trefpunt; Pg. 11

LENGTH: 63 words


    Een uitglijder van ongekende afmeting van het raadlid Bourzik. Als een
gewone burger zoiets zegt is hij gewoon niet goed bij zijn hoofd, maar wanneer
een raadslid zoiets meent te moeten zeggen in de krant, dan heeft hij absoluut
geen enkel benul van zijn verantwoordelijkheid en de uitwerking die zo'n
uitspraak op labiele heetgeblakerde afgewezen jongeren kan hebben.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               86 of 94 DOCUMENTS

                                Algemeen Dagblad

                               February 16, 2000

Specialiteit: vlucht-tv ; Kijkcijfer- koning Spelling krijgt modeprijs

BYLINE: DOOR ANNEMART VAN RHEE

SECTION: Binnenland; Pg. 3

LENGTH: 668 words

DATELINE: Rotterdam


    De bejaarde kijkcijferkoning Aaron Spelling (75) koestert waarschijnlijk de
bokaal die hij kreeg van de Amerikaanse mode-industrie. Want - op zijn
nachtkastje prijken weliswaar twee Emmy's - hij grossiert bepaald niet in
prijzen.

    Hoewel het publiek massaal valt voor zijn vlucht-tv, halen jury's en
recensenten hautain de neus op voor zijn glitterpulp.

    - Melrose Place seksbom Heather Locklear heeft het zwaar te verduren. Alias
de steenrijke intrigante Amanda Woodward is ze achtereenvolgens bedrogen,
bedreigd, ontvoerd, opgenomen in een psychiatrische kliniek en in een oord waar
ze afkickte van haar alcoholverslaving. Verder lijkt ze slachtoffer van incest,
smeedden haar talloze ex-mannen een complot tegen haar en staat haar een
ernstige ziekte - lees kanker - te wachten.

    Voila het recept waarop Spelling patent heeft: met mooie mensen gebeuren in
sneltreinvaart slechte dingen. Kortom: kitscherige glitter-tv, ontdaan van elke
realiteit, waarin de gewone man lekker kan wegvluchten en -dromen. Vijftig
minuten, drie korte verhaallijnen en meerdere doorlopende plotten.

    En Spelling ('Ik maak alleen maar wat de mensen willen zien') scoort al
decennia lang gigantisch met deze formule. In de jaren 70 met Starsky and Hutch,
het semi-brutale Charlie's Angels, Fantasy Island en het mierzoete Love Boat. In
de jaren tachtig produceerde hij series met een beduidend minder vriendelijk
karakter. Zowel in Hotel als in de megahit Dynasty vierde egoisme en hebzucht
hoogtij. Niet de zachtaardige Krystle Carrington werd de grote heldin van die
laatste reeks, maar de spijkerharde manipulerende Alexis Colby vertolkt door
Joan Collins.

    De laatste tien jaar zocht Spelling het vooral in soaps met hele jonge
acteurs. Melrose Place, Beverly Hills 90210, Pacific Palisades en Sunset Beach
vormden allemaal het decor voor shows waarin het wel en vooral wee van jongeren
in Los Angeles centraal stond. Volgens het Guiness Book of Records is Spelling,
zoon van Joodse immigranten, hiermee de meest productieve tv-maker sinds 1956.

    Hij produceerde zo'n 4000 verschillende programma's die door miljarden over
de hele wereld werden bekeken. Bij continue vertoning zou je driekwart jaar
nodig hebben om alles te zien. De amusement-gigant raakte al op zeer jonge
leeftijd geinteresseerd in de entertainment-industrie.

    De enige uitjes van het arme gezin, pa Spelling was kleermaker, waren
sporadische bioscoopbezoekjes. Aaron verheugde zich lang op zo'n voorstelling en
onthield vervolgens elke seconde van het vertoonde.

    Hij begon scripts te schrijven. Maar zelf een film maken zag hij niet
zitten: te ingewikkeld om te produceren. 'Bovendien moet je zolang wachten
voordat je het op het doek ziet. Bij tv is het: maken en op het scherm gooien.'

    Niet alleen Spellings instant-tv trekt de aandacht. Ook zijn gedrag baart
regelmatig opzien. Zo wierp hij zich plots op als moraalridder. Met heel wat
kilo's boter op z'n hoofd hekelde hij vorig jaar de 'verruwing' van
jongerenfilms als Cruel Intentions: 'Wanneer jongeren seks hebben in die films,
wil ik graag duidelijk condooms in beeld zien.' Dat zijn eigen shows bol staan
van intriges en overspel vergat hij voor het gemak maar even.

    Verder lag hij zwaar onder vuur toen hij in Beverly Hills voor 37 miljoen
gulden een huis liet bouwen met 123 kamers compleet met indoor bowlingbaan,
zwembad, vier barretjes en twee speciale vertrekken om cadeautjes in te pakken.
Het symbool voor Hollywood-excessen, vonden velen.

    'En dat voor een man met zijn achtergrond.' Daarnaast zeggen diverse
acteurs, onder wie Pamela Sue Martin alias Fallon Carrington in Dynasty, dat
Spelling hen kapot maakte omdat zij zijn serie verlieten.

    Hun 'verraad' strafte hij af door via zijn connecties te regelen dat zij
nergens meer een rol kregen. De kijkcijferkoning ontkende. Maar dit voorval
vertoont opmerkelijke overeenkomsten met talloze door hem bedachte plots:
wellicht gelooft Spelling in zijn eigen soaps.

    Televisie ; Media ; Omroep

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               87 of 94 DOCUMENTS

                                Algemeen Dagblad

                               February 11, 2000

Degelijke vaderlandse geschiedenis

BYLINE: DOOR BERNARD VAN BOSSUM

SECTION: kunst; Pg. 23

LENGTH: 741 words


    LIEFHEBBERS VAN een ouderwets degelijke, onderhoudend geschreven vaderlandse
historie worden met Nederland van historicus Han van der Horst uitstekend
bediend. Gebeurtenissen staan in chronologische volgorde. Vorsten, krijgsheren
en tirannen domineren het toneel. Het is een geschiedschrijving die ouderen
onder ons vertrouwd is: ordelijk, mannelijk, enerverend, kleurrijk.

    Nederland met zijn huidige grenzen dateert van 1839, na de afscheiding van
Belgie. Van der Horst (50) beschrijft de lotgevallen van de bewoners van dit
gebied, vooral de prominenten en strijdlustigen onder hen. Zijn verhaal begint
250.000 jaar geleden toen jagers bij Maastricht verschenen. Het eindigt haast
vandaag, want hij maakt op de valreep melding van de weerslag van de troebelen
op Ambon en omringende eilanden op de Zuid-Molukkers in Nederland.

    Nederlanders zijn tamelijk verdraagzaam, vrijmoedig tot nogal eigengereid en
ondernemend. Verfijning is hun vreemd. Deze karaktertrekken hebben een
samenleving gestimuleerd waarin plaats is voor mensen van velerlei herkomst en
uiteenlopende overtuiging. Oorlogszuchtig zijn ze niet. Rangen en standen spelen
een geringe rol. Handelsgeest lijkt velen te zijn aangeboren.

    Koningen en legeraanvoerders zijn van zo'n entourage geen vanzelfsprekende
toonbeelden. Dat ze toch een hoofdrol spelen in dit geschiedenisverhaal, komt
doordat hun daden beter zijn geboekstaafd dan die van de gewone man, laat staan
vrouw, die eigenlijk kenmerkender zijn. Dat geldt sterker naarmate het om
gebeurtenissen van langer geleden gaat.

    Bij een Nederlandse geschiedenis in vogelvlucht zoals Van der Horst heeft
vervaardigd, valt het accent bijna onvermijdelijk op de daden van politieke en
militaire vooraanstaanden. Maar naarmate je in het boek vordert, ga je de
lotgevallen van hun ondergeschikten missen en de aandacht voor terreinen waarop
dit land zich in zijn historie heeft onderscheiden, van kunst tot sport.

    Maar, dient een barmhartig oordeel te luiden, binnen het kader van deze 624
pagina's was geen plaats voor zulke uitweidingen. De lezer die zich wil
verdiepen in facetten kan via dit boek zijn weg vinden naar andere, die fracties
van deze geschiedenis belichten.

    Hedendaagse Nederlanders zullen zeker nieuwsgierig zijn naar de laatste drie
hoofdstukken, over de periode na de Tweede Wereldoorlog die ze geheel of ten
dele hebben meegemaakt. Ook hier toont Van der Horst zijn beperking. De
geschiedenis van die jaren omvat in zijn boek voornamelijk de handelingen van
politici, van Drees tot Kok, van het tientje van Lieftinck tot wat de schrijver
'de schande van Srebrenica' noemt. Die aandacht staat op gespannen voet met de
afnemende betekenis van politiek.

    In de optiek van deze auteur vormen de eerste jaren na de oorlog een
hartverwarmende periode van wederopbouw van het land en een sober, maar
harmonieus bestaan rond de petroleumkachel.

    Bekaaider komt de fase-Den Uyl (premier van 1973 tot 1977) eraf. Die leverde
voornamelijk rampspoed op: verdrievoudiging van de werkloosheid binnen een jaar,
oliecrisis, gijzelingen en kapingen. Het waren in de ogen van zijn minder
bevlogen opvolgers 'de dagen van de flauwekul', waaraan Lubbers in de jaren 80
een einde maakte.

    Materialisme en 'de tucht van de markt' verdrongen ideologische
bevlogenheid. Maar in het opmerkelijk stichtelijke slot van zijn overigens
nuchtere tekst acht Van der Horst een nieuwe fase aangebroken. Louter materie
bevredigt niet meer, bespeurt hij. Het verlangen groeit zin te geven aan het
eigen bestaan, een ideaal te bezitten. Hier lijkt de zedenpreker, ook een
typisch Nederlandse verschijning, de pen van de geschiedschrijver te hebben
overgenomen.

    Met zijn beperkingen blijft dit een lezenswaardig boek van een auteur met
mierenijver, die nauwgezet noteert. Voor correctie lenen zich wel zijn
omschrijving van het begrip 'hollanditis'. Dat bevat geen veroordeling van het
ongebreideld toenemen van de overheidsuitgaven, maar van het verzet tegen het
plaatsen van Amerikaanse kernwapens in Nederland in de jaren 80. En de
bewindsman Van Eekelen, die struikelde doordat hij er niet in slaagde een
bruikbaar paspoort te laten maken, zat niet op Justitie, maar eerst op
Buitenlandse Zaken en vervolgens op Defensie.

    Han van der Horst: Nederland. Prometheus, 624 blz., [f]52,75. ISBN905333766

    Kunst en Cultuur ; Kunst ; Taal- en Letterkunde ; Non fictie ; Kunst en
Cultuur ; Geschiedenis

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               88 of 94 DOCUMENTS

                                Algemeen Dagblad

                                February 9, 2000

Zwerfhond Komrij is eredoctor in de letteren

BYLINE: DOOR MENNO SCHENKE

SECTION: Kunst; Pg. 21

LENGTH: 609 words

DATELINE: Leiden


    De Leidse universiteit heeft de Dichter des Vaderlands het kostuum gegeven
dat hem als geen ander staat. Gistermiddag werd Gerrit Komrij, die deze
nationale functie nu twee weken bekleedt, eredoctor in de letteren.

    De versierselen: een in een rode koker verpakte bul voor de doctor honoris
causa en, over de schouders van het rokkostuum met witte strik, een koninlijk
rood kapmanteltje met op de linkerschouder het geborduurde, veelkleurige wapen
van de Academia van Lugdunum Batavorum.

    Dat kapmanteltje heeft ongetwijfeld een Latijnse naam, maar die schiet me nu
even niet te binnen. Het was vooral Latijn dat de klok sloeg tijdens de
stijlvolle ceremonie in de bomvolle Pieterskerk. In het Latijn staat in de tekst
van de bul bijvoorbeeld vir illustrissimus Gerrit Komrij. Hoogeachte heer Gerrit
Komrij in gewoon Nederlands, de taal van het vulgus (het gewone volk) waarin
Komrij zijn dankwoord uitsprak.

    Erepromotor Ton Anbeek, hoogleraar Nederlands in Leiden, veroorloofde zich
in zijn lofrede zelfs een niet-academisch grapje toen hij Komrij aansprak als
poeta patriae. Inderdaad, Dichter des Vaderlands.

    Gerrit Komrij werd op de dag dat de Leidse universiteit haar 425ste dies
natalis (verjaardag) vierde, eredoctor omdat hij 'een unieke schatgraver is in
het literaire verleden van Nederland'. Komrij ontving de eretitel voor de
veelverkochte, dikke bloemlezingen die hij van de Nederlandse en Afrikaanse
poezie sinds de middeleeuwen maakte en voor de bundel In Liefde Bloeyende,
waarin hij met vuur en gevoel gedichten uitlegt.

    Anbeek typeerde In Liefde Bloeyende als 'een boek dat, enigszins overdreven
gesteld, een hele letterenstudie zou kunnen vervangen'. 'Jij, Gerrit', aldus de
erepromotor, 'haalde vergeten gedichten vanonder het stof en sloeg een brug naar
het grote publiek. Auteurs van nu zijn niet geinteresseerd in hun voorgangers.
Voor hen houdt de literatuur op bij Multatuli. Hooft en Bredero worden zelfs
door literatuurwetenschappers plichtmatig herdacht. Jij bent de stralende
uitzondering op die regel.'

    De eredoctor zag het allemaal glimlachend aan en kon een grijns niet
onderdrukken toen Anbeek struikelde over de Latijnse tekst van de bul. En Komrij
zou de spotter Komrij niet zijn als hij in zijn dankwoord niet enig vernijn had
verpakt.

    O zeker, hij voelde zich enorm vereerd, zei hij tegen zijn carissimi amici
mei (mijn beste vrienden). Hij repte van 'de glimmende staat van opwinding
waarin ik mij thans, en hopelijk niet voorgoed, bevind'. Hij was blij dat er in
de Pieterskerk een lotsverbondenheid tussen kunst en geesteswetenschappen
zichtbaar werd. Want, en toen kwam het: 'Er zijn mensen die graag zouden willen
dat de universiteiten door Endemol bv worden opgekocht en worden omgetoverd in
carrierefabrieken met televisiespelletjes en camera's, maar gelukkig houdt het
monster zich voor een dag koest.'

    Komrij memoreerde dat hij jaren geleden door een hoogleraar van een
universiteit te A. denigrerend een zwerfhond is genoemd. Hij herinnerde ook met
enig sarcasme aan het eredoctoraat dat dichter Victor van Vriesland in de jaren
50 kreeg.

    En weer was er de spotter Komrij, die, vlak voor iedereen hem kwam
gelukwensen, zijn eigen eredoctoraat wenste te relativeren: 'Ik zou liever
zwerfhond dan eredoctor worden genoemd. Voor een eredoctoraat hoef je niets
gedaan te hebben en je hoeft er ook niets voor te doen. Dat eredoctoraat is de
straf als je je als dichter niet op je 20ste hebt verhangen!'

    Gerrit Komrij tijdens de ceremonie waarbij hij tot eredoctor in de letteren
werd benoemd. Foto Hans Kouwenhoven

    Onderscheidingen ; Wetenschap en techniek ; Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               89 of 94 DOCUMENTS

                                Algemeen Dagblad

                                January 24, 2000

'Gang naar rechter is vooral bangmakerij'

BYLINE: DOOR JOB VAN DE SANDE

SECTION: Binnenland; Pg. 3

LENGTH: 385 words

DATELINE: Rotterdam


    De kans is klein dat de Commissie tot Onderzoek van de Rekening (COR) alsnog
vooraf inzage in haar dossiers moet geven aan minister Peper. Dat stellen
rechtsgeleerden naar aanleiding van de uitspraken dit weekeinde van Pepers
advocaat, Mentink, dat de oud-burgemeester mogelijk via de rechter inzage zal
eisen.

    Volgens de Utrechtse jurist prof. mr. F. Michiels maakt Peper weinig kans
bij de rechter. 'Ik zie niet in op welke gronden de rechter de raadscommissie
kan dwingen haar dossiers vooraf aan Peper te geven', zegt Michiels. Ook de
Nijmeegse hoogleraar staatsrecht, prof. mr. C. Kortmann, betwijfelt een
rechtzaak zinvol is. 'Iedereen kan naar de rechter stappen. Maar dan moet je wel
iets te vorderen hebben. Ik zou niet weten wat Peper kan aanvoeren.'

    Professor Michiels vindt de gang naar de rechter 'bangmakerij'. 'Juridisch
zie ik er weinig in. Dit is meer machtsvertoon', zegt Michiels. Net als Kortmann
sluit hij niet uit dat het een vertragingstactiek is.

    Beide hoogleraren wijzen erop dat in de wet weinig is geregeld over
onderzoeken zoals de Rotterdamse raadscommissie die nu houdt. Zo hebben
gemeenteraden geen enqueterecht. Daarom kan een gemeentelijke commissie geen
mensen onder ede horen, zoals de Bijlmer-commissie wel kon. In de onlangs
gepresenteerde plannen voor de hervorming van het lokale bestuur wordt wel
gepleit voor het recht van enquete voor gemeenteraden.

    Volgens de rechtsgeleerden kan Peper ook nog naar de rechter stappen als het
rapport eenmaal klaar is. 'De rechter moet dan vaststellen of de conclusies in
het rapport voldoende zijn onderbouwd', zegt Michiels. Volgens hem is de positie
van Peper wel zwakker als hij nu geen gebruik maakt van zijn recht op wederhoor.
Ook Kortmann verwacht dat het lastig zal zijn achteraf de commissie bijvoorbeeld
wegens smaad aan te klagen. 'In Nederland heeft een politicus in dit soort zaken
minder kansen dan een gewone burger. Van politici wordt meer
incasseringsvermogen verwacht.'

    Met lege handen verlaten de commissieleden Cornelissen (links) en Van
Ravesteyn het kantoor van Steins Bisschop Meijburg en Co. Oud-burgemeester Peper
kwam niet opdagen.Foto Peter Hilz

    Fraude en corruptie ; Lokale politiek ; Politiek en Staat ; Binnenlandse
Politiek ; Gemeenten ; Recht ; Criminaliteit ; Delicten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               90 of 94 DOCUMENTS

                                Algemeen Dagblad

                                January 24, 2000

Blik, 'bijbel' van Vlaamse bajesklant

BYLINE: DOOR ONZE CORRESPONDENT JAN SCHILS

SECTION: Media; Pg. 22

LENGTH: 754 words

DATELINE: Brussel


    'Het is waar, want het staat in Blik'. Een groter compliment voor een dag-
of weekblad lijkt nauwelijks denkbaar. Heidi Vandebosch (28) uit Diepenbeek in
Belgisch Limburg, medewerkster communicatiewetenschappen aan de universiteit van
Leuven, tekende deze uitspraak diverse keren op uit de mond van bijna 200
gevangenen in heel Vlaanderen.

    Zij interviewde de gedetineerden in gevangenissen in Leuven, Brugge,
Dendermonde, Hoogstraten en Hasselt voor haar zo pas verschenen proefschrift.
Dat gaat over het gebruik van de massamedia door gevangenen in Vlaanderen. Die
blijken gemiddeld vijf uur naar tv te kijken op een doordeweekse dag en
gemiddeld zeven uur op zaterdag en zondag. De Vlaamse commerciele zender VTM
wordt het meest bekeken in de gevangenis. Van de dagbladen is Het Laatste Nieuws
het populairst onder de bajesklanten. Maar verreweg het meest gelezen blad is
het weekblad Blik dat tot dezelfde uitgeversgroep behoort, zo constateerde
Vandebosch.

    Ze wijst op de geloofwaardigheid die Blik geniet bij zijn lezers, niet in
het minst als het om rechtszaken gaat, zoals de in Belgie dikwijls spectaculaire
juryprocessen voor een Hof van Assisen. Vandebosch: 'De gedetineerden en hun
families hebben in Blik al die jaren - het blad bestaat sedert 1985 - een soort
encyclopedie en bijbel ontdekt.'

    Voor deze categorie lezers is Blik een soort vakblad op tabloidformaat. Wat
in Blik over processen verschijnt, is voor hen de absolute waarheid. Het is al
zover gekomen dat Blik in Vlaanderen synoniem staat voor het gevangenisweekblad.
'Zo worden de contactadvertenties in Blik door de gevangenen gebruikt om elkaar
te laten weten in welke gevangenis ze na hun arrestatie zijn beland', weet
Vandebosch.

    Voor Blik-hoofdredacteur Frank Schraets (35), die na een loopbaan bij de
krant Het Volk en een freelance-bestaan voor o.a. Humo, zeven jaar geleden als
eindredacteur bij Blik kwam en vier jaar later hoofdredacteur werd, is het
proefschrift van Vandebosch een bevestiging van wat hij en de redactie al
wisten: 'We zijn een uniek blad dat een onwaarschijnlijk sterkie band heeft met
zijn lezers. We spreken van de 'Blik-familie'. Lezers die elkaar
verjaarsdagkaarten sturen, waar vind je dat? Of slachtoffers van misdrijven die
elkaar schrijven. We hebben een aantal zeer succesvolle servicerubrieken. Wij
proberen ook politici te beinvloeden, bijvoorbeeld om misstanden bij justitie en
politie aan te pakken. Dat deden we allang voordat in Belgie de zaak-Dutroux
losbarstte. Kortom, er is sprake van een levendige interactiviteit tussen de
lezers van Blik onderling en tussen de lezers en ons blad.'

    Als doelgroep omschrijft Schraets de gewone man in de straat. Vooral mensen
uit de middelste en lagere sociale klassen lezen Blik. 'Wij zijn eigenlijk een
blad dat dieper ingaat op de actualiteit. Wij schenken veel aandacht aan de
mensen bij de feiten. Wie zijn ze? Wat heeft hen bewogen? De emoties van de
mensen, daarmee zijn wij bezig.'

    Dat Blik juist daarom door heel wat 'vakbroeders' wordt weggehoond als een
schreeuwerig, intellectueel niet hoogstaand sensatieblad, waarvan openingskoppen
als 'Vijf jaar na haar scheiding kwam Walter Lieve (56) doodschieten', 'Mijn
eigen zoon wilde me dood' en 'Wie heeft mijn dochter meegelokt' zouden getuigen,
laat Schraets volkomen koud: 'Ik ken de lacherige reacties binnen bepaalde
media. Ze hebben kritiek op ons intellectueel niveau. Ik vind dat een hypocriete
houding. We zijn met een wekelijkse verkoop van 82.000 exemplaren die 275.000
lezers bereiken, een van de meest gelezen bladen in Vlaanderen. We brengen
regelmatig verhalen die ze zelf graag hadden willen hebben. Vaak ook vinden we
onze verhalen later in een andere vorm bij hen terug.'

    Het oordeel van justitie op Blik noemt Schraets 'dubbelzinnig'. De
justitietop (openbare aanklagers, rechters) is vaak niet gelukkig met de inhoud
van het blad, dat jaren geleden al de werking van het justitieapparaat fel
bekritiseerde.

    Hoofdredacteur Schraets: 'Ons wordt in deze kringen bijvoorbeeld niet in
dank afgenomen dat wij de slachtoffers van gewelddaden en andere misdrijven aan
het woord laten. Anderzijds ervaren we van de mensen in het veld, rijkswachters
en politiemensen die heel dicht bij de dagelijkse praktijk staan, veel sympathie
en medewerking.'

    Hoofdredacteur Frank Schraets en zijn misdaadblad Blik: 'De emoties van de
mensen, daarmee zijn wij bezig.' Foto Peter Vincent Schuld

    Tijdschriften ; Penitentiaire inrichtingen ; Recht ; Justitie ; Media ; Pers

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               91 of 94 DOCUMENTS

                                Algemeen Dagblad

                                January 19, 2000

Musical van vlees en bloed

BYLINE: DOOR ONZE CORRESPONDENT JAN SCHILS

SECTION: binnenland; Pg. 5

LENGTH: 833 words

DATELINE: Brussel


    Tussen het maken van gehakt, worst en pate door schreef slager Hubert
Schoenmakers een musical over wijlen de populaire Belgische koningin Astrid.
Koning Albert II verleende opvallend genoeg zijn medewerking en komt in augustus
naar de voorstelling kijken.

    Er ging een schok door Belgie toen 65 jaar geleden de in waanzinnig
populaire, uit Zweden afkomstige Astrid bij een verkeersongeluk in het Zwitserse
Kussnacht om het leven kwam. Haar man, koning Leopold III, had de controle over
het stuur verloren en botste tegen een boom. De jonge koning zelf kwam er met
lichte verwondingen vanaf.

    Meer dan een miljoen mensen stonden dagenlang in de rij om van hun geliefde
Astrid afscheid te nemen. Zij was voor veel Belgen een idool, omdat zij dicht
bij de mensen stond en lak had aan het strenge protocol aan het paleis. Dit tot
groot ongenoegen overigens van het katholieke establishment en de toen al
vermolmde hofkliek aan het paleis in Laken, die haar niet mochten omdat zij
protestantse was. 'Hoe kan de kroonprins in godsnaam en bruid kiezen die
'slechts' de huishoudschool heeft gedaan?', zo werd in deze kringen gespot. Ze
zouden de volle negen jaren dat het huwelijk tussen Leopold en Astrid duurde,
haar spontaniteit en charisma als 'ongepast' veroordelen.

    Maar de Belgische bevolking is Astrid nooit vergeten. Toen afgelopen
september kroonprins Filip plotseling voor de dag kwam met zijn Mathilde, die in
een oogwenk immens populair werd, werden er al gauw vergelijkingen gemaakt
tussen haar en Astrid. Het meest opmerkelijke daarbij was misschien dat zowel
het huwelijk van Leopold en Astrid als dat van Filip en Mathilde een huwelijk
uit liefde was, toch geen vanzelfsprekendheid in deze kringen.

    Toch was de musical 'Astrid' al lange tijd in voorbereiding voordat het
fenomeen Mathilde aan de Belgische horizon verscheen. Schoenmakers (32), een
typische autodidact die al vanaf zijn 23ste jaar verschillende musicals schreef:
'Ik ben er zes jaar geleden al mee begonnen. Astrids levensverhaal leek mij
bijzonder geschikt voor een musical. Kijk maar eens naar de grote
musicalklassiekers. Ze hebben allemaal een aantal ingredienten gemeen zoals
romantiek, conflictstof, wervelende showelementen, een stevige rode draad met
dramatische spankracht en een goed plot.'

    Schoenmakers, die zelf voor het script, de liedjesteksten en de regie
instond, besefte tijdig het gevaar dat zijn musical, waaraan 200 mensen onder
wie 150 acteurs zeven maanden onafgebroken hebben gewerkt, een documentaire zou
worden. Daarom bouwde hij een aantal wervelende showelementen in, zoals de
bekendmaking van de verloving, de bruiloft en de entree van Astrid in de haven
van Antwerpen waar honderdduizenden mensen haar geestdriftig begroetten. Maar
ook haar bekende 'uitstapjes' in Brussel met de kinderwagen, die het strenge hof
tot wanhoop dreven, geven de musical een menselijk trekje. De 22-jarige actrice
Sylvia Vandeurzen uit Antwerpen, die afstudeerde aan het Brusselse
conservatorium, moet Astrid op het toneel doen herleven.

    Schoenmakers wist de Belgische koning Albert meer dan warm te maken voor de
musical over diens moeder. Albert II opende de koninklijke archieven voor de
eenvoudige slager uit Bilzen en stelde tientallen foto's van Astrid ter
beschikking om haar en haar omgeving waarheidsgetrouw te kunnen weergeven. Ook
heeft de vorst zijn 'hoge bescherming' aan deze musical verleend, een eer die
niet alle dagen wordt verleend.

    De bekende componist Tars Lootens was net als de Belgische koning onder de
indruk van het thema, het verhaal en het plot. Na een paar dagen bedenktijd
belde hij de slager dan ook terug met de mededeling dat hij 'dolgraag' de muziek
voor de musical wilde componeren. Schoenmakers: 'De muziek moest aanleunen bij
het genre van de musicalgrootmeesters als Andrew Loyd Webber en de typische
Disneysounds.' Kenners van het genre zijn enthousiast. 'Astrid' wordt al ver
voor de premiere in een adem genoemd met meesterwerken als The Sound of Music en
Oliver. Want: een grootste ouverture, ontroerende ballades, meeslepende
melodieen en terugkerende thema's, 'Astrid' heeft het allemaal.

    Schoenmakers vond wel dat zijn 'Astrid' niet mocht eindigen met de treurige
gebeurtenis in Kussnacht. Om het verhaal meerwaarde te geven en tegelijkertijd
de geschiedenis geen geweld aan te doen, koos hij voor een plot waarin de
mateloze inzet van koningin Astrid voor het gewone volk tot uiting kwam. Hij
vond de oplossing in Alfred, een 8-jarig jongetje dat de zware economische
crisis van de jaren dertig aan den lijve ondervindt en hulp vraagt aan Astrid.
Een smeekbede die - Astrid zou Astrid niet zijn - liefdevol gehoor vindt.

    Tussen zijn slagerswerkzaamheden door schreef Hubert Schoenmakers een
musical over wijlen de Belgische koningin Astrid, die de goedkeuring van het
koningshuis kreeg. Foto Peter Vincent Schuld

    Musical ; Koningshuizen ; Politiek en Staat ; Recht ; Staatsrecht ;
Staatsvormen ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               92 of 94 DOCUMENTS

                                Algemeen Dagblad

                                January 15, 2000

PAUS JOHANNES PAULUS II: STOPPEN OF DOORGAAN?

BYLINE: SAMENSTELLING: MARJORIE TJON A FONG

SECTION: In het nieuws; Pg. 3

LENGTH: 553 words


    De agenda van Paus Johannes Paulus II is dit jaar (2000) bomvol, maar hij
tobt met een zeer slechte gezondheid. Moet hij blijven of juist aftreden?

    Is het pausdom als instituut niet achterhaald? Leeft het nog bij katholieke
gelovigen?

    De strijd om de opvolging van Karol Wojtyla is al begonnen. Aan welke
eigenschappen moet de nieuwe paus voldoen en uit welk land moet hij komen?

    Rex Brico, publicist

    Ik vind dat hij dit jaar moet uitzitten, hij heeft zo naar dit jubeljaar
uitgekeken. Maar volgend jaar moet hij aftreden. De ervaring leert dat als de
paus ziek is, kleine pausjes in zijn buurt de macht willen overnemen.

    Een gezicht aan het hoofd van de kerk is een goede zaak, maar dan niet met
alle volmachten zoals de paus die nu heeft. Hij zou de macht eigenlijk moeten
delen met een college.

    Deze paus was eerder een leerstellige dan een pastorale paus. De nieuwe
kerkvorst moet zich bekommeren om de zorgen van het gewone volk. Liever geen
paus meer uit Oost-Europa, want daar is de Verlichting nooit doorgedrongen.

    Edward Schillebeeckx, theoloog

    De paus is zo ziek dat je hem wilt besparen dat hij blijft. Trouwens, de
mogelijkheid tot aftreden bestaat al. Als de paus van het toneel verdwijnt, moet
hij wel echt afscheid nemen en niet achter de schermen nog actief zijn.

    Een leider van het wereldepiscopaat moet er zijn. Bij een conflict onder
bisschoppen is het goed als iemand het laatste woord heeft. Maar het gaat om de
invulling in Rome. Die staat haaks op het beginsel van collegialiteit.

    Hij moet streven naar meer decentralisatie. Verder: een niet autoritaire
persoon, menselijk. Paus Johannes 23ste had meer sympathie, ook al was hij
conservatiever dan deze paus. Die reageert echt als een Poolse kerkvorst.

    Grete Verhey-de Jager, eerste vrouwelijke priester Oud-Katholieke Kerk

    Los van deze paus, vind ik dat het op een bepaalde leeftijd goed is om de
fakkel over te dragen aan de jongere garde. Daarom worden bij ons de bisschoppen
tot hun 70ste jaar gekozen.

    De kloof tussen de theorie van Rome en de praktijk van de parochie is te
groot. De enorme afstand en de hierarchie belemmeren een open discussie over
bijvoorbeeld het tekort aan priesters, vrouwen in het ambt en abortus.

    De nieuwe paus zou meer onderwerpen bespreekbaar moeten maken, want de
parochiaan vindt te weinig gehoor. Mensen hebben niet het gevoel dat hun
problemen bespreekbaar zijn, maar dat er te veel van bovenaf wordt opgelegd.

    Henk Baars, voorzitter Acht Mei Beweging

    Het is aan de paus om te beslissen. Bovendien heeft hij een tijd geleden
zelf aangekaart of hij tot het einde door moet gaan. Het is niet menselijk meer
om hem, in deze conditie, nog zoveel verantwoordelijkheid te geven.

    Het leeft voor een groot deel nog wel. Maar het gaat om de invulling. Paus
Phannes 23ste was geliefd om zijn warme menselijke uitstraling. Dat mist de
paus. Zijn aanpak heeft in het westelijke deel van de kerk kwaad bloed gezet.

    Het moet een leider zijn die gelovigen aanvoelt en hen raadpleegt. Ik denk
aan een paus uit bv. Zuid-Amerika. Daar heeft de katholieke kerk de meeste groei
en kunnen ze met recht onderwerpen als armoede aan de kaak stellen.

    Religieuze ambtsdragers ; Katholicisme ; Levensbeschouwing ; Religie ;
Christendom ; Economie ; Beroepsgroepen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               93 of 94 DOCUMENTS

                                Algemeen Dagblad

                                January 15, 2000

Het laatste wat je doet

BYLINE: DOOR MILJA DE ZWART

SECTION: Magazine; Pg. 34

LENGTH: 3188 words


    Het zit in een bankje en vult zijn zakken. Kamerlid is een vies woord
geworden.

    Wie het parlement verlaat, wordt daarbuiten zelden met open armen ontvangen.
Van springplank tot valkuil.

    Jammer", zei een kennis van Leoni Sipkes, na een blik op haar curriculum
vitae. "Kun je die acht jaar lidmaatschap van de Tweede Kamer niet wegpoetsen?"
"Zulke zakkenvullers hoeven we hier niet te hebben", kreeg Gerrit de Jong te
horen toen hij wilde solliciteren. "Niemand zit op een oud-Kamerlid te wachten",
is de les die Jan ten Hoopen heeft geleerd.

    18 mei 1998. voor sipkes, de jong, ten hoopen en nog 51 collega's is het hun
laatste dag als volksvertegenwoordiger. Kamervoorzitter Piet Bukman, die ook
vertrekt, spreekt de verwachting uit dat "hun toekomst buiten het parlement
rijker zal zijn". Dat valt tegen. Bijna twee jaar later hebben slechts zeven
oud-Kamerleden een vaste baan gevonden. Tientallen stootten hun neus in
sollicitatieprocedures. Want het Kamerlid heeft een slecht imago: dat zit maar
in zo'n bankje en vult zijn zakken.

    "Mensen vragen me of ik 'blij ben dat ik er niet meer bij hoor'. Je wordt er
op aangevallen. Steeds feller. Daar schrik ik van", zegt Leoni Sipkes (50). Acht
jaar zat ze voor GroenLinks in de Tweede Kamer, toen besloot ze er een punt
achter te zetten. Ze vond het te veel "een beroep dat je verwent", omdat
iedereen je naar de ogen kijkt. Daarom verbijsterde het advies haar om bij
sollicitaties te zwijgen over haar politieke loopbaan. "Ik ben er trots op! En
wat moet ik dan zeggen? Dat ik een tijd ben opgenomen of zo?"

    "Het parlement wordt springplank voor jongeren, op weg naar wat anders",
voorspelde de gezaghebbende politicus Maarten Schakel in 1982 in zijn memoires.
Zeventien jaar zat hij voor de arp en later het cda in het parlement. Hij
hekelde het streven naar 'vernieuwing en verjonging', dat in zwang raakte bij
politieke partijen. Het was tevergeefs. Het Binnenhof is een doorgangshuis
geworden, maar geen springplank naar succes.

    In 1998 was Guikje Roethof met 43 jaar het jongste Kamerlid dat na de
verkiezingen niet terugkeerde. Ze stond te laag op de kandidatenlijst van d66.
Roethof rustte eerst even uit, wendde zich daarna tot twee headhunters en voerde
een aantal gesprekken met mogelijke nieuwe werkgevers. Vooral een functie bij de
Wereldbank sprak haar aan. Als Kamerlid had ze zich beziggehouden met
ontwikkelingssamenwerking en veel rondgereisd in Afrika. Roethof: "De
sollicitatie mislukte, waarschijnlijk omdat ik de theaterschool heb gedaan en
dus nooit een universiteit heb bezocht. Dan ben je vier jaar Kamerlid geweest,
en word je weggestreept tegen de eerste de beste afgestudeerde." Een plan, ooit
op een receptie geboren, moet nu naar succes leiden. Roethof richtte een eigen
bedrijf op en gaat met een internetkrant voorzien in de groeiende behoefte aan
informatie over Europa.

    In 1994, op zijn 33ste, was Hans Huibers (cda) het jongste Kamerlid dat uit
de boot viel. De Kamervoorzitter roemde Huibers, die klein van stuk is, nog
omdat hij "als Zwarte Piet onmisbaar was bij de Sinterklaasviering". Het kostte
hem een jaar, eer hij een 'echte' baan vond: directiesecretaris van de NV
Huisvuilcentrale in Alkmaar. Huibers is nog een goudhaantje. Het is maar weinig
oud-Kamerleden gegeven een baan op directieniveau te vinden. "We hebben veel
oud-Kamerleden in onze computers zitten. Maar ik heb er in 25 jaar geloof ik
ooit een geplaatst", zegt Wim Ravesloot van headhuntersbureau Holtrop Ravesloot
en Partners. Zijn bureau helpt zo'n honderd mensen per jaar aan een
managementfunctie in vooral het bedrijfsleven. "Kamerleden zijn heel goede
mensen, maar wat kan ik met ze? Het bedrijfsleven begint er gewoon niet aan. Dus
begin ik er zelf inmiddels ook niet meer aan." Als hij oud-Kamerleden aan de
telefoon krijgt, zet hij hun gegevens in het bestand en belooft hij te bellen
zodra er een passende vacature is. "Anders is het zonde van het retourtje." Dat
het bedrijfsleven niet op 'de intelligentsia uit Den Haag' zit te wachten, wijt
hij aan vooroordelen. "Die zijn niet tegen individuele Kamerleden gericht, maar
tegen de Tweede Kamer en de politiek als geheel. Het beeld is dat Kamerleden
niet weten hoe het in de maatschappij toegaat. Ze zijn verbaal misschien wel
goed, maar hebben geen operationele expertise. Er wordt in de politiek maar
gepraat en gepraat. De besluitvorming kenmerkt zich door stroperigheid en de
afwegingen vinden niet plaats op grond van economische motieven."

    "Ach, het past wel een beetje in het tijdsgewricht. Lifetime employment
bestaat niet meer." Jan ten Hoopen (53) klinkt manhaftig, maar het was voor hem
een 'enorme teleurstelling' dat hij niet opnieuw voor het CDA in de Tweede Kamer
werd gekozen. Hij was een van de zeldzame parlementariers die hun wortels hebben
in het bedrijfsleven. Een uitzondering op de regel dat "Kamerleden nog nooit een
onderneming van binnen hebben gezien", zoals vetrekkend werkgeversvoorzitter
Hans Blankert twee maanden geleden schamperde. Ten Hoopen heeft veel om handen,
er komen ook "regelmatig dingen voorbij". Toch hindert hem iets. "Mensen die
vanuit een ambtelijke organisatie of het onderwijs naar de Tweede Kamer gaan,
hebben vaak de garantie dat ze kunnen terugkeren. Dat is in het bedrijfsleven
niet zo. Wij nemen dus aanmerkelijk meer risico's als we de politiek ingaan. Ik
vind dat een rechtsongelijkheid. Het bedrijfsleven klaagt vaak dat er zo weinig
ondernemers in de Kamer zitten. Maar als het bedrijfsleven dat zo belangrijk
vindt, moet het dat ook mogelijk maken. Dan moeten er regelingen zijn voor
daarna. Ik denk aan een fonds voor om- en bijscholing."

    "Wat is de toegevoegde waarde van een oud-kamerlid anders dan dossierkennis
en een netwerk?" vraagt Paul Nobelen van headhuntersbureau Spencer Stuart zich
af. "Opdrachtgevers zijn bovendien bang dat ze een politiek dier met een dubbele
agenda binnenhalen." Nobelen, die werkt voor bedrijfsleven en nonprofit-sector,
schetst het profiel van het ideale oud-Kamerlid: jong en v Cent Cent r het
Kamerlidmaatschap werkzaam in de marktsector. Alleen zijn die dun gezaaid. Keer
op keer blijkt uit onderzoek dat de volksvertegenwoordiging in Den Haag geen
afspiegeling is van de maatschappij, maar vooral bestaat uit ambtenaren en
onderwijzers. Dat wordt gezien als een belangrijke oorzaak van de kloof tussen
kiezer en politiek. Om weer in de gunst van de kiezer te komen, bonden
partijvoorzitters de strijd aan met de 'grijze muizen' in de fracties. Ze gingen
op zoek naar kandidaten van vlees en bloed. Het cda bedacht begin jaren negentig
dat drie termijnen van vier jaar in de Tweede Kamer de limiet moest zijn.
Partijvoorzitter Hans Helgers paste die omstreden regel in 1998 zonder pardon
toe. Ook de andere cda'ers waren hun toekomst in de Kamer niet meer zeker. In
1994 telde de 34-koppige fractie maar vier debutanten; vier jaar later waren er
van de 29 twaalf nieuw.

    PVDA-voorzitter Felix Rottenberg kondigde bij zijn aantreden in 1992 aan dat
hij de bezem door de fractie zou halen. Hij wilde afrekenen met kliekvorming en
onbegrijpelijk neuzelende specialisten. Hij zou 'vers generalistisch talent' met
gevoel voor het gewone volk rekruteren. Gevolg: in mei 1994 vielen 19 van de 49
pvda'ers uit de boot. Toch slaagde de missie niet. Arend Jan Dunning, die in
1998 de fakkel overnam van Rottenberg, klaagde opnieuw over 'detaillistisch
zanikende' Kamerleden. Nu viel voor negen van de 37 pvda'ers het doek.

    Mieke Sterk zou zich niet zomaar "door de partijbobo's uit de Tweede Kamer
laten flikkeren", zei ze in september 1997 in een interview in Vrij Nederland.
Maar de oud-atlete (54), nota bene door Rottenberg in 1994 gevraagd om zich
verkiesbaar te stellen, zit nu al ruim een jaar thuis. Niet omdat ze zich
verveelt, maar noodgedwongen, met haar arm in het gips na een 'spectaculaire
val' in een parkeergarage. "Ik heb vier jaar als een asociaal geleefd; nu kan ik
weer wat meer betekenen voor mensen. Ik doe alles wat op mijn pad komt", zegt
Sterk. Maar geen betaald werk. Ondanks de garantie dat ze kon terugkeren naar
het Regionaal Opleidingscentrum, waar ze voor haar Kamerlidmaatschap een
afdeling bestierde, heeft ze dat nog niet gevonden. Dat komt zo: ze heeft een
assessment achter de rug en is als 'conflictvermijdend type' afgekeurd voor een
leidinggevende functie. Sterk lacht met gierende uithalen. "Ik zei tegen die
psychologe: 'Ik kan u zelfs met krantenartikelen aantonen dat d t niet waar is.'
Assessment - toen ik de Kamer inging bestond dat nog niet. Pure modernistische,
geldverslindende volksverlakkerij! Dat ik dit nog moet meemaken op mijn
leeftijd!"

    Rottenberg huurde in 1994 een outplacementbureau in, dat uitgerangeerde
Kamerleden hielp een andere baan te zoeken. Maar de lichting 1994-1998 kreeg
alleen een gesprek met de toenmalige fractievoorzitter Jacques Wallage. "Ik heb
aangegeven wat ik wilde. De fractievoorzitter zou een goed woordje voor me doen.
Daarna heb ik nooit meer wat van de partij gehoord."

    Anneke Assen (50) zit, gehuld in een kamerjas, aan haar eettafel. Ze is
ziek. Ze is eigenlijk doorlopend ziek sinds ze uit de Kamer is. Assen is een dag
in de week docent aan de faculteit bestuurskunde van de Katholieke Universiteit
Nijmegen. Tot meer is ze op dit moment niet in staat. Voordat ze naar het
Binnenhof ging voor het cda had ze een onderzoeksbureau, maar dat is opgeheven.
Als ze nu solliciteert, merkt ze dat Kamerleden in het algemeen, en cda'ers in
het bijzonder, niet erg welkom zijn in de samenleving. Ook heeft ze enkele
procedures halverwege moeten afblazen. Burn out is de diagnose. Assen: "Ik denk
dat Den Haag de druppel was die de emmer deed overlopen, waardoor ik nu ziek
ben. Ik ben een perfectionist, gedreven, heb een sterk ontwikkeld arbeidsethos.
En dan komen er allemaal tegenslagen tegelijk: ik de Kamer uit, mijn man kreeg
zijn ontslagbrief, de kinderen verlieten het huis. Dan is de veerkracht weg en
knapt het elastiek."

    Het stoplicht inspireerde in 1998 cda-voorzitter Helgers tot een
beoordelingssysteem voor de 34 fractieleden. Met negen anderen kreeg Assen
'oranje knipperlicht'. De mededeling dat ze niet meer hoefde te rekenen op een
verkiesbare plaats, kwam voor haar als een complete verrassing. "Ik snapte er
niets van. Mijn kandidatuur schijnt onderwerp van enorm gekonkel te zijn
geweest. In september bleek ik van de lijst te zijn afgevoerd. Men vindt me te
aardig en bescheiden, denk ik, en de partij was op zoek naar straatvechters."
Assen vindt dat de inmiddels afgetreden partijvoorzitter Hans Helgers 'veel te
hard tekeer is gegaan'. "Zo ga je niet met mensen om. Het heeft de partij ook
geen goed gedaan." Partijgenoot Kees Bremmer (51) valt haar bij. Hij was
weliswaar een van de acht cda-Kamerleden die meteen 'groen licht' kregen, maar
toch eindigde hij op een onverkiesbare plaats. Bremmer, die bijna 25 jaar
onafgebroken in dienst is geweest van het cda, mocht van Helgers vorig jaar de
verkiezingscampagnes voor Provinciale Staten en het Europese Parlement leiden.
Nu plukt hij de vruchten van zijn diploma van de lerarenopleiding, dat hij
halverwege de jaren zeventig haalde. Hij geeft 'met plezier' vier dagen per week
maatschappijleer op twee middelbare scholen. Eerdere sollicitaties wilden niet
erg vlotten. "Ik ben een paar keer tweede geworden. Dan kreeg ik te horen dat ik
toch niet echt goed thuis was in de zorgsector of het onderwijs. Men associeert
politici vooral met spelletjes en flux de bouche."

    Mieke van der Burg (54) gooide het roer om. Het oud-pvda-Kamerlid volgt een
opleiding tot 'mediator', bemiddelaar, en vond een baan voor drie dagen in de
week als secretaris van de Stichting Geschillenbehandeling Zuivel. Bij
sollicitaties merkte ze dat haar negenjarige Kamerlidmaatschap als een 'gat' in
haar curriculum vitae werd beschouwd. "Ze weten niet hoe ze dat moeten
waarderen. Ze kijken naar wat je daarvoor hebt gedaan en dan zeggen ze: 'Dat is
wel erg lang geleden.' Alsof je negen jaar niets hebt gedaan."

    "Ik ben los werkman", zegt Gerrit de Jong (55). Negen jaar zat hij in de
Kamer voor het cda. Nu knapt hij als zelfstandig consultant klussen op voor een
trits bewindslieden en internationale organisaties en buigt hij zich over de
toekomst van schippersinternaten. "Ik ben de gevangene van mijn wachtgeld. Het
liefst zou ik een echte baan vinden, zodat ik in een keer van die uitkering af
ben." Nog tijdens zijn Kamerlidmaatschap meldde De Jong zich bij tal van
headhunters. Maar ook voor de econoom, die onderdirecteur was van het Instituut
voor Onderzoek naar Overheidsuitgaven en secretaris van de Sociaal-Economische
Raad, liep dat op een teleurstelling uit. "Je staat er uitermate slecht op als
Kamerlid. Dan was de headhunter enthousiast over een bepaalde functie, maar zei
het bestuur van zo'n organisatie: 'Zulke zakkenvullers hoeven we hier niet te
hebben'."

    De stap van gerrit de jong is geen ongebruikelijke. Oud-vvd-Kamerlid Anne
Lize van der Stoel (45) richtte ook een adviesbureau op. Negen Kamerleden die in
1994 afscheid namen, hebben nu inkomsten als zelfstandig adviseur. "Als je niks
wordt aangeboden, ga je dus de consultancy in. Het Kamerlidmaatschap als
kruiwagen naar een mooie nieuwe baan kun je wel vergeten", zegt Nelleke
Westerhof van Human Capital Group Executive Search, beter bekend als het Biltse
bureau Van der Kruijs. De ogen van Westerhof glijden over de lijst namen van
Kamerleden die in 1998 afzwaaiden. Ze kent er velen. Ongeveer een jaar voor de
verkiezingen melden zich al enige tientallen bij Van der Kruijs. Het bureau
heeft de naam goed te zijn in de markt die dichtbij de overheid staat. Waarmee
niet is gezegd dat Van der Kruijs Kamerleden makkelijk aan een baan helpt. "De
Kamer is een valkuil", meent Westerhof. "Het Kamerlidmaatschap is een
verslavende baan. Kamerleden worden relatief goed betaald. Ze hebben lange
vakanties. Ze worden gewaardeerd, ze zijn overal welkom. Dat geeft ze een zekere
glamour. Ze krijgen vaak een air van 'kijk eens hoe belangrijk wij zijn', en
daardoor een vertekend beeld van hun kennis en kunde. Ze hebben maar een smalle
basis en er zijn niet veel functies waarin hun specialistische ervaring wordt
gevraagd. Bovendien: werkgevers lijden aan koudwatervrees, ze zijn bang dat een
oud-Kamerlid het niet aankan om middenin een organisatie te zitten, als ze
vroeger aan de teugels hebben getrokken en direct naar de minister liepen."

    "Ex-kamerleden zijn minder welkom in de samenleving dan vroeger", weet ook
oud-Kamervoorzitter Piet Bukman (cda). Persoonlijk lijdt hij daar overigens niet
onder. Sinds februari is hij met pensioen en net als de meeste van zijn
lotgenoten steekt hij zijn energie in het besturen van bedrijven, stichtingen en
werkgroepen. Maar hij kan wel begrip opbrengen voor de kritiek op de
volksvertegenwoordiging. "Als je er middenin zit, zie je de zwakheden in het
besluitvormingsproces niet zo. Maar als buitenstaander valt vooral de
draderigheid op van al die dossiers waarover de politiek het niet eens kan
worden." Met weinig heimwee denkt Bukman terug aan de wekelijkse stemmingen over
pagina's en pagina's amendementen op wetsvoorstellen, waarin hij als
Kamervoorzitter wel eens verdwaalde. "Dan vraag je je af: waar is de Tweede
Kamer mee bezig? Met de grote lijnen? Bovendien beginnen velen aan het
Kamerlidmaatschap zonder overmatige maatschappelijke ervaring. Dat kan ertoe
leiden dat Kamerleden niet meer worden gezien als wijze controleurs van de
regering." Bukman heeft een simpele oplossing. "Verklein de Tweede Kamer.
Honderd in plaats van honderdvijftig Kamerleden is genoeg." Ze zullen zich dan
wel m Cent eten beperken tot de grote politieke vraagstukken, denkt hij.

    Was het vroeger beter? stef dijkman, die in 1983 de CDA-fractie verruilde
voor die van de PPR en in 1986 de Kamer verliet, kan zich een
sollicitatiegesprek bij een gerenommeerd ingenieursbureau nog goed herinneren.
"Negen jaar Kamerlid geweest? U kunt dus helemaal niets", stelde de
sollicitatiecommissie vast. Het was vroeger wel anders, denkt Joop Worrell,
Kamerlid van 1974 tot 1989 en tegenwoordig voorzitter van de vereniging van
oud-Kamerleden. In de jaren zestig en zeventig was het Kamerlidmaatschap vaak de
bekroning van een lange maatschappelijke loopbaan. Worrell: "Onze generatie zat
drie, vier perioden in de Tweede Kamer. Dan was je al gauw ouder dan vijftig als
je eruit ging, dus ontving vrijwel iedereen wachtgeld tot aan zijn pensioen."
Bovendien lonkte na het Binnenhof nog altijd het burgemeesterschap. Sterker, het
was een standaardoplossing voor ex-Kamerleden. Van de lichting die in 1994
vertrok, werden er nog zeven burgemeester. Maar tegenwoordig is het aantal
posten door gemeentelijke herindelingen zo gekrompen dat de gegadigden elkaar
verdringen. Wie geen lid is van een regeringspartij, is al bij voorbaat vrijwel
kansloos. Schrale troost voor oud-Kamerleden met ambitie in die richting is dat
ook het burgemeesterschap een fuik is. Headhunter Nobelen: "Burgemeesters, dat
is ook zo'n moeilijk te plaatsen categorie."

    streamliners "Wat is de toegevoegde waarde van een oud-Kamerlid?
Opdrachtgevers zijn bang dat ze een politiek dier met een dubbele agenda
binnenhalen."

    "Ze kijken naar wat je voor je Kamerlidmaatschap hebt gedaan en dan zeggen
ze: 'Dat is wel erg lang geleden.' Alsof je al die jaren niets hebt gedaan."

    Oud-Kamerleden: Lichting 1994-1998

    De Derde Kamer: Van de 54 parlementariers die in '98 de Kamer verlieten
vonden slechts zeven een nieuwe betrekking. Oud-kamerleden zijn niet plaatsbaar.

    Hubert Fermina (D66) is sinds mei 1998 directeur van het Landelijk Bureau
Racismebestrijding.

    Wim van Gelder (PvdA) had wachtgeld tot zijn pensioen, maar zocht vast werk.
Dat vond hij bij Het Expertise Centrum als adviseur.

    Alis Koekkoek (CDA) is weer hoogleraar staatsrecht aan de Katholieke
Universiteit Brabant.

    Hans Jeekel (D66) kon weer terug naar het ministerie van Landbouw. Sinds
september 1999 werkt hij bij Rijkswaterstaat.

    Dzsingisz Gabor (CDA) werd in september 1998 landbouwraad in zijn
geboorteland Hongarije.

    Willem Keur (VVD) keerde terug naar zijn aardappelbedrijf. Of Keur nog wat
wachtgeld ontvangt, is afhankelijk van de winst die hij heeft gemaakt.

    Bob van den Bos (D66) is sinds juni 1999 lid van het Europees Parlement.

    Jos van Rey (VVD) had wachtgeld tot zijn pensioen, maar werd wethouder in
Roermond.

    Marian Soutendijk (CDA) werd wethouder in Nuenen, maar liet haar man in juli
1998 een afscheidsbrief bezorgen bij het college, omdat ze niet gelukkig was.

    Arie de Jong (PvdA) werd gedeputeerde in Zuid-Holland, maar moest in juli
1999 aftreden vanwege de 'bankiersaffaire' die de provincie in opspraak bracht.

    Guikje Roethof (D66) begon een Europese inter-netkrant.

    Anne Lize van der Stoel (VVD) werd zelfstandig adviseur.

    Mieke Sterk (PvdA) doet alles wat op haar pad komt.

    Kees Bremmer (CDA) werd leraar maatschappijleer.

    Gerrit de Jong (CDA) is los werkman.

    FOTOGRAFIE: HANS KOUWENHOVEN

    Parlement ; Arbeidsvoorwaarden ; Economie ; Sociale Economie ; Recht ;
Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               94 of 94 DOCUMENTS

                                Algemeen Dagblad

                                January 7, 2000

Film over Dutroux monster zonder waarde

BYLINE: DOOR ONZE CORRESPONDENT JAN SCHILS

SECTION: Kunst; Pg. 21

LENGTH: 535 words

DATELINE: Brussel


    De op de zaak-Dutroux geinspireerde Vlaamse film Blue Belgium, the never
ending story, die gisteravond in het Casino van de badplaats Middelkerke zijn
premiere beleefde, wordt ondanks alle goede bedoelingen van regisseur Rob van
Eyck geen kassucces.

    Al tijdens de opnames konden de onbekende acteurs en actrices van deze film,
die maar 750.000 gulden kostte, weinig overtuigen. Tot overmaat van ramp wordt
in de film een soort Engels gesproken dat soms onverstaanbaar is en bijna
voortdurend op de lachspieren werkt. Ook de actrices, die de ontvoerde meisjes
spelen, zijn duidelijk bezig aan hun tweede jeugd en zien er niet als tieners
uit.

    Filmmaker Van Eyck presenteert zijn film als fictie, maar alle
hoofdrolspelers in de echte zaak-Dutroux zijn in de film duidelijk herkenbaar.
Van Eyck behoort in Belgie tot de aanhangers van de zogeheten complottheorie.
Hij tracht een verklaring te geven voor de reeks van onopgehelderde misdaden
(Bende van Nijvel) en andere gruwelijke gebeurtenissen (de door de bende van
Dutroux ontvoerde en vermoorde meisjes), die Belgie de afgelopen 15 jaar hebben
getroffen.

    Hij meent die verklaring gevonden te hebben in de kleine groep van
invloedrijke families die in Belgie de politieke agenda dicteert. Niet Phil
(Dutroux), gespeeld door Paul Cassiers, maar Victor (Nihoul), gespeeld door Mark
Crauwels, krijgt van de groep duistere machthebbers de opdracht het land te
destabiliseren en een klimaat van angst te scheppen om de gewone burger ertoe te
brengen harde repressie te aanvaarden en zelfs te verwelkomen.

    Terwijl Phil en zijn kompaan Jack (Weinstein), gestalte gegeven door Jacques
Verbiest, jonge meisjes ontvoeren, verkrachten en vermoorden, organiseert Victor
de in Belgie berucht geworden 'roze balletten' voor vooraanstaanden uit
politiek, industrie, magistratuur en zelfs de kerk en legt hen zo via chantage
het zwijgen op. Voor die stroperige seksfestijnen hoef je echter niet naar Blue
Belgium te gaan kijken.

    Maar eind goed, al goed, want plotseling maken de gruweldaden plaats voor de
ontknoping: 300.000 mensen betogen in Brussel om uiting te geven aan hun gevoel
van vrees en onveiligheid. Victor wordt door toedoen van zijn duistere
opdrachtgevers premier van Belgie en moet meer wet en orde en minder vrijheid en
democratie brengen.

    De reacties van Vlaamse en buitenlandse filmcritici waren negatief: 'een
lachfilm', 'een ongelukkige gebeurtenis', een 'giller', een 'draak', zo klonk
het. Voor de Tilburgse actrice Petronella van Castel, die Michele Martin, de
vrouw van Dutroux, speelt, was dit haar eerste grote filmrol. Ze ontdekte toch
positieve zaken in de film, zoals de mooie beelden die de kijker 'rust geven om
na te denken'. Jan Temmerman, filmcriticus van de krant De Morgen, zag het
anders: 'Van Eyck is een sympathieke man, maar geen succesvol regisseur. Dit
ruikt een beetje naar lijkenpikkerij. Zelden heeft een Vlaamse film zoveel
buitenlandse belangstelling gekregen als vandaag, maar het sop is de kool niet
waard.'

    V.l.n.r. Paul Cassiers (als Phil, alias Dutroux), regisseur Van Eyck en Mark
Crauwels (als Victor, alias Nihoul) tijdens de opnamen van Blue Belgium. Foto
Peter-Vincent Schuld

    Film

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.
