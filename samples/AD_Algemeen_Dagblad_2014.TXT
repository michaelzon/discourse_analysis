
                               1 of 85 DOCUMENTS



                              AD/Algemeen Dagblad

                            30 december 2014 dinsdag

'Al die woede over integratie raakt me diep'

BYLINE: HANNEKE KEULTJES

SECTION: Nieuws; Blz. 6

LENGTH: 489 woorden


Interview | Josje den Ridder, SCP-onderzoeker

Jihad, IS, islamisering: een snel groeiend aantal Nederlanders is als de dood
dat het misgaat met de integratie. Dat blijkt uit onderzoek door het Sociaal
Cultureel Planbureau. Onderzoeker Josje den Ridder voelt zich geraakt door de
emotionele reacties.

Integratie wordt nu genoemd als groot probleem. Waarom?

,,Als de zorgen over de economie groot zijn, dan verdwijnen alle andere dingen
naar de achtergrond. Dat gebeurde tussen 2008 en 2013: de crisis werd toen snel
genoemd als wij vroegen wat een belangrijk maatschappelijk probleem was. Dat is
eigenlijk tegenintuïtief: je zou juist verwachten dat mensen buitenlanders de
schuld geven als het economisch slechter gaat. Nu het beter gaat, worden andere
problemen als integratie genoemd. Dat zijn spontane antwoorden die mensen geven;
het is geen invuloefening."

De zwartepietendiscussie heeft daar volgens jullie onderzoek ook een stempel op
gedrukt.

,,Dat heeft zeker meegespeeld. Mensen hebben het gevoel dat de Nederlandse
eigenheid onder druk staat. Eén van de ondervraagden zei: 'Nederlanders worden
aan de kant geschoven door buitenlanders, tradities van ons worden bedreigd', zo
wordt dat gevoeld. Nu was Zwarte Piet ook in het nieuws, dat zien wij dan
meestal terug. Ik zou me zorgen maken als het door niemand was genoemd. Kijk
naar de opkomst van IS: we merken dat mensen daar ook bezorgd om zijn en sneller
anti-terreurmissies zullen steunen."

Hoe merken mensen dat het beter gaat met de economie?

,,Nederlanders hoorden en lazen dit jaar betere berichten over de economie. Ze
zien het ook in hun omgeving: mensen die weer een baan krijgen, of de
huizenmarkt die aantrekt. Dan zie je de publieke opinie ook veranderen. Al is de
onderkant van de samenleving (lager opgeleiden, lagere inkomens) minder positief
dan de bovenkant (hoger opgeleiden, hogere inkomens). Die laatste groep was al
best tevreden over de eigen situatie. Ze dachten: ik heb een goed inkomen, ik
heb nog een baan, ik red het nog wel. Maar ze maken zich dan wel zorgen over hoe
het met Nederland gaat. Over hoe het met de ouderen gaat, de onzekere situatie
in de zorg, dat er voedselbanken nodig zijn."

Bent u verbaasd over de uitkomsten?

,,Dat niet. Wel door de heel emotionele antwoorden die we kregen, daar ben ik
echt door geraakt. Mensen zijn bijvoorbeeld boos over hoe de politiek met
integratie omgaat. Er is een sterk gevoel van onrechtvaardigheid: de
hardwerkende Nederlander betaalt belasting en de buitenlanders profiteren.
Mensen die vinden dat het goed gaat in Nederland, geven kortere en zakelijke
antwoorden."

Jullie doen dit onderzoek vier keer per jaar. Wat verwacht u voor volgend jaar?


,,Ik denk dat de gezondheidszorg een steeds groter punt van zorg gaat worden.
Daar maken mensen zich nu al zorgen over en dat zal alleen maar toenemen."

'Het gevoel is: 'wij' betalen, anderen profiteren' (Josje den Ridder)




Bekijk de oorspronkelijke pagina:

LOAD-DATE: 29 December 2014

LANGUAGE: DUTCH; NEDERLANDS

GRAPHIC: Josje den Ridder: 'Mensen maken zich zorgen.'
FOTO FRANK JANSEN

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               2 of 85 DOCUMENTS



                              AD/Algemeen Dagblad

                            29 december 2014 maandag

Blufpoker van Patriot Nr. 1

BYLINE: HANS VAN ZON

SECTION: Nieuws; Blz. 15

LENGTH: 674 woorden


Het wereldtoneel kende dit jaar slechts één hoofdrolspeler: Vladimir Poetin.
Eerst speelde hij gastheer op de Winterspelen in Sotsji. Daarna drong hij het
Westen zijn wil op. Over Syrië, op de Krim en in Oekraïne. 'Nobody f..... with
Vlad.'

Als Vladimir Poetin (62) moet worden gekarakteriseerd met één enkel woord, is de
keuze snel gemaakt. Trots. In zijn geval, TROTS. Met hoofdletters geschreven.
Niet alleen omdat hij fier is op zichzelf. Zijn hele doen en laten is gericht op
dat ene doel: van Rusland weer een trots land maken. Een natie die niet alleen
meetelt in de wereld, maar ook niet met zich laat sollen. Poetin wil de
grootsheid van Rusland herstellen na de val van de Sovjet-Unie en de dans van
het Westen op het karkas van dat ooit machtige communistische rijk. ,,Voor veel
Europese landen lijken soevereiniteit en nationale trots vergeten concepten. Een
luxe,'' zegt de president eerder deze maand in zijn jaarrede in het Kremlin.
,,Voor de Russische Federatie is het een noodzakelijke voorwaarde voor haar
voortbestaan.'' Vladimir Poetin, een kind van de Koude Oorlog, heeft zich daar
in 2014 opnieuw naar gedragen. De KGB-officier die in de jaren '80 aan dat
'oorlogsfront' de DDR zag verkruimelen, overrompelde het Westen met de annexatie
van de Krim en met een pro-Russische opstand in het oosten van Oekraïne. ,,Tot
hier en niet verder,'' luidt zijn boodschap aan de Europese Unie en de NAVO.

Het Westen heeft Poetin leren kennen als een tegenstander van formaat. Iemand
waar voortdurend achteraan moest worden gehold. Omdat hij steeds weer een stap
vooruit was en zich ook niet langer gedroeg volgens de gangbare internationale
normen. Voor het blufpoker van Poetin waren Europa en de VS dit jaar een maatje
te klein. Hij kreeg wat hij wilde: een instabiel Oekraïne. Een Oekraïne dat een
integratie met Europa wel kan vergeten nu het een bufferzone is geworden tussen
West en Oost. Daarmee heeft hij de haviken aan westerse kant bevestigd in hun
mening dat hij 'een uiterst gevaarlijke man is'. Volgens oliemagnaat Gordon
Getty beschikt hij ook over 'een angstaanjagend wapen', Ruslands gigantische
olie- en gasvoorraden, energiebronnen waarvan zowel Europa als China afhankelijk
zijn. ,,Als hij de kranen dichtdraait, valt er elders een hoop stil,'' aldus
Getty.

Realist

Maar Vladimir Poetin is ook een realist. Een politicus die weet dat de wereld
een dorp is geworden waarin de een niet zonder de ander kan. Zeker op
financieel-economisch terrein. Tegenover de ene afhankelijkheid staat een
andere. Zonder olie- en gasexport droogt de belangrijkste inkomstenbron op.
Bovendien laten de westerse sancties in reactie op de Russische inmenging in
Oekraïne zien hoe kwetsbaar de economie is. Rusland is hard op weg naar een
recessie. De roebel keldert in waarde, het bedrijfsleven mist westerse fondsen
voor herfinanciering en ja, ook de gewone burgers krijgen er last van. Met hoge
rentes en westerse producten die of niet meer worden geleverd of door de daling
van de roebel peperduur zijn geworden.

Die economische onzekerheid moet Vladimir Poetin zorgen baren. Als de 'kampioen
van de Russische trots' kan Patriot Nr. 1 onder de bevolking nog altijd rekenen
op een steun waarop Barack Obama jaloers zou zijn. Vorige maand kon de president
bij 80 procent van de Russen geen kwaad doen. Maar dat cijfer zal nooit in een
vrije val komen. Vooral op het platteland geniet Poetin onvoorwaardelijke steun
en geloven de Russen in de werkelijkheid die het Kremlin hen voorschotelt: dat
alles de schuld is van het Westen. Niet dat ze veel te kiezen hebben, want het
is de enige werkelijkheid die er is omdat alle nieuwsbronnen in handen zijn van
de staat of streng worden gecontroleerd. Volgens Angela Merkel schuilt er in die
Russische werkelijkheid nog het grootste gevaar. Het gevaar dat ook Vladimir
Poetin ernaar gaat handelen, het zicht op alle feiten en de balans verliest. In
dat geval kan 2015 een nog woeliger jaar worden dan 2014.

Tot hier en niet verder, luidde zijn boodschap aan de NAVO




Bekijk de oorspronkelijke pagina:

LOAD-DATE: 28 December 2014

LANGUAGE: DUTCH; NEDERLANDS

GRAPHIC: Vladimir Poetin
AFP

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               3 of 85 DOCUMENTS



                              AD/Algemeen Dagblad

                           20 december 2014 zaterdag

Obama laat hack niet onbestraft

BYLINE: TONNY VAN DER MEE

SECTION: Nieuws

LENGTH: 465 woorden


FBI: Bewijs dat Noord-Korea Sony aanviel

De Amerikanen weten het nu zeker. Noord-Korea zit achter de cyberaanval op Sony.
President Barack Obama zal terugslaan, kondigde hij aan. Want zijn land mag
nooit zwichten voor de intimidatie van een dictator. Daarom had Sony de
omstreden film The Interview ook niet mogen terugtrekken.

,,De aanval heeft veel schade aangericht,'' zei Obama gisteren. ,,We zullen
passend reageren, op ons moment en op onze manier.''

De FBI zegt bewijs te hebben dat de Noord-Koreaanse regering achter de hack zit.
De software waarmee de computers van Sony zijn gekraakt (malware), is dezelfde
als die eerder door de Noord-Koreanen is ontwikkeld.

Deze malware is in maart 2013 ook al gebruikt bij een cyberaanval op banken en
media in Zuid-Korea. Ook toen bleek de boze buurman Kim Jong-un de kwade genius.


,,We willen geen maatschappij waarin welke dictator ook, in de Verenigde Staten
censuur kan opleggen,'' verklaarde Obama. ,,Wat gebeurt er als ze straks een
documentaire of nieuwsverslag niet leuk vinden?''

Sony werd eind november gehackt en bedreigd vanwege de film, waarin de CIA
plannen maakt Kim Jong-un te vermoorden.

De hackers, die zich 'Bewakers van de Vrede' noemen, dreigden met terreur tegen
bezoekers van de film. Bioscopen wilden de film niet meer draaien, waarna Sony
de première rond kerst afblies.

Obama begrijpt de zorgen van Sony, maar hij vindt dat de producent nooit had
moeten zwichten. ,,Sony heeft een fout gemaakt. Ik wilde dat ze eerst met mij
hadden gesproken.''

Michael Lynton, hoofd van de filmafdeling van Sony, zei tegen CNN dat zijn
bedrijf geen andere keus had. ,,Wij zijn niet gezwicht, we hebben niet
toegegeven, we hebben doorgezet en we hebben niet opgegeven.''

Het bedrijf wil de film alsnog uitbrengen. ,,We hopen nog steeds dat iedereen
die de film wil zien, de mogelijkheid daartoe krijgt,'' verklaart het bedrijf.
,,We zijn meteen gaan zoeken naar alternatieven voor het uitbrengen van de film
op andere platforms.''

Welke maatregelen Obama tegen Noord-Korea wil nemen, is onduidelijk. Er is al
een handelsembargo. Individuen traceren en voor een Amerikaanse rechter slepen
wordt moeilijk en Noord-Korea 'terughacken' zal averechts werken. De president
wil internationaal een hardere aanpak tegen cyberterreur.

De FBI is verontrust over de 'vernietigende aard' van de hack en het feit dat
een bedrijf en gewone burgers slachtoffer zijn geworden.

Mogelijk is er ook een Chinese link. Maar het is nog niet duidelijk of er
Chinezen hebben meegewerkt of dat de hack alleen werd uitgevoerd vanuit China om
de echte bron te verhullen.

China ontkent elke betrokkenheid. Ook Noord-Korea zegt niets te maken te hebben
met de cyberaanval. Maar een Koreaanse diplomaat noemt de film wel
'bespottelijk' en 'belasterend' voor zijn land.

LOAD-DATE: 9 February 2015

LANGUAGE: DUTCH; NEDERLANDS

GRAPHIC: 'Geen enkele dictator kan de VS censuur opleggen,' antwoordt Obama.
AFP

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               4 of 85 DOCUMENTS



                              AD/Algemeen Dagblad

                           20 december 2014 zaterdag

'Ik lag er zwetend wakker van'

BYLINE: KEES JANSMA

SECTION: Sportwereld

LENGTH: 1440 woorden


Marco van Basten is blij geen hoofdtrainer meer te zijn

Marco van Basten (50) is op eigen verzoek geen hoofdtrainer meer. Half september
was dat bericht prominent nieuws. De topvoetballer van Ajax en AC Milan en
voormalig bondscoach van het Nederlands elftal gaf aan dat hij bij AZ een stap
terug wil doen. Naar de positie van assistent-trainer. Hij verklaarde zich niet
goed en niet goed genoeg te voelen. Aan het eind van het jaar blikt Van Basten
terug op zijn besluit. ,,Het was best pijnlijk.''

Hij oogt vrolijk en doet vrolijk. Van Basten leidt mij rond door de catacomben
van het stadion. Haast trots. Laat mij handen schudden met trainers,
assistent-trainers, stafleden en overig personeel. Het trainingspak strak om het
lichaam. Ik bedenk me waar hij allemaal heeft gespeeld en getraind en verbaas me
over zijn enthousiasme over dat relatief kleine stadion aan de rand van Alkmaar.


Het is hier goed voor elkaar hoor, zegt hij. ,,Hier het spelershome...kunnen die
gasten echt goed verblijven. We zijn pas met een soort tafeltenniscompetitie
begonnen,'' grijnst hij en we herinneren ons de gevechten aan de tafel tussen
hem en Robin van Persie, in het trainingskamp van Oranje. ,,Op leven en dood.''


Van Basten is een spelletjes- en sportgek. ,,Ik ben een bewegingsdier.
Tafeltennis, bowlen, tennis, badminton, skiën...In 1974 zat ik op
schoonspringen. De Hommel in Utrecht, 7,5 en 10 meter...contra-salto's van de
veerplank.

,,Maar ja,'' haalt hij zijn schouders op, ,,ik was nou eenmaal van nature een
goeie voetballer.'' En daar ging alle aandacht naar uit.

,,Dat vond ik ook prettig, die aandacht. Dat hoort bij een beroemde voetballer.
Zo had ik mijn loopbaan ook voor ogen. In de spotlights. Maar ik had er al
redelijk snel genoeg van. Na een paar jaar topvoetbal bleek ík de attractie in
het pretpark dat we bezochten...uiteindelijk wilde ik als voetballer na een
wedstrijd of training zo snel mogelijk naar huis, naar mijn privé-leven.''

Wat in zijn geval nogal eens voor arrogantie werd versleten. ,,Ik ben als Jan
Modaal van driehoog-achter op de wereld gekomen. Toen ik een goeie voetballer
werd, vond ik adoratie al gauw beangstigend. Het werd te extreem, soms. Voor je
het weet zit je in een ivoren toren. Zie Michael Jackson. Zielige eenzaamheid.
Rijkdom houdt ook armoede in.''

Ongevraagd, zich realiserend waar we het over moeten gaan hebben, begint hij
over zijn vrienden...André, Perry, Hendri...nog steeds dezelfde, weet ik. Die
waren er ook toen hij bondscoach werd. ,,Dat zijn schoolgabbers. We praten over
alles. Geld, vrouwen, voetbal, godsdienst. We gaan na een etentje meestal
lachend naar huis. Maar ze hebben mijn besluit niet begrepen. Zij wilden niet
inzien waarom ik mijn beperkingen benoemde. Alsof niet iedereen beperkingen
heeft...zij vonden het niet zinvol dat ik er open over sprak.''

Jij vond het noodzakelijk.

,,Voor mezelf, maar ook voor de club en de spelers. Iedereen heeft recht op het
beste. En ik kon het beste niet bieden.''

Jij bent eeuwig streng voor jezelf.

,,In dit geval was het onvermijdelijk. Ik kreeg er last van. Ik voelde dat ik
niet goed voor ogen had wat de ploeg nodig had...Dat vrat aan me. Kostte
waanzinnig veel energie. Ik deed de ploeg tekort, omdat ikzelf bepaalde dingen
niet goed deed. Ik liep constant op mijn tenen.''

Wat deed je dan niet goed?

,,Ach, iedereen kan een groep voetballers wel fysiek en mentaal fit krijgen. Of
door dicht bij de jongens te blijven of door voor een goede sfeer te zorgen. Of
een goede training in elkaar zetten. Maar het verschil maak je anders.''

Hij vertelt over Capello, Cruijff, Michels, Sacchi. ,,Daar had je wat aan als
voetballer. Cruijff was een interessante coach. Die kwam leuk uit de hoek en
zette je weer neer. Had visie. Maakte je beter. Capello had natuurlijk een goeie
ploeg. Was ook een oud-speler. Maar hij kon uitleggen. Sacchi was bijzonder,
iets te fanatiek. Dominant. Maar legde heel Milan zijn wil op.''

Voetballers prikken zo door hun trainer heen, zegt Van Basten. ,,Ze weten meteen
wat ze aan je hebben. Bij Heerenveen had ik Henk Herder en Tieme Klompe die me
hielpen.''

Maar bij AZ ging het mis. ,,Het gaat erom dat de trainer in de rust en op andere
tactische momenten snel de goede antwoorden heeft. De oplossing. Ik kan goed
over voetbal praten, spelers beoordelen. Maar de noodzakelijke ingreep, daar
gaat het om. Daar lag ik wakker van. Zwetend. Ik wilde als voetballer
topbegeleiding, die wil ik als trainer ook geven. Soms stond ik in de rust in de
kleedkamer en dan deed ik mijn woordje. En dan dacht ik, achteraf, nou Marco,
dit is wel heel mager.''

Pijnlijk.

,,Pijnlijk. Gêne voor jezelf.''

Iedereen herinnert zich die momenten van falen wel, jij ook?

,,Ja, maar die houd ik voor mezelf.''

Hij zegt geen twijfelkont te zijn, juist niet. ,,Bij AZ waren ze best tevreden.
Ga lekker door, joh. Maar dat kon ik niet als eindverantwoordelijke. Ik leverde
niet waarvoor ik was ingehuurd. Ik zág sommige zaken niet. Daardoor moest ik
mezelf forceren, ik raakte er van slag van. Ik kon als hoofdtrainer niet het
verschil maken.''

Dat moest tot een stapje terug leiden. Waarna er een soort golf van sympathie
losbarstte. Lodewijk Asscher (minister van Sociale Zaken en Werkgelegenheid,
red.) was bezig met een actie tegen werkstress. De durf van Van Basten moest
daarvoor als symbool gelden.

,,De insteek van het stapje terug bij AZ was niet om begrip te kweken. Ik vond
het vooral tegenover mijn werkgever en mijn spelers niet goed. Ik heb ze
allemaal in de problemen gebracht.''

Waarna ik Alex Pastoor ter sprake breng. De soap. Eerst de logische opvolger,
later van van alles en nog wat beticht, toen geen opvolger. Van Basten doet
opeens kortaf: ,,Alex is een goeie trainer.''

Die achter je rug ook van alles en nog wat over jou gezegd zou hebben, werd
gesuggereerd.

,,Ik zeg er niets meer over. Dat verdient ook hij niet.''

Monter praat hij dan door over niet-gelukkig zijn. En dat herkennen. Marco van
Basten is thuis gelukkig. In Amsterdam, gezin altijd dicht in de buurt. ,,In het
begin bij AZ was ik dus ongelukkig. Zo wil ik het niet.

,,Nu voel ik me hartstikke goed. Mensen vinden het raar dat ik nu anders op de
bank zit. Dennis Haar zei: ik laat jou geen doeltjes versjouwen...Maar ik ben
assistent en zo voel ik me ook. Goed dus. Het constant maken van keuzes, het
nemen van van beslissingen, alles op je bordje krijgen. Voor mij erg vermoeiend.
Iedereen zal aan deze nieuwe situatie wennen. Ik heb ook gevoeld, geproefd,
gemerkt dat spelers op bepaalde momenten in de kleedkamer me niet voldoende
vonden. Dan zei ik misschien wel de verkeerde dingen. Nu niet. Ik hou van
voetbal. Ik zie en weet dingen. Ik heb een mening. Die kan ik geven.

,,Is het raar dat ik plezier heb in mijn nieuwe rol?'' Hij kijkt me grijnzend
aan. Uitdagend. Nee, dus.

,,Ik heb het gevoel dat ik nu een betere trainer ben, nu ik geen

eindverantwoordelijke ben.

,,Nee. Ik heb zoveel geluk. Ik ben inderdaad in de positie om zo'n stap terug te
doen. Velen niet, waarschijnlijk. Die moeten door. Ik kon dit doen. Geld
inleveren, leuke baan overhouden. Ik ben dus ook niet zielig. Ik heb geen
complexen. Ik moest alleen precies voor mezelf weten wat ik kon en wat niet. Dat
vroeg veel.''

Hij heeft het over discussies met John van den Brom, Dennis Haar en al die
anderen binnen de club. Over voetbal. Toch niet, hoop ik, over hoe alles vroeger
beter was...

Hij doceert. ,,De velden zijn net zo groot als toen ik speelde. Maar het
speelvlak is vele malen kleiner. Als ploeg A aanvalt zakt ploeg B massaal terug.
In mijn tijd zat er tussen de laatste man van A en die van B 60 meter. Nu 25.
Dat vergt een veel hogere handelingssnelheid. Qua ruimte is het spel twee keer
zo moeilijk geworden. Maar de spelers zijn niet twee keer beter geworden. Als
kijkspel wordt het voetbal niet aantrekkelijker. Maar de onvoorspelbaarheid
vergoedt veel.''

Van Basten meent ook dat de spelers niet te veel opleiding dienen te hebben.

,,Wij denken voor hen. Wanneer huiswerk, wanneer komt het busje voor, wanneer en
hoe wordt er gegeten? Alles is bedacht en staat op papier. De kans bestaat dat
zij hun eigen persoonlijkheid niet ontwikkelen. Ze worden niet aangezet tot
eigen initiatieven. Ze hoeven bijna niks zelf te regelen.''

Heel stellig: ,,Jonge mensen moeten spontaan kunnen zijn.''

We lopen nog een rondje door het stadion. Heb je toekomstplannen, vraag ik de
50-jarige.

,,Ik ben niet bezig met de toekomst. Ik ben blij met het heden. Ik neem mezelf
niets meer kwalijk. Ik heb mijn best gedaan.''

'Soms stond ik in de kleedkamer, deed mijn woordje en dacht later: nou Marco,
dit is wel heel mager'




Bekijk de oorspronkelijke pagina: ,

LOAD-DATE: 9 February 2015

LANGUAGE: DUTCH; NEDERLANDS

GRAPHIC: Marco van Basten: ,,Toen ik een goeie voetballer werd, vond ik adoratie
al gauw beangstigend. Het werd te extreem, soms.''
FOTO PIM RAS
Kees Jansma met de man die hij ooit diende als perschef.
FOTO PIM RAS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               5 of 85 DOCUMENTS



                              AD/Algemeen Dagblad

                            16 december 2014 dinsdag

Sven Kramer zeurt. Onzin om Sportgala af te schaffen.

BYLINE: HANS KLIPPUS

SECTION: Sportwereld

LENGTH: 351 woorden


OPINIE | SPORTGALA


Sven Kramer heeft het Sportgala even fijntjes gekraakt. Hij vindt de verkiezing
maar niets, omdat het niet puur om de prestaties zou gaan. Onze schaatsheld moet
niet zo zeuren. Wat moeten we dan, de hele verkiezing maar afschaffen? Dat is
saai, zeg. De sporters verdienen hun feestje en de rest van de sportwereld moet
het in de stilste sportperiode van het jaar ergens over kunnen hebben. Staat ook
lekker stoer, dat overal in de wereld lijstjes van de winnaars in de
verscheidene landen worden gepubliceerd en er dan achter Nederland staat: geen
verkiezing.



Natuurlijk is zo'n sportverkiezing appels met peren vergelijken. Nou en? Kramer
heeft het over 'de gunfactor'. Ja, die speelt mee. Maar dat moet ook. De Jaap
Eden is een oer-Nederlandse prijs en de Nederlander vindt het nu eenmaal prettig
dat de topsporter naast goed presteren ook een beetje normaal blijft doen, en
niet de indruk wekt zich verheven te voelen boven het gewone volk. Epke
Zonderland is én een topper in een grote sport, én hij is aardig, de ideale
combinatie. Dus maakt Epke vanavond terecht een grote kans om voor de vijfde
keer sportman van het jaar te worden.

Sven Kramer is niet de eerste die kritiek op het Sportgala heeft, er gingen hem
meerdere mensen voor. Dat hebben de organisatoren, NOS en NOC*NSF, zich
aangetrokken, de afgelopen jaren zijn er aanpassingen gedaan. De vakjury heeft
nu net zo veel zeggenschap in de uitslag als de sporters, en er moet worden
gestemd voordat de tv-uitzending begint, zodat de kandidaat die op de avond zelf
het leukst in de camera lacht, geen voordeel kan hebben. Meer kan de organisatie
eigenlijk niet doen. De volgende stap zou het afschaffen van de verkiezing zijn,
maar dat is dus onzin.

Meestal komt het door de jaren heen ook allemaal wel goed en krijgt iedereen wat
hem toekomt. Sven Kramer, een van de grootste schaatsers aller tijden, won zelf
zijn Jaap Eden al in 2007, en aangezien hij het Sportgala maar niets vindt, is
het toch prima als het daar bij blijft?

Natuurlijk is zo'n verkiezing appels met peren vergelijken. Nou en?




Bekijk de oorspronkelijke pagina: ,

LOAD-DATE: 9 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               6 of 85 DOCUMENTS



                              AD/Algemeen Dagblad

                           13 december 2014 zaterdag

De terier om wie niemand heen kan

BYLINE: EDWIN VAN DER AA EN DAVID BREMMER

SECTION: Nieuws

LENGTH: 1111 woorden


Pieter Omtzigt (CDA) zit niet in de politiek om vriendjes te maken

Als het CDA in het nieuws is, komt dat meestal door Kamerlid Pieter Omtzigt. Er
is geen oppositielid dat het kabinet dit jaar zo vaak in verlegenheid bracht als
hij. Het maakt hem tot een van de meest gehate Kamerleden aan het Binnenhof.
Zelfs de moeder van staatssecretaris Wiebes vindt hem een terriër.

,,Het CDA in de toekomst weer in de regering? Dan krijg je er als
coalitiepartner Pieter Omtzigt bij cadeau. Nou, ik kan me makkelijker mensen
voorstellen om mee samen te werken?'' Was getekend, een van de voormannen van
het huidige kabinet. Een Kamerlid dat een luis in de pels wil zijn als
controleur van de macht, kan zich geen groter compliment wensen. Deze week
verkoos de parlementaire pers hem tot beste Kamerlid van 2014.

Hoe anders zag het er 2,5 jaar geleden nog uit. Het is mei 2012 en Pieter
Omtzigt is ten einde raad. Na bijna 10 jaar buffelen als anonieme backbencher
lijkt de politieke carrière van de CDA'er voortijdig te sterven. Het CDA ligt
aan barrels, de pensioenspe-cialist wordt gezien als lastige dissident en mag
van de partijtop niet meer op de kieslijst voor de Tweede Kamer terugkeren.

In een Haagse pizzeria bij het Buitenhof zet hij mokkend zijn opties op een rij
en besluit terug te vechten. Hij gaat canvassen voor zichzelf. Hij stopt zijn
spaargeld in een grote campagne in Twente, zijn heartland.

Eerst krijgt Omtzigt zeventig CDA-afdelingen uit het hele land zover een
aanbevelingsbrief te sturen. Het levert de eenling een onverkiesbare plek 39 op
de landelijke lijst op, maar geeft hem tenminste een kans. Met de slogan 'Pieter
Omtzigt: de waakhond van uw pensioen', vecht hij zich terug de Tweede Kamer in.
Het CDA verliest overal, maar hij haalt een formidabele 36.750 voorkeursstemmen;
vooral in zijn geboortestreek is hij populair.

Sindsdien kan Omtzigt triomfantelijk een lange neus trekken naar de CDA-top. Hij
was al vaak in de media te vinden, maar sinds zijn zwaarbevochten herverkiezing
is hij niet meer van de buis te slaan. Of het nu over pensioenen gaat,
toeslagenfraude, pedofielenclub Martijn, omstreden personen als de oud-topman
van Justitie Joris Demmink of horror-neuroloog Ernst Jansen Steur, de gang van
zaken rond vlucht MH17, bedreigde christenen in het Midden-Oosten, mensenrechten
in Rusland, accijnzen of een plotse EU-naheffing: Omtzigt is vaak de eerste die
aan de bel trekt en vragen stelt. Recent bracht hij het kabinet nog in
verlegenheid door de belastingnaheffing voor 5 tot 6 miljoen Nederlanders
prominent op de agenda te zetten, waar het kabinet dat in een bijzin van een
lange brief had verstopt.

De profileringsdrang van Omtzigt zorgt niet altijd voor vreugde bij CDA'ers. Zo
was Europarlementariër Ria Oomen voor het CDA in Brussel de afgelopen jaren
verantwoordelijk voor de pensioendiscussie. Zij had er last van dat Omtzigt in
Nederland met de eer ging strijken. ,,Ik was de pensioenridder, niet hij. Hoe
onze samenwerking beviel? Comme si, comme ça...''

Haantje de voorste

Dat Omtzigt haantje de voorste wil zijn, is geen verrassing voor Marcel
Kienhuis, zijn oud-docent geschiedenis op Lyceum De Grundel in Hengelo. ,,Pieter
wist alles vaak het best. Als ik een vraag stelde bij een toets, kreeg ik
antwoorden met kennis die ik niet had behandeld. Pieter maakte in zijn
eindexamenjaar zelfs een deal met een collega dat hij de meeste lessen niet
hoefde te volgen.''

De intellectuele kwaliteiten van Omtzigt maken hem op het Binnenhof gevaarlijk
voor iedere bewindsman of -vrouw. Binnen het CDA zien sommigen hem nog steeds
als moeizaam communicerende nerd, maar tegelijk kan niemand om hem heen. ,,Hij
is econometrist en briljant met getallen. Als het kabinet iets voorstelt, kan
hij meteen met drie cijfers achter de komma berekenen welke gevolgen die
maatregel heeft," vertelt zijn collega Eddy van Hijum. ,,Voor gewone
Nederlanders, maar ook voor allerlei uitzonderingsgevallen. Een minister krijgt
dat meteen voor zijn kiezen en dat is zeer irritant.''

Omtzigt maakt daarbij geen verschil tussen bewindslieden van andere partijen of
zijn eigen CDA. Van Hijum: ,,Pieter stelde onze toenmalig staatssecretaris De
Jager allemaal nare vragen, ook ging hij soms met de oppositie mee en speelde
zaken aan de media door. Dat wekte ergernis.'' Intern riep De Jager regelmatig
dat 'ze Omtzigt uit zijn nek moesten halen'.

Vete

Met voormalig VVD-staatssecretaris Frans Weekers vocht Omtzigt zelfs een heuse
vete uit. Ze haatten elkaar, was algemeen bekend op het Binnenhof. Zelf ontkent
Weekers dat achteraf tegen deze krant. ,,Ik heb hem nooit persoonlijk kwalijk
genomen dat hij me zo op de huid zat," zegt hij desgevraagd. ,,Het is aan ieder
Kamerlid zelf om zijn functie in te vullen en ik respecteer dat.''

Ook Weekers' opvolger Eric Wiebes wordt door Omtzigt onder vuur genomen. In
kleine kring klaagde Wiebes' moeder recent dat 'die Omtzigt als een terriër'
achter haar zoon aanzit.

In de Tweede Kamer kunnen collega's van andere partijen zijn bloed soms ook wel
drinken. Termen als solistisch, geen teamspeler en ongeleid projectiel komen al
snel boven. Volgens een collega-Kamerlid is Omtzigt allesbehalve populair. ,,Hij
komt niet prettig over en gunt anderen ook weinig. En hij roept hard, maar
bereikt vrijwel niets. Check zijn trackrecord maar.''

Zijn broer Dirk-Jan, die voor de VN in Kenia werkt, is verbaasd over de kritiek.
,,Zeggen ze dat? Tegelijk waarderen ze Pieter wel om zijn inhoudelijke kennis.
Maar dan nog: hij zit niet in de politiek om vrienden te maken. Pieter is
overtuigd van iets en streeft dat na. Als parlementariër ben je ingehuurd om
kritisch te zijn, te controleren en dóór te vragen. Mensen in Vak K moeten niet
je grote vriend zijn. Dat spreekt juist voor hem, vind ik.''

Bij het CDA verbazen ze zich hoe Omtzigt met een vrouw en vier dochters zo veel
ballen in de lucht houdt. ,,Hij heeft een licht autistisch trekje,'' klinkt het.
,,En net als Balkenende kan hij met 4 tot 5 uur slaap de nacht door.'' Voor zijn
vroegere hobby's dwarsfluit spelen en wielrennen is in elk geval geen tijd meer.
De vraag is wat de dit jaar 40 geworden Omtzigt met zijn leven wil, nu hij terug
is van zijn ballingschap uit de woestijn. Zijn broer zegt het 'oprecht niet te
weten'. Zelf sprak Omtzigt 2,5 jaar terug onder intimi de ambitie uit ooit
wellicht CDA-leider te willen worden.

,,Maar voor een ministerschap of staatssecretariaat is Pieter nooit in beeld
geweest,'' zegt oud-minister Liesbeth Spies, die jarenlang bij Omtzigt in de
fractie zat. ,,Pieter heeft grote talenten hoor, maar daar waren altijd meer
gekwalificeerde kandidaten geschikt voor.''




Bekijk de oorspronkelijke pagina: ,

LOAD-DATE: 9 February 2015

LANGUAGE: DUTCH; NEDERLANDS

GRAPHIC: Pieter Omtzigt maakt het iederen moeilijk, zowel buiten als binnen zijn
partij.
PHIL NIJHUIS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               7 of 85 DOCUMENTS



                              AD/Algemeen Dagblad

                            9 december 2014 dinsdag

Als de naam Teeven valt, stijgt zijn bloeddruk

BYLINE: TOBIAS DEN HARTOG

SECTION: Nieuws; Blz. 6

LENGTH: 1192 woorden


In zijn geheugen, schrijft de psychiater, is alleen maar plek voor de inhoud van
zijn dossiers

Door een blunder van justitie werd Ruud Bronkhorst 18 jaar geleden ten onrechte
voor crimineel versleten. Niemand minder dan staatssecretaris Fred Teeven, toen
nog officier van justitie, bleek verantwoordelijk voor de fout. Maar terwijl die
carrière maakte, liet iedereen Bronkhorst links liggen. Het drijft hem tot
waanzin.

Vandaag rijd ik mijn auto de Amstel in, denkt Ruud Bronkhorst vaker dan hem lief
is. Gewoon lekker sterven. Alles vergeten. Geen zorgen meer. Klaar. Dan ziet hij
er toch maar van af. Het zal z'n trots zijn. Wil het z'n dochter bovendien niet
aandoen.

Dus doet hij op zo'n ochtend maar weer een greep in zijn medicijnenbakje. Wacht
vervolgens hoe de tijd verstrijkt. En zet tegen vieren een maaltijd in de
magnetron om daarna tot diep in de nacht in zijn dossiers te lezen. De tranen
druppelen dan aan weerszijden van de pagina's. Dat dossier is de opsomming van
18 jaar leed.

Wie het begrijpen wil, moet terug naar 28 februari 1996. Het is de breuklijn in
zijn leven. Tot die dag heeft Bronkhorst vol trots een eigen takelbedrijf
opgebouwd, dat vooral klussen doet voor de overheid. Het is z'n levenswerk.

De Staat wil echter plots geen zaken meer doen, omdat er een brief is
binnengekomen van justitie, dat Bronkhorst een 'facilitair' aan criminelen zou
zijn. Ene Fred Teeven, dan nog officier van justitie, heeft dat bepaald in een
onderzoek naar hasjhandel. Het blijkt al snel een simpele persoonsverwisseling.
Niet Ruud, maar zijn tweelingbroer (met wie hij dan al geen contact meer heeft)
blijkt in duistere zaakjes met Klaas Bruinsma te zitten.

Maar hoezeer Ruud vecht tegen het foute oordeel, de Staat wil niet toegeven.

Zijn naam is besmet, de opdrachten drogen op en het bedrijf gaat op de fles.
Alles waar Ruud jarenlang voor gewerkt heeft, is kapot door die ene brief.

Lege handen

Het kostte hem 16 jaar van procederen tot het ministerie van Justitie de fout
van Teeven erkende, maar volwaardige excuses of een schadeloosstelling kwamen er
nooit. Hoewel een rechtbank én de Ombudsman hierop aandrongen, staat Bronkhorst
na al die tijd nog met lege handen. De gewone man, verpletterd door de overheid.


In een ultieme poging stapte hij onlangs naar het gerechtshof voor een nieuwe
poging. De rechters stonden toe nu eens een goed psychiatrisch rapport op te
laten maken, om te zien hoe Bronkhorst het slepende conflict verteert.

Uit dat psychiatrisch rapport, waarover deze krant beschikt, rijst een
onthutsend droef beeld van hoe een werklustige Amsterdammer veranderde in een
depressieve kluizenaar, verteerd door het verdriet om al die slepende
procedures.

Zijn toestand, vertelde hij de psychiater onlangs, 'is met geen pen te
beschrijven'.

De dagen rijgen zich somber aaneen. 's Morgens staat hij tussen 6.00 en 7.00 uur
op. Bronkhorst moet dan 'goed douchen', omdat hij 'helemaal bezweet is van
nachtmerries over Teeven'. Die 'haat hij tot op het bot'.

Dan loopt hij naar een wand in zijn woonkamer. Aan de muur in zijn huis heeft
hij een vel papier gespijkerd om zijn afspraken en medicijnenlijstje op bij te
houden.

Dan leest hij: Amlodipine (tegen hartklachten), Atorvastatine (tegen verhoogd
cholesterol), Losartan (tegen hoge bloeddruk), Pantoprazol (tegen maagklachten),
Diclofenac (tegen pijn), Oxazepam (tegen angst en onrust) en Temazepam ( tegen
slapeloosheid).

De lijst is in de loop der jaren alleen maar langer geworden. En de chaos in z'n
hoofd tegelijk alleen maar groter.

In zijn geheugen, schrijft de psychiater, is 'geen plaats voor andere zaken dan
de inhoud van zijn dossiers', de papieren van zijn procedures.

Hij leest ze. Herleest ze. Pluist ze uit, op zoek naar een doorbraak. En legt ze
ten slotte teleurgesteld weg; de overheid heeft geen mededogen, denkt hij dan.

Autootjes rondrijden

Een maatje met een huurautobedrijf laat hem maar dagelijks 'autootjes
rondrijden'. Gewoon een auto van A naar B brengen. Dan komt Ruud tenminste nog
eens buiten. Bij de bedrijven waar hij komt, blijft hij zo lang mogelijk
rondhangen. Doe nog maar een bakkie, zo gaat dat dan. Dan hoeft hij 'niet alleen
te zijn'.

Als hij tegen 16.00 uur toch maar naar huis gaat, eet hij wat en gaat in zijn
dossiers lezen. Dat doet hij de hele avond.

Nou, soms kijkt hij tv, maar hij kan er eigenlijk niet tegen. Al die 'fijne
programma's' geven hem een rotgevoel. Dan moet hij huilen. Programma's over
onrecht verdraagt Ruud al helemaal niet.

's Nachts ligt hij wakker met de vraag: hoe kan een land als Nederland zo omgaan
met iemand als hij? De gewone man die gelijk heeft, maar het toch niet krijgt.

Hij geeft niet op, daar niet van. Dat heeft alles met zijn overleden vrouw te
maken. 5 jaar geleden stierf ze. Ze 'had kanker aan haar kaak'. Een proces van
jaren met bestralingen en chemokuren, maar door de zaak tegen de Staat 'hield ze
dat niet vol', zegt hij. Haar dood, denkt Ruud, is door Teeven 'versneld'.

Voor ze stierf, was ze nog van plan geweest om hem dood te schieten. ,,Voor haar
maakte het toch niet meer uit.'' Hij praatte het haar toch maar uit het hoofd.

Toen hij op een avond wegging, na het bezoekuur, zei ze tegen hem: ,,Je vecht
toch wel door, hè?''

De volgende dag was ze dood.

Soms staat hij zich toe aan gelukkiger tijden te denken. Hij heeft een goede
jeugd gehad. Zijn vader leerde hem dat eerlijkheid het langst duurt. En dat hij
hard moest werken.

Daar heeft hij nooit moeite mee gehad, Ruud werkte graag. Toen hij als 20-jarige
zijn bedrijf begon, maakte hij steevast dagen van 18 uur. Zijn vrouw en
dochtertje hielden hem in het weekend gezelschap op de zaak.

Hoe eenzaam is het nu. Woede, machteloosheid en verdriet vechten om voorrang.
Als hij een willekeurige agent op straat ziet, moet hij zich inhouden. Ruud zou
hem zo aanvliegen.

Als zijn vrienden er niet zouden zijn, 'bestaat het gevaar dat hij naar het huis
van Teeven zal gaan'. Hij weet waar deze woont. Heeft hem ook wel eens bedreigd.
Als hij z'n zaak niet wint, doet hij 'net zo lief' iets waarvoor hij '15 jaar
zal moeten zitten'. Al zegt hij dat in de emotie van het moment.

Polsfrequentie

Wanneer zijn woede tegen Teeven ter sprake komt, stijgt zijn polsfrequentie naar
88 slagen per minuut, bij een bloeddruk van 190/120. De psychiater heeft het
gemeten.

Diezelfde psychiater stelt ook vast dat 'hoewel de reactie van betrokkene heftig
is', hij 'geen wanen, hallucinaties, verwardheid of psychotische verschijnselen'
heeft.

Zijn reactie op Teeven is 'objectiveerbaar aan zijn lichamelijke verschijnselen,
zoals huilen, transpireren, polsslag en bloeddruk'.

En na al die jaren heeft zich zeker 'een psychiatrische stoornis ontwikkeld',
als gevolg van trauma of stress. Bovendien, zo schrijft de psychiater, is het
'aannemelijk' dat zonder het voorval met Teeven er 'geen psychiatrisch
ziektebeeld zou zijn ontstaan', zo besluit hij.

Bronkhorst hoorde deze bevindingen onlangs met een glimlach aan. Het biedt weer
wat munitie in zijn worsteling met de Staat. Zie je wel, het ligt niet aan hem.


Die avond herlas hij het stuk. En nog eens. En weer. Een sprankje hoop. Dat kon
hij goed gebruiken.




Bekijk de oorspronkelijke pagina:

LOAD-DATE: 9 February 2015

LANGUAGE: DUTCH; NEDERLANDS

GRAPHIC:  Ruud Bronkhorst bij het terrein waar hij ooit zijn eigen bedrijf had.
FOTO PIM RAS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               8 of 85 DOCUMENTS



                              AD/Algemeen Dagblad

                            6 december 2014 zaterdag

Glühwein drinken in Engeland

BYLINE: TEKST: EGBERT JAN RIETHOF FOTO'S: LAURENCE DELDERFIELD

SECTION: Reizen

LENGTH: 1267 woorden


Kerstmarkten mogen dan een traditie van de Duitstalige landen zijn, in de 21ste
eeuw weten ook de Britten van wanten. In Rochester en Canterbury kom je tijdens
de donkerste dagen van het jaar met gemak in de stemming.


Een man met een hoge hoed en onder zijn colbert een geel vest staat op een trap
bij een ouderwetse lantaarn. Het is de lamplighter, bezig de lampen aan te
steken. Zo ging dat in de Victoriaanse tijd, de tweede helft van de 19de eeuw,
toen Charles Dickens in de straten van Rochester rondzwierf en de mensen
observeerde om inspiratie op te doen voor zijn romans, kronieken van het
dagelijks leven. Om de lantaarn drommen de mensen samen, sommigen in
Victoriaanse klederdracht. Er klinkt gelach en gezang, boven stalletjes waar
hamburgers en Bratwurst worden bereid, hangen witte walmen.



Het is de tijd van de advent, vier weken - in elk geval een periode met vier
zondagen - aanloopperiode naar de kerst, en dan is er drie weekenden kerstmarkt
rondom Rochester Castle. Het kasteel uit de Normandische tijd (12de eeuw) kijkt
vierkant en grimmig neer op het gewoel. De festiviteiten breiden zich uit langs
de hoofdstraat, High Street, want het is Rochester Dickensian Christmas
Festival. Dat trekt duizenden mensen extra naar de kleine stad ten zuidoosten
van Londen, aan de rivier de Medway. Chatham is vlakbij; daar hakte in 1667 de
Hollandse vloot onder leiding van Michiel de Ruyter de Engelsen in de pan. Maar
daarover kun je hier maar beter niet beginnen.

Glimmen en tingelen

In High Street hangt de geur van geroosterde kastanjes en hamburgers. Er trekken
koetsen voorbij met uitgelaten mannen en vrouwen, allemaal verkleed. Ze worden
toegejuicht. Bij een kraam die German Sausages en bier verkoopt, staan vier
mannen met rossige bakkebaarden te glunderen. Pullen in de hand. ,,Nee, die zijn
niet Victoriaans,'' zegt Winston, de oudste van vier broers. ,,Onze whiskers
(bakkebaarden, red.) zijn echt. Dat zit hier in de genen.'' En hij wijst naar
voorbijlopende mannen, van wie zeker een kwart is voorzien van rossige
bakkebaarden.

Aan de voet van Rochester Castle wemelt het van de kramen vol kitsch,
kerstversierselen en hebbedingetjes die ze hier stocking fillers noemen, cadeaus
voor kinderen om in de kerstsok te doen. Handgemaakt speelgoed, tinnen
soldaatjes, barbies, petten, kettinkjes, autootjes, rendiergeweitjes,
muziekdoosjes, kaarsen en nog meer glimmende en tingelende prullen en lorren.

Er zijn kermisattracties en er klinkt harde muziek, wat je op de kerstmarkten op
het vasteland niet snel zult meemaken. Snappen ze het wel, hier in het Verenigd
Koninkrijk? Ebenezer Scrooge, de vrekkige hoofdpersoon in Dickens' A Christmas
Carol, zwerft mompelend rond tussen de gewone burgers die hun boodschappentassen
overvol hebben geladen. Iedereen is blij, het is een volksfeest.

De locals weten waar ze moeten zijn voor de grootste attractie: Snow on the
hour. Een enorm kanon laat het elk hele uur sneeuwen over de gehele breedte van
de straat die om de Rochester Castle Gardens heen loopt. De menigte staat er al
een kwartier te vroeg voor klaar. Stelletjes klampen zich aan elkaar vast,
volwassen mannen met bierbuiken bulderen het uit, kinderen kraaien van de pret,
terwijl de witte weelde dwarrelt. De sneeuw op de takken begint al snel te
smelten. Tegelijk wordt het donker, en dat terwijl dit nog niet eens de kortste
dag is.

Waardigheid

Heel anders is het in Canterbury, een knusse middeleeuwse stad op drie kwartier
rijden naar het oosten. Hier is de sfeer op de markt en in de rest van de
binnenstad gematigd en beschaafd. Canterbury heeft dan ook een waardigheid hoog
te houden, als zetel van de aartsbisschop, de hoogste instantie van de
Anglicaanse Kerk. De Canterbury Cathedral is de icoon van die kerk, waar
pelgrims al eeuwen van heinde en verre op afkomen. Pelgrims komen er nog steeds,
maar nu noemen we ze toeristen.

De kramen zijn van hout, zoals het hoort volgens de traditie in landen als
Duitsland en Oostenrijk. Ze staan voornamelijk op Whitefriars Square en
omliggende straten. Gekleurde bollen hangen erboven, snoeren van duizenden
lichtjes sieren de oude gevels. Hier nauwelijks hamburgers die op roosters
liggen te sissen. Er gaan, behalve de onvermijdelijke braadworsten, ook oesters,
uitheemse kazen en scampi's van de hand. Het volk winkelt en bekijkt elkaar
terwijl het bekers warme chocolademelk tapt.

Araam, een jongeman uit Manchester van Iraanse afkomst, staat achter een enorme
ketel hot mulled wine, de Engelse term voor glühwein. Zijn accent is upper
class. Hij toont zich ingenomen met zijn business. ,,Ik sta hier vier weken, en
maak dagelijks gemiddeld 100 pond (130 euro, red) winst. Niet alleen met de
wijn, ik verkoop ook kerstballen. Dozen vol.'' Hij heeft een standaard staan met
vier kaarsen, waarvan er maar twee branden. ,,Elke zondag van de advent komt er
een bij,'' vertelt Araam, belijdend moslim. ,,Dat waarderen de mensen. Het is
een symbool van de advent.''

Heldere samenzang

Het centrale plein van Canterbury is The Old Buttermarket, waar ook de
kathedraal aan ligt. Hier staat een grote kerststal, met in het midden het
kindeke vredig in zijn kribbe. Eigenlijk vreemd, aangezien Jezus op 25 december
werd geboren, dus ná de advent, maar om zulke details maken weinigen zich druk.
Om hem heen staan Maria, Jozef, de Wijzen uit het Oosten en wat herders doelloos
te dralen.

Ernaast staat, net als overal in de straten van Canterbury, een groep jonge
vrouwen een kerstlied te zingen, een Christmas carol. Hun heldere stemmen dragen
ver, de samenzang is als een streling in de kille lucht. De Canterbury Cathedral
staat er lekker verlicht bij ('feeëriek', zeggen de folders), een must om even
in te gaan natuurlijk. Bij het betalen van de entree (10,50 pond, omgerekend
13,40 euro per volwassene) is het goed te bedenken dat het onderhoud van het
gebouw 19.000 euro per dag kost: het is een ongoing restoration, een restauratie
die altijd doorgaat.

Al vanaf het jaar 597 stond hier een kathedraal, maar er is in de loop der
eeuwen natuurlijk ongoing aan geklust. Uren kun je hier dwalen en kijken naar de
beelden, het glas in lood, het monument voor aartsbisschop Thomas Becket die in
1170 in zijn eigen kerk werd vermoord, de ornamenten, het koor, de romaanse
crypte. Buiten valt inmiddels de schemer en gaan steeds meer lichten aan; de
kerstmarkt is nog maar een paar uurtjes geopend.

Op Whitefriars Square zijn de sfeerlichten opvallend kleurig: elk jaar is de
aanpak anders. Een groep kinderen in blauw-witte schooluniformen staat bij een
kraam met alleen maar kersttruien. Wat hebben ze eraan? Er is dan ook niemand
die iets koopt, het gaat om de gezelligheid, de sfeer, de geuren. Araam houdt,
charmant glimlachend, een dieprode kerstbal omhoog voor een koppel luid pratende
vrouwen. Verderop pakt een jong stel een hot toddy, een hartverwarmende mix van
whisky, suiker en kruiden. Straks zullen zij, na het sluiten van de kramen, nog
tussen de middeleeuwse panden zwerven, langs bijvoorbeeld het schitterende Old
Weavers House, en misschien eindigen in de Foundry Brew Pub aan White Horse
Lane. Daar in de traditionele, kleine stadsbrouwerij is het eten eenvoudig maar
goed, en het zelfgebrouwen bier van de aller-, allerbeste kwaliteit.

Er klinkt harde muziek en er zijn kermisattracties op de kerstmarkten. Snappen
ze het wel, hier in het Verenigd Koninkrijk?

Er trekken koetsen voorbij met uitgelaten mannen en vrouwen, allemaal verkleed

Een groep kinderen staat bij een kraam met kersttruien. Niemand die iets koopt,
het gaat om de gezelligheid




Bekijk de oorspronkelijke pagina: , , ,

LOAD-DATE: 9 February 2015

LANGUAGE: DUTCH; NEDERLANDS

GRAPHIC: Let it snow! Engelsen zijn gek op de sneeuw die in Rochester elk uur
valt.
Big business Araam verkoopt in Canterbury glühwein en allerhande kerstspullen.
Hij doet goede zaken.
Kerstverlichting Whitefriars Square is het winkelhart van Canterbury.
Bijfiguren Het Rochester Dickensian Christmas Festival trekt duizenden mensen.
Traditional English Roast Het Old Weavers House is nu een restaurant.

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               9 of 85 DOCUMENTS



                              AD/Algemeen Dagblad

                            6 december 2014 zaterdag

Aanklager lijkt vaak op de hand van de politie

BYLINE: STIJN HUSTINX

SECTION: Nieuws; Blz. 9

LENGTH: 560 woorden


Blanke agent in VS gaat veelal vrijuit na doden van zwarte arrestant

Blanke agent doodt of mishandelt zwarte, ongewapende arrestant en komt ermee
weg. Het lijkt eerder regel dan uitzondering te zijn in de Verenigde Staten. Hoe
zit dat?

Scheldend stonden ze tegenover elkaar, in mei 2011, ergens bij het dorpje
Eutawville in South Carolina. Richard Combs (blank) had de dochter van Bernard
Bailey (zwart) zojuist op de bon geslingerd voor een kapot achterlicht. De vader
kwam verhaal halen bij de politieman. De gemoederen liepen hoog op, uiteindelijk
gingen vader en agent ieder zijns weegs.

Maar Bailey, een gevangenenbewaarder van 2 meter lang, besloot een paar dagen
later nogmaals zijn beklag te doen. Ditmaal toog hij naar het stadhuis, opnieuw
kwam het tot een knallende ruzie tussen de twee mannen. Deze keer besloot Combs
de klagende vader te arresteren. Bailey was daar niet van gediend en liep terug
naar zijn auto. Combs probeerde de autosleutels uit het contactslot te trekken.
Het kwam tot een handgemeen. De agent schoot Bailey tweemaal in zijn borst.
Dood.

,,Ik vreesde voor mijn leven,'' verklaarde Combs later in de rechtbank. Maar de
rechter en jury geloofden daar geen snars van. De schietgrage agent had de
ongewapende Bailey gewoon moeten laten vertrekken, dan had die nu nog geleefd,
zeiden ze. Het heeft 3 jaar geduurd, maar Combs is nu toch aangeklaagd voor
moord. Hem hangt een gevangenisstraf van minimaal 30 jaar boven het hoofd,
misschien wel levenslang.

Dat Combs wordt aangeklaagd, lijkt uitzonderlijk. Blanke agent doodt of
mishandelt zwarte, ongewapende arrestant en komt ermee weg, dat lijkt toch
eerder de gang van zaken in de Verenigde Staten. Voorbeelden te over. Wie
herinnert zich niet de beelden van de zwarte bouwvakker Rodney King, die in 1991
langs een snelweg in Los Angeles in elkaar werd geslagen door een groepje
agenten? Hij overleefde, zij het met elf breuken in zijn schedel. De agenten
werden een jaar later vrijgesproken.

De zwarte, ongewapende tiener Trayvon Martin die in Florida door de wantrouwige
buurtwacht George Zimmerman werd doodgeschoten. Zimmerman ging vrijuit. Agent
Darren Brown die niet wordt vervolgd voor het doodschieten van Michael Brown
(18) in Ferguson. De politieman die Eric Garner afgelopen zomer in New York in
een fatale wurggreep hield, hoeft zich van de grand jury (volksjury) evenmin
voor een rechter te verantwoorden.

Gewone burgers

Hoe kan het toch, dat (blanke) agenten telkens vrijuit gaan? Een deel van het
antwoord ligt bij die volksjury, waarin gewone burgers, blank en zwart, zitting
hebben. Zij krijgen van een aanklager stapels bewijs te zien en hoeven slechts
één vraag te beantwoorden: is er genoeg grond om iemand te vervolgen? Ze buigen
zich niet over de schuldvraag, dat is aan de volgende jury. In 2010 vroegen
federale aanklagers 162.000 keer om zo'n oordeel van de grand jury. In 99,9
procent van de gevallen besloot de jury tot vervolging. En juist in het geval
van moordende agenten niet. De crux zit hem meestal in de vraag: bevond een
agent zich in een levensbedreigende situatie en mocht hij daarom geweld
gebruiken? Voor agenten zijn die regels veel ruimer dan voor gewone burgers.
Bovendien lijken aanklagers op de hand te zijn van de politie, waarmee ze vaak
samenwerken.

Volksjury besluit niet vaak om agent te laten vervolgen




Bekijk de oorspronkelijke pagina:

LOAD-DATE: 9 February 2015

LANGUAGE: DUTCH; NEDERLANDS

GRAPHIC: Demonstranten in New York uiten hun woede over de dood van Eric Garner.

FOTO REUTERS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               10 of 85 DOCUMENTS



                              AD/Algemeen Dagblad

                            24 november 2014 maandag

Stakingen leggen België plat

BYLINE: KARLIJN VAN HOUWELINGEN

SECTION: Nieuws

LENGTH: 511 woorden


Woedend protest tegen plannen van het kabinet Michel

Boze Belgen hebben vandaag uit woede over bezuinigingen Antwerpen platgelegd.
Geen schip kan de haven nog in, er rijden geen treinen en het openbare leven
ligt grotendeels stil. De grote vraag is: escaleert het protest weer? Er gaan
geruchten dat Feyenoord-hooligans naar Antwerpen komen.

Burgemeester Bart de Wever, de voorman van de N-VA, houdt zeshonderd agenten en
waterkannonnen, pantserwagens en helikopters achter de hand. Een geplande
zitting in het proces tegen de jihadisten van Sharia4Belgium is uitgesteld, om
politiemensen vrij te maken.

De Wever vreest namelijk herhaling van de rellen van Brussel, begin deze maand.
Toen ontaardde een vakbondsbetoging in een veldslag tussen groepen demonstranten
en agenten. Ruim honderd agenten raakten gewond, auto's en een politiemotor
werden in brand gestoken.

Toen zouden hooligans zich tussen de demonstranten hebben gemengd. Antwerpen
vreest dat ook nu 'beroepsrelschoppers' afreizen om de stad op stelten te
zetten. Zelfs Feyenoord-hooligans hebben plannen om naar België te komen, zo
gaat het gerucht. De harde kern van FC Antwerp heeft nauwe banden met
Rotterdamse hooligans.

Geweld

De vakbonden benadrukken dat zij zich distantiëren van geweld. ,,We roepen op om
kalm te blijven," stelt Marc Lorridan (ABVV), vakbondsvoorman voor de
havensector. ,,Al moet de politie ons ook niet provoceren."

De acties van vandaag zijn de eerste in een reeks regionale stakingsdagen tot 15
december. Die dag voert heel België actie tegen de bezuinigingsplannen van het
nieuwe kabinet van Charles Michel. Vooral zijn plan om de pensioengerechtigde
leeftijd te verhogen tot 67 jaar leidt tot woede bij veel vakbonden en
werknemers.

Michel wil bovendien de lonen bevriezen en de overheid inkrimpen. De gewone man
is de klos, de rijken blijven buiten schot, vinden de Belgische bonden. De
centrumrechtse regering heeft bovendien, anders dan gebruikelijk, niet overlegd
met de vakbonden. Dat steekt.

Zwaartepunt

Het zwaartepunt van de acties ligt vandaag in Antwerpen, waar een van de
grootste havens van Europa is platgelegd. Geen schip kan nog binnenvaren of
gelost worden, omdat loodsen en dokwerkers het werk neerlegden. Vakbonden
kondigden ook blokkades aan, bijvoorbeeld van toegangswegen naar
bedrijventerreinen. Bus- en tramchauffeurs staken en het afval wordt niet
opgehaald. Het lukt door de staking ook niet om de post op tijd te bezorgen.

Van de 34 kinderdagverblijven in de stad bleven er 30 dicht en ook een kwart van
de scholen sloot de deuren. Antwerpse zorgcentra en ziekenhuizen konden wel
normale zorg leveren, door met personeel te schuiven.

Het treinverkeer van en naar de stad Antwerpen ligt vandaag vrijwel stil. Dat
betekent dat internationale treinen naar of uit Nederland die Antwerpen zouden
aandoen, niet rijden. De NS adviseerde Nederlandse reizigers om niet met de
trein naar België te gaan. Ook de Eurostar naar Londen en de Thalys tussen
Amsterdam en Parijs rijden niet zoals het hoort.

Feyenoord-hooligans zouden al op weg zijn naar Antwerpen

LOAD-DATE: 9 February 2015

LANGUAGE: DUTCH; NEDERLANDS

GRAPHIC: Antwerpse havenwerkers blokkeren de toegang tot het haventerrein.
BELGA

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               11 of 85 DOCUMENTS



                              AD/Algemeen Dagblad

                            21 november 2014 vrijdag

Wapenregels in Israël versoepeld

SECTION: Nieuws

LENGTH: 108 woorden


In Israël is het sinds gisteren makkelijker om wapens te dragen of te
bemachtigen.

De wapenwet is versoepeld na de aanval op een synagoge dinsdag, waarbij zeven
mensen om het leven kwamen.

De Israëlische minister Yitzhak Aharonovitch van Publieke Veiligheid keurde de
nieuwe regels woensdagavond goed na een gesprek met de politie. Het is de
bedoeling dat het veiliger wordt in onder meer Jeruzalem en andere steden die
een verhoogd risico hebben om doelwit te worden van een terreuraanslag,
schrijven Israëlische media. Behalve dat gewone burgers sneller een wapen kunnen
bemachtigen, mogen mensen die een oud wapen hebben die ruilen voor een nieuwe.

LOAD-DATE: 9 February 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               12 of 85 DOCUMENTS



                              AD/Algemeen Dagblad

                           19 november 2014 woensdag

Geniet van je chocolade, want over 5 jaar is het onbetaalbaar

BYLINE: KARLIJN VAN HOUWELINGEN

SECTION: Nieuws

LENGTH: 781 woorden


Een reep chocolade, een Mars, met Sinterklaas een letter in je schoen. Het wordt
luxe, want de prijzen rijzen straks de pan uit. Chinezen en Indiërs eten zo veel
chocola, dat Afrikaanse cacaoboeren het niet meer kunnen bijbenen.


Het fotomoment is voor Chinezen net zo belangrijk als de chocola, weten ze bij
Mars. De 'Chinese muur van chocolade' is dan ook de blikvanger in de net
geopende M&M's winkel in Shanghai. De wand van 132 buizen, elk gevuld met M&M's
in een bepaalde kleur, is ideaal voor een chocoladeselfie. Liefhebber van
Chinese cultuur? Er zijn ook reuzen-M&M's vermomd als strijders uit het beroemde
terracottaleger.



Mars maakte werk van deze vijfde flagship store ter wereld, de eerste in Azië.
Niet gek, want Chinezen ontpoppen zich tot ware chocoholics. Kochten ze in 2010
samen nog 40.000 ton chocola, dit jaar is de afzet bijna verdubbeld, tot 70.000
ton. ,,Het is in China nu een hit om bij bruiloften een doosje chocola op tafel
te hebben," weet Bob Stuurman van cacaohandel Huyser Möller in Edam. Hij handelt
volop met Chinezen. ,,Vooral in de bovenlaag, maar dat zijn daar natuurlijk ook
zomaar honderd, tweehonderd miljoen mensen."

Omdat in andere opkomende landen als India en Brazilië ook steeds meer mensen
geld hebben voor een reep of doos bonbons, explodeert de vraag naar cacao op de
wereldmarkt. Tel daarbij op dat in het Westen pure chocolade steeds populairder
wordt - met wel 70 procent cacao in plaats van de 10 procent in een doodgewone
reep melkchocolade - en er ontstaat gebrek aan de belangrijkste grondstof.

In 2020 is er een tekort van 1 miljoen ton cacao, goed voor ruim 7 miljard
chocoladerepen, schatten grote chocoladefabrikanten als Mars en het Zwitserse
Barry Callebaut. Nog 10 jaar verder en er is zelfs 2 miljoen ton cacao minder op
de markt dan nodig om aan de vraag van consumenten te voldoen. Nu al slinken de
voorraden: vorig jaar aten we met z'n allen enkele tienduizenden tonnen meer dan
er werd geproduceerd.

Als niemand actie onderneemt kan chocola zomaar een luxeproduct worden,
waarschuwde landbouwkenner Edward George van de Afrikaanse Ecobank. ,,Een beetje
zoals champagne: iets dat we ons niet allemaal kunnen veroorloven." De afgelopen
jaren steeg de prijs van cacao al flink. Een kilo was de afgelopen 7 jaar
gemiddeld 87 procent duurder dan in de periode 1993-2007. Als het gat tussen
vraag en aanbod nog groter wordt is er voor het gewone volk straks alleen nog
imitatiechocola, met smaakstoffen en palmolie in plaats van echte cacaoboter.

Leveranciers, voornamelijk kleine boeren in Ghana en Ivoorkust, slagen er
namelijk niet in meer te produceren. ,,Cacao verbouwen loont niet," zo vat Hans
Perk van ontwikkelingsorganisatie Solidaridad het probleem samen. ,,De boeren
leven in armoede. Ze kunnen hun kinderen niet naar school sturen, laat staan dat
ze kunnen investeren in extra productie."

Cacaoplanters in Afrika zien de opbrengst van hun lapjes grond juist alleen maar
teruglopen door droogte, oude bomen en uitgeputte bodem. Kunstmest zou helpen,
zegt ontwikkelingseconoom Kees Burger van de Universiteit Wageningen. ,,Maar de
infrastructuur is in die landen tamelijk beroerd. Cacao wordt ver van de
bewoonde wereld verbouwd, er is vaak gewoon geen winkel waar je kunstmest kunt
kopen."

Als de prijzen stijgen door schaarste, neemt normaal gesproken het aanbod
vanzelf toe omdat het aantrekkelijker wordt om meer te produceren. Maar de
cacaomarkt werkt niet zo soepel, weet Hans Perk. ,,De boeren zijn
ongeorganiseerd en hebben geen toegang tot informatie en kredieten. Ze
produceren bovendien zo weinig, dat hun inkomen marginaal blijft als ze wat meer
per kilo krijgen."

De oplossing ligt in meer land, trainingen, leningen en betere meststoffen en
planten voor de boeren, stelt Perk. De productie per hectare kan daarmee worden
verdrievoudigd, schat hij in. Diverse chocoladegiganten betalen mee aan
projecten om dat voor elkaar te krijgen. Want hoge prijzen mogen dan
aantrekkelijk lijken voor fabrikanten, als ze meer wereldburgers aan de chocola
willen krijgen hebben ze juist belang bij voldoende aanvoer van cacao en
bescheiden tarieven.

Perk pleit voor meer actie. Want er mag dit jaar dan wel onverwacht een
recordoogst zijn binnengehaald in Ivoorkust, als de omstandigheden van de kleine
producenten niet verbeteren krimpt de cacaovoorraad de komende jaren gestaag
verder.

De Afrikaanse cacaoboer sterft namelijk langzaam uit. ,,Voor jonge mensen is
cacao niet interessant. Zij zoeken een baan in de stad of gaan palmolie of
rubber verbouwen. Dat levert veel meer op.''

87 procent is de prijs van een kilo cacao gestegen in de afgelopen 7 jaar.

Aziaten hebben de smaak te pakken en kopen 'alles' op

LOAD-DATE: 9 February 2015

LANGUAGE: DUTCH; NEDERLANDS

GRAPHIC: Chinezen en Indiërs eten meer chocola, terwijl de productie van cacao
afneemt. in 2020 is er een tekort van een miljoen ton cacao.
DREAMSTIME

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               13 of 85 DOCUMENTS



                              AD/Algemeen Dagblad

                            14 november 2014 vrijdag

Het onderste uit de kan

BYLINE: NIEK SCHENK

SECTION: Auto

LENGTH: 970 woorden


Nieuwe BMW X6

De BMW X6 was in 2008 als allereerste SUV-coupé een trendsetter. Maar hij was
met zijn provocerende uiterlijk ook controversieel. De nieuwe generatie straalt
minder brutaliteit uit, maar met zijn sportieve prestaties overtreft hij zijn
populaire broer, de X5.

Een kwart van alle auto's die BMW verkoopt, is tegenwoordig een SUV.
Marktprognoses wijzen uit dat dit type auto de komende jaren alleen maar
populairder wordt. In de BMW-fabriek in Spartanburg, in de Amerikaanse staat
South-Carolina, bereiden ze zich er al op voor. Hier worden de X3, X4, X5 en X6
gebouwd en binnen twee jaar komt daar nog de kolossale X7 bij: een tegenhanger
van de vooral in de VS razend populaire Mercedes GL. De productiecapaciteit van
de fabriek in Spartanburg wordt verhoogd van jaarlijks 300.000 naar 450.000
auto's. In 2016 moet de uitbreiding klaar zijn, na een investering van een
miljard dollar.

Vooral voor een merk als BMW is het verkoopsucces van de SUV- modellen
bijzonder. Wie had dat verwacht, toen BMW in 1999 de X5 introduceerde. Menigeen
twijfelde toen nog of een SUV wel bij dit merk paste. Inmiddels weten we beter.
Na de succesvolle X5 heeft BMW het aantal SUV-modellen flink uitgebreid. De
opvallendste tot nu toe was de X6: een coupé-achtige SUV, die in 2008 het
levenslicht zag.

Stap te ver

Critici meenden dat BMW met deze hoge, brede coupé toch echt een stap te ver
ging. De bluf-SUV was een regelrechte provocateur, waarmee de eigenaar
klaarblijkelijk vooral zijn rijkdom wilde etaleren. Wie zou daar nu in willen
rijden? Heel veel mensen, zo bleek uiteindelijk. Want de X6 heeft alle
verkoopverwachtingen overtroffen. Ruim een kwart miljoen zijn er in de afgelopen
zes jaar verkocht, al is hij op de Nederlandse wegen nog altijd een zeldzame
verschijning. De X6 is vooral in China, Rusland en de VS ongekend populair.

Andere merken, zoals Mercedes-Benz en Audi, hebben met afgunst toegekeken hoe
deze BMW een bestseller werd. En zij hebben besloten om binnenkort óók met een
X6-achtige variant op de markt komen. Dat gegeven maakt het extra spannend voor
de tweede generatie van de X6. Er is BMW alles aan gelegen om de X6 z'n
voorsprong te laten houden.

De ontwikkelingsafdeling kreeg dan ook een duidelijke opdracht: de nieuwe X6
moest nog spannender rijden dan de X5. En dat is gelukt, zo blijkt bij een
eerste kennismaking. Het is achter het stuur niet aan te bevelen, maar wie zijn
ogen sluit, meent met een volbloed sportauto onderweg te zijn, die allerminst
doet denken aan een SUV. Vrijwel alle typische rijeigenschappen van een SUV zijn
geëlimineerd.

Vooral dankzij de zegeningen van de elektronica is het de ingenieurs gelukt om
de X6 net even wat sportiever af te stemmen. Het is geen wereld van verschil,
maar de X6 rijdt beslist een fractie uitdagender en strakker dan zijn broer. Hij
is daarmee een auto voor fijnproevers, die net even wat meer spanning en
sensatie zoeken, dan de toch al zo verwende eigenaren van een X5.

Wie de grenzen van de wegligging verkent, merkt hooguit dat het gewicht van ruim
twee ton zich soms laat gelden. Je voelt het ook bij krachtig remmen. Verder
leidt de nadruk op sportiviteit een enkele keer tot een onaangenaam hard
reagerend onderstel. Maar wie daar moeite mee heeft, kan luchtvering op de
achteras bijbestellen.

Minder geforceerd

In tegenstelling tot de prestaties, doet de X6 het met zijn design deze keer
juist rustiger aan. Hij ziet er beslist minder provocerend uit dan zijn
voorganger. Volgens BMW is daarvoor gekozen op verzoek van veel klanten, die de
schreeuwerige, eerste generatie toch een beetje over de top vonden. Kenmerken
als de lange motorkap en grote wielbasis zijn gebleven, maar de overgang van de
SUV-achtige voorkant naar de coupévormige achterkant oogt minder geforceerd dan
bij de eerste generatie. Ook het uiterlijke verschil met de X5 is nu minder
groot, al is de X6 nog altijd bijna 3 cm langer en 5 cm breder.

Het interieur blijkt ruimer dan voorheen. Hoewel een X5 maar liefst 6 cm hoger
is, heb je achter in de X6 verrassend veel hoofdruimte, mede dankzij een lager
en schuiner geplaatste bank. De benen komen evenmin gauw in de knel en dankzij
de vrijwel vlakke vloer kan u makkelijk met z'n drieën achterin zitten. Een
tegenvaller is het slechtere zicht naar achteren, als je dat vergelijkt met een
X5. De coupélijn met zijn plat liggende achterruit eist hier zijn tol.

Prijsverlaging

Minder luchtweerstand (de cW-waarde daalde van 0,35 naar 0,32), minder gewicht
(40 kg minder, al is daar door de rijkere uitrusting weinig van overgebleven) en
verbeterd motormanagement hebben ertoe geleid dat deze BMW tot 22 procent
zuiniger rijdt dan voorheen. De introductie van de nieuwe X6 gaat daarom gepaard
met een prijsverlaging, met dank aan de lagere CO2-uitstoot.

Het prijsverschil met de X5 bedraagt nu bij de goedkoopste versie EUR5.000.
Begon de prijslijst van de X6 voorheen bij EUR90.000 voor de 30d, met diezelfde
motor is hij nu al vanaf EUR85.300 te koop. Een prijsverlaging dus van een
kleine 5 mille, al komt hij daarmee nog niet meteen binnen het bereik van Jan
Modaal. Nog meer ging de prijs omlaag bij de 50i. Die kostte voorheen EUR143.000
en staat nu voor EUR123.100 in de prijslijst.

De nieuwe BMW X6 arriveert op 6 december bij de Nederlandse dealers. Hij zal
allereerst verkrijgbaar zijn als 30d, 50i en M50d. In het voorjaar volgen nog de
35i (EUR88.100) en 40d (EUR92.400). Als klap op de vuurpijl volgt later in 2015
de ultieme X6 M met 580 pk sterke V8. De X6 hybride keert niet terug. Bij de
eerste generatie was daar nauwelijks vraag naar. En eigenlijk past een
hybride-aandrijflijn ook niet bij een auto van dit kaliber. Wie voor een X6
kiest, wil het onderste uit de kan.

SUV-modellen worden de komende jaren almaar populairder

Er is BMW alles aan gelegen de X6 z'n voorsprong te laten houden

LOAD-DATE: 9 February 2015

LANGUAGE: DUTCH; NEDERLANDS

GRAPHIC: De grille, met de bekende dubbele nieren, is verbreed. In het
lijnenspel van de voorbumper is met enige fantasie de letter X te herkennen.
Het dashboard is heel herkenbaar; vrijwel alle BMW-modellen kennen deze opzet.
Al is een X5 maar liefst 6 cm hoger, de hoofdruimte achter in de X6 is
verrassend groot.
Een hulpje voor de aerodynamica zijn de bekende Air Curtains in het front en Air
Breathers (kieuwen) achter de wielkasten.

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               14 of 85 DOCUMENTS



                              AD/Algemeen Dagblad

                            14 november 2014 vrijdag

Niets gaat meer goed bij de PvdA

BYLINE: DEBORAH JONGEJAN EN MARCEL WIEGMAN

SECTION: Nieuws

LENGTH: 795 woorden


CRISIS | Turkse Kamerleden voelen zich monddood gemaakt door PvdA-leiding

Wat zo'n mooie dag had moeten worden voor de PvdA, eindigde gisteravond in
crisis en chaos. Twee Turkse Kamerleden stapten in een emotioneel fractieberaad
op, nadat zij deze week openlijk afstand hadden genomen van het integratiebeleid
van minister Lodewijk Asscher. En in het land mort het kader: hoezo moeten wij
de straat op?

Elke partij schiet zichzelf wel eens in de voet. Bij de PvdA hebben ze de
slechte gewoonte daar een mitrailleur voor mee te nemen. Terwijl een
partijcommissie onder leiding van burgemeester Jan Hamming van Heusden
aankondigt dat de sociaaldemocraten weer naar de mensen gaan luisteren,
verlieten twee Turkse Kamerleden woedend de fractie. Volgens de rest hadden ze
iets te goed naar de mensen geluisterd. De twee gaan verder als aparte fractie.


Tunahan Kuzu en Selcuk Öztürk hebben hun oren veel te veel laten hangen naar hun
eigen Turkse achterban, oordelen hun partijgenoten. Die achterban is boos op
Asscher, omdat hij vier conservatief-religieuze Turkse organisaties nader in de
gaten wil houden. De twee Kamerleden lieten in de Turks-Nederlandse pers weten
dat Asscher zich schuldig maakt aan uitsluitingspolitiek, een diskwalificatie
van de eerste orde.

Te trots om hun woorden in te slikken, lagen de Kamerleden al 2 dagen onder
vuur. Nu worden ze beschuldigd van cliëntelisme. Ze zouden hun eigen
portefeuilles hebben verwaarloosd en alleen de belangen van hun Turkse achterban
hebben gediend. Volgens een PvdA-Kamerlid had Öztürk nooit op de lijst mogen
komen.

Partijleider Diederik Samsom: ,,De fractie heeft hen indringend gevraagd zich te
scharen achter het integratiebeleid van de fractie en de minister van Sociale
Zaken. Dat hebben zij niet gedaan. Daarmee scheiden zich onze wegen."

Kuzu en Öztük waren na het fractieberaad woedend. De partijtop zou hen
'monddood' hebben willen maken. Ze spraken van een dieptepunt in de geschiedenis
van de Nederlandse democratie. Veel mensen in het land voelen zich volgens hen,
als het om integratie gaat, niet vertegenwoordigd door de PvdA.

Beide Kamerleden storen zich zeer aan het feit dat ze worden afgeschilderd als
Turkse Kamerleden. Kuzu: ,,Turkse Kamerleden zitten in het parlement in Ankara."
En Öztürk: ,,Ik ben Kamerlid voor alle Nederlanders."

Kamerlid Mei Li Vos: ,,Ik voel me verraden. We hebben alles gedaan om ze
binnenboord te houden. Ze kregen alle ruimte, maar het was nog niet genoeg."

De PvdA heeft weer wat uit te leggen aan het electoraat. Ook het Turkse: Kuzu
haalde bij de verkiezingen in 2012 23.067 voorkeurstemmen, Öztürk 9831. Wat
staat daar tegenover?

De paniek bij de PvdA is zo langzamerhand groot. In de peilingen staat de partij
nog maar op twaalf zetels. De sociaaldemocraten dreigen af te glijden naar de
marge van de politiek. De verkiezingen voor de Provinciale Staten in maart
worden met angst en beven tegemoet gezien. Gaat er dan niets meer goed?
Inderdaad: niets gaat meer goed.

Machteloos

'Einde aan de machteloze politiek', heet de PvdA-commissie die gisteren een mooi
rapport uitbracht over de toekomst van de sociaaldemocratische politiek. Met
evenveel recht had het de titel 'Met de rug tegen de muur' mee kunnen krijgen.

Een grap op Twitter: 'Mooi een uur te laat op mijn werk door al die PvdA'ers op
straat'. PvdA-politici moeten van Hamming vaker het veilige stadhuis en
Kamergebouw verlaten om zich te mengen onder het gewone volk. Een kwart van de
werktijd maar liefst. Maar in plaats daarvan zaten ze gisteravond alvast
urenlang bij elkaar in crisisberaad.

De bijtende commentaren schoten gisteren op internet in hoog tempo langs. ,,Moet
ik dan de 60 uur rekenen die ik aan de partij besteed, of de 20 uur die daar
officieel voor staan?" zegt fractievoorzitter Leo Bruijn uit Rotterdam. ,,Ik ga
wel wat langer naar de kroeg. Wat moet dat moet.''

Anne Slingerland, raadslid in Baarn: ,,In de trein mooi even de tijd te lezen
wat ik niet goed doe.'' Rien van der Velde uit de Noordoostpolder spreekt op
Omroep Flevoland van een 'flapdrolopmerking'.

Emoties

De PvdA moet er, in de woorden van Hamming, voor waken 'een volkspartij zonder
volk' te worden. Linkse mensen, schrijft hij, zijn vaak te rationeel en
begrijpen niet dat emoties bepalend zijn voor de politieke keuzes van kiezers.
Sinds de PvdA weer deelneemt aan het kabinet, lijkt 'de politiek gereduceerd tot
het verzinnen en aan de man brengen van beleid'.

Met andere woorden: de PvdA is in deze tijden van crisis niet bezig mensen hoop
te geven, maar alleen nog aan het uitleggen waarom alles minder wordt.

Vraag maar aan Kuzu en Öztürk.

Kuzu en Öztürk scharen zich niet achter het integratie- beleid van de fractie
(-Diederik Samsom)

Turkse Kamer-leden zitten in het parlement in Ankara (-Tunahan Kuzu)

LOAD-DATE: 9 February 2015

LANGUAGE: DUTCH; NEDERLANDS

GRAPHIC: Selcuk Öztürk en Tunahan Kuzu stappen in de lift na het fractieberaad.
FOTO ANP/ MARTIJN BEEKMAN

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               15 of 85 DOCUMENTS



                              AD/Algemeen Dagblad

                            14 november 2014 vrijdag

Niets gaat meer goed bij de PvdA

BYLINE: DEBORAH JONGEJAN EN MARCEL WIEGMAN

SECTION: Nieuws

LENGTH: 794 woorden


crisis | Turkse Kamerleden voelen zich monddood gemaakt door PvdA-leiding

Wat zo'n mooie dag had moeten worden voor de PvdA, eindigde gisteravond in
crisis en chaos. Twee Turkse Kamerleden stapten in een emotioneel fractieberaad
op, nadat zij deze week openlijk afstand hadden genomen van het integratiebeleid
van minister Lodewijk Asscher. En in het land mort het kader: hoezo moeten wij
de straat op?

| Elke partij schiet zichzelf wel eens in de voet. Bij de PvdA hebben ze de
slechte gewoonte daar een mitrailleur voor mee te nemen. Terwijl een
partijcommissie onder leiding van burgemeester Jan Hamming van Heusden
aankondigt dat de sociaaldemocraten weer naar de mensen gaan luisteren,
verlieten twee Turkse Kamerleden woedend de fractie. Volgens de rest hadden ze
iets te goed naar de mensen geluisterd. De twee gaan verder als aparte fractie.


Tunahan Kuzu en Selcuk Öztürk hebben hun oren veel te veel laten hangen naar hun
eigen Turkse achterban, oordelen hun partijgenoten. Die achterban is boos op
Asscher, omdat hij vier conservatief-religieuze Turkse organisaties nader in de
gaten wil houden. De twee Kamerleden lieten in de Turks-Nederlandse pers weten
dat Asscher zich schuldig maakt aan uitsluitingspolitiek, een diskwalificatie
van de eerste orde.

Te trots om hun woorden in te slikken, lagen de Kamerleden al 2 dagen onder
vuur. Nu worden ze beschuldigd van cliëntelisme. Ze zouden hun eigen
portefeuilles hebben verwaarloosd en alleen de belangen van hun Turkse achterban
hebben gediend. Volgens een PvdA-Kamerlid had Öztürk nooit op de lijst mogen
komen.

Partijleider Diederik Samsom: ,,De fractie heeft hen indringend gevraagd zich te
scharen achter het integratiebeleid van de fractie en de minister van Sociale
Zaken. Dat hebben zij niet gedaan. Daarmee scheiden onze wegen."

Kuzu en Öztük waren na het fractieberaad woedend. De partijtop zou hen
'monddood' hebben willen maken. Ze spraken van een dieptepunt in de geschiedenis
van de Nederlandse democratie. Veel mensen in het land voelen zich volgens hen,
als het om integratie gaat, niet vertegenwoordigd door de PvdA.

Beide Kamerleden storen zich zeer aan het feit dat ze worden afgeschilderd als
Turkse Kamerleden. Kuzu: ,,Turkse Kamerleden zitten in het parlement in Ankara."
En Öztürk: ,,Ik ben Kamerlid voor alle Nederlanders."

Kamerlid Mei Li Vos: ,,Ik voel me verraden. We hebben alles gedaan om ze
binnenboord te houden. Ze kregen alle ruimte, maar het was nog niet genoeg."

De PvdA heeft weer wat uit te leggen aan het electoraat. Ook het Turkse: Kuzu
haalde bij de verkiezingen in 2012 23.067 voorkeurstemmen, Öztürk 9831. Wat
staat daar tegenover?

De paniek bij de PvdA is zo langzamerhand groot. In de peilingen staat de partij
nog maar op twaalf zetels. De sociaaldemocraten dreigen af te glijden naar de
marge van de politiek. De verkiezingen voor de Provinciale Staten in maart
worden met angst en beven tegemoetgezien. Gaat er dan niets meer goed?
Inderdaad: niets gaat meer goed.

Machteloos

'Einde aan de machteloze politiek', heet de PvdA-commissie die gisteren een mooi
rapport uitbracht over de toekomst van de sociaaldemocratische politiek. Met
evenveel recht had het de titel 'Met de rug tegen de muur' mee kunnen krijgen.

Een grap op Twitter: 'Mooi een uur te laat op mijn werk door al die PvdA'ers op
straat'. PvdA-politici moeten van Hamming vaker het veilige stadhuis en
Kamergebouw verlaten om zich te mengen onder het gewone volk. Een kwart van de
werktijd maar liefst. Maar in plaats daarvan zaten ze gisteravond alvast
urenlang bij elkaar in crisisberaad.

De bijtende commentaren schoten gisteren op internet in hoog tempo langs. ,,Moet
ik dan de 60 uur rekenen die ik aan de partij besteed, of de 20 uur die daar
officieel voor staan?" zegt fractievoorzitter Leo Bruijn uit Rotterdam. ,,Ik ga
wel wat langer naar de kroeg. Wat moet dat moet.''

Anne Slingerland, raadslid in Baarn: ,,In de trein mooi even de tijd te lezen
wat ik niet goed doe.'' Rien van der Velde uit de Noordoostpolder spreekt op
Omroep Flevoland van een 'flapdrolopmerking'.

Emoties

De PvdA moet er, in de woorden van Hamming, voor waken 'een volkspartij zonder
volk' te worden. Linkse mensen, schrijft hij, zijn vaak te rationeel en
begrijpen niet dat emoties bepalend zijn voor de politieke keuzes van kiezers.
Sinds de PvdA weer deelneemt aan het kabinet, lijkt 'de politiek gereduceerd tot
het verzinnen en aan de man brengen van beleid'.

Met andere woorden: de PvdA is in deze tijden van crisis niet bezig mensen hoop
te geven, maar alleen nog aan het uitleggen waarom alles minder wordt.

Vraag maar aan Kuzu en Öztürk.

Kuzu en Öztürk scharen zich niet achter het integratie- beleid van de fractie
(-Diederik Samsom)

Turkse Kamer-leden zitten in het parlement in Ankara (-Tunahan Kuzu)

LOAD-DATE: 9 February 2015

LANGUAGE: DUTCH; NEDERLANDS

GRAPHIC: Selcuk Öztürk en Tunahan Kuzu stappen in de lift na het fractieberaad.
FOTO ANP/ MARTIJN BEEKMAN

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               16 of 85 DOCUMENTS



                              AD/Algemeen Dagblad

                           13 november 2014 donderdag

Juncker kiest voor een vlucht vooruit

BYLINE: FRANS BOOGAARD

SECTION: Nieuws; Blz. 21

LENGTH: 525 woorden


Belastingontwijking multinationals in heel Europa op de schop

Stiekeme belastingvoordelen voor multinationals ten koste van de gewone
belastingbetaler moeten zo snel mogelijk verdwijnen. Voorzitter Juncker van de
Europese Commissie, zwaar onder vuur vanwege 'zijn' belastingparadijs Luxemburg,
kiest voor de aanval. Ook Nederland ligt in de vuurlinie.

Al een week ligt de vraag op tafel: wat is de geloofwaardigheid van een net
aangetreden voorzitter van de Europese Commissie die spuugt op
belastingconstructies die hij als Luxemburgs premier zelf 19 jaar lang heeft
opgebouwd?

Jean-Claude Juncker, want om hem gaat het, was er niet om die vraag te
beantwoorden. Een week lang schitterde de nieuwe Mister Europe door afwezigheid.
Gisteren verscheen hij onaangekondigd twee keer: om 12.30 uur voor de pers, om
16.00 uur voor het Europees Parlement. Met een fors mea culpa: ,,Een week lang
zwijgen was een grote fout. Maar juist de grootste fouten worden meestal niet
met opzet gemaakt."

De onthulling van Luxemburgse belastingpraktijken, vorige week, met de
publicatie van 28.000 pagina's geheime afspraken met multinationals,
veroorzaakte fors rumoer. Duizend miljard euro per jaar verdwijnt door het
putje.

Gewone burgers, het midden- en kleinbedrijf en de arme landen betalen de
rekening. De kern van Junckers verdediging gisteren: 22 van de 28 Europese
landen hebben dit soort belastingconstructies. Bijna altijd waren die legaal.
Maar als ze ertoe leiden dat de belastingopbrengst minder wordt en anderen
daarvoor op moeten draaien, dan moeten wellicht de regels veranderen.

Brussel komt daarvoor binnenkort met wetgeving, die dan nog wel door alle 28
lidstaten moet worden aanvaard.

Nederland

In de felle debatten gisteren bleef belastingparadijs Nederland niet buiten
schot, en ook Juncker zelf hintte herhaaldelijk op Nederland. ,,In de media lees
en hoor ik over Juncker tegen Juncker, de Commissievoorzitter tegen de
oud-premier. Maar nergens lees of hoor ik iets over Timmermans tegen
Timmermans," aldus Juncker over zijn even-eens net aangetreden rechterhand. Even
later: ,,Onze commissaris van Mededinging stelt een grondig onderzoek in naar
belastingpraktijken. Ik blijf daar buiten. Net zoals Timmermans daar buiten
blijft."

Eén van de groene leiders, de Belg Philippe Lamberts, haakte daar naadloos bij
aan: ,,We moeten het hier ook hebben over Rutte en Dijsselbloem." In Brussel
liepen al onderzoeken naar vier concrete gevallen van belastingontwijking in
drie lidstaten: Luxemburg, Ierland en Nederland. Dat wordt nu tot alle lidstaten
uitgebreid.

Het Europarlement, dat gisteren debatteerde met Juncker en de nieuwe
Belastingcommissaris Pierre Moscovici, is niet van plan de zaak nog uit handen
te geven. ,,De schaduw die over uw Commissie hangt moet weg, nog dit jaar,"
aldus liberaal fractieleider Guy Verhofstadt. ,,En als dan blijkt dat in
Luxemburg onder uw bewind illegale dingen zijn gebeurd, hebt u een probleem."
Juncker: ,,U weet zeker dat in België, toen u er premier was, niets onoirbaars
is gebeurd? Want dan heeft ook u een probleem."

Juist de grootste fouten worden meestal niet met opzet gemaakt (-Jean-Claude
Juncker)

LOAD-DATE: 9 February 2015

LANGUAGE: DUTCH; NEDERLANDS

GRAPHIC: Juncker was een week onzichtbaar, maar dook gisteren ineens twee keer
op.
FOTO EPA

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               17 of 85 DOCUMENTS



                              AD/Algemeen Dagblad

                            8 november 2014 zaterdag

Mongols nu ook in Amsterdam

SECTION: Nieuws

LENGTH: 106 woorden


De beruchte en van oorsprong Californische motorclub Mongols heeft sinds kort
een filiaal in Amsterdam. Dat meldde NRC gisteren. Op Facebook is te zien dat de
Nederlandse tak sinds 12 oktober een eigen pagina heeft. Leden van de
Amerikaanse motorclub zouden eerder zijn veroordeeld voor onder meer
drugshandel, afpersing, moord en mishandeling. In Duitsland zijn de Mongols en
de Hells Angels al tientallen jaren gezworen vijanden die al meerdere keren met
elkaar op de vuist gingen. De Europese politieorganisatie Europol vreest
territoriumoorlogen met clubs als de Hells Angels en Bandidos. Geweld zou ook
gewone burgers kunnen treffen.

LOAD-DATE: 7 November 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               18 of 85 DOCUMENTS



                              AD/Algemeen Dagblad

                            5 november 2014 woensdag

Geintje van de koning

BYLINE: TONNY VAN DER MEE

SECTION: Nieuws; Blz. 7

LENGTH: 677 woorden


Grap met Koreaanse politicus tekent lossere houding bij staatsbezoek

De eerste staatsbezoeken van koning Willem-Alexander buiten Europa zitten erop.
Het programma in Japan en Zuid-Korea was niet sprankelend, maar de koning heeft
wel duidelijk wat accentverschillen met zijn moeder laten zien. Iets losser, een
beetje humor tussendoor, minder cultuur en meer zaken.

Als een Koreaanse cameraman Willem-Alexander vraagt om een 'handshake', met de
Koreaanse parlementsvoorzitter welteverstaan, schudt de koning met een
uitgestreken gezicht de hand van Máxima.

De voorzitter staat er enigszins beteuterd bij met zijn uitgestoken, lege hand.
De koning riep er nog net geen 'geintje!' achteraan. Daarna maakte hij het
natuurlijk ruimschoots goed. Maar hij houdt van een grapje op zijn tijd, ook
binnen het protocol van een staatsbezoek.

Het zegt iets over de wijze waarop hij zijn functie als modern staatshoofd
invult. Iets losser dan zijn moeder, prinses Beatrix. Iets meer ruimte voor wat
joligheid. Meer interactie met de media ook.

Willem-Alexander probeert rekening te houden met de werkwijze van de pers. Hij
kiest zijn momenten om de fotografen een mooi plaatje te gunnen. Als hij te
vroeg weg is voor een mooie foto met Máxima, komt hij gewoon even terug om
alsnog het portret te laten maken. Dat het persgesprek nu ook deels op camera
mag worden vastgelegd, is een revolutie ten opzichte van zijn moeder.

Vriendschap

De reizen naar Japan en Zuid-Korea afgelopen week waren zijn eerste
staatsbezoeken buiten Europa. Ze stonden vooral in het teken van de
diepgewortelde vriendschap tussen Nederland en beide landen. Dat kon niet vaak
genoeg worden benadrukt in elke toespraak.

De staatsbezoeken zijn de koning 'buitengewoon goed bevallen'. Hij heeft de
indruk dat de landen hebben kunnen werken aan 'heden, verleden en toekomst'.
Meer dan zijn moeder legt hij in zijn staatsbezoeken de nadruk op het
economische belang en de handelsmissies. Natuurlijk bezocht het koningspaar
moderne exposities. Maar het contact met de lokale bevolking en cultuur was
minimaal.

Een kleine uitleg in tempels in Tokio, en in Seoul een toneelstuk over de in
Korea wereldberoemde Nederlandse zeevaarder Hendrik Hamel, de eerste man die het
Westen een inkijkje gaf in Korea. Het waren meer zakelijke conferenties, en
minder musea en traditionele cultuur. De koning zette in Korea 'zwaar geschut'
in door bondscoach Guus Hiddink als boegbeeld van de economische missie mee te
nemen. Met hem had hij een 'bruggenbouwer' en een goede 'troef' in handen, zo
zei hij gisteren. Dat hij bij zijn eigen staatsbezoek aan Zuid-Korea in de
schaduw stond van halfgod Hiddink, nam hij op de koop toe.

Willem-Alexander wil vooral dat bedrijven leren van elkaar, meer samenwerken, en
dat de gewone burger daar uiteindelijk profijt van heeft. Of het nu op het
gebied van duurzaamheid, land- en tuinbouw of high-tech industrie is. De nu
gelegde en uitgediepte contacten hebben effect op de lange termijn, daarvan is
hij overtuigd.

Willem-Alexander richt zijn blik graag op de toekomst. Zonder het verleden te
vergeten. Zo blijft een van de hete hangijzers in de bilaterale contacten met
Japan het oorlogsverleden en de kwestie van de Japanse ereschulden. De
ontmoeting van keizer Akihito en keizerin Michiko met Indische
oorlogsslachtoffers, noemde het koningspaar 'goed, hartelijk en emotioneel'.

Onrechtvaardig

Dat de Japanners die kwestie als formeel afgehandeld beschouwen - er is in hun
ogen genoeg spijt betuigd en geld uitgekeerd - weerhield de koning er niet van
bij het staatsbanket zijn gastheer Akihito te herinneren aan het
oorlogsverleden. Veel Indische oorlogsslachtoffers in Nederland voelen zich nog
onrechtvaardig behandeld door de Japanners. Daar hield hij rekening mee.

En, zo zei Willem-Alexander in het persgesprek, zolang bij een deel van de
gemeenschap die gevoelens leven, zal hij als koning 'van alle Nederlanders' het
oorlogsverleden van Japan binnen de warme relatie blijven aankaarten.

Met Guus Hiddink hebben we een bruggenbouwer en een zware troef (-Koning
Willem-Alexander)

LOAD-DATE: 5 November 2014

LANGUAGE: DUTCH; NEDERLANDS

GRAPHIC: 'Handshake,' vraagt de fotograaf. De hand van de koning gaat naar
Máxima, tot verbijstering van de voorzitter van het Koreaanse parlement. Het
koningspaar vindt de kwinkslag wel geslaagd.
ANP
ANP

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               19 of 85 DOCUMENTS



                              AD/Algemeen Dagblad

                            29 oktober 2014 woensdag

Van Spice Girl tot zakenvrouw

BYLINE: RENSKE BAARS

SECTION: Nieuws

LENGTH: 582 woorden


Victoria Beckham is succesvolste Britse ondernemer 2014

Van verlegen gepeste tiener naar ambitieuze zangeres. En daarna van opgepompte
voetbalvrouw naar de meest succesvolle ondernemer van het Verenigd Koninkrijk.
De carrière van Victoria Beckham kent net zoveel dieptepunten en hoogtepunten
als haar modesmaak.

Van Gwyneth Paltrow tot Kate Winslet: half Hollywood loopt weg met de kleding
van het ooit zo onbekende pubermeisje uit Essex. Victoria Beckham is al lang
niet meer de langbenige norse zangeres van de Spice Girls. Ze transformeerde de
afgelopen jaren in een zakenvrouw met een verrassend goed oog voor mode. Met
haar vermogen van 266,6 miljoen euro en een toename van het winstpercentage van
2900 procent is ze volgens het tijdschrift Management Today zelfs de
succesvolste Britse ondernemer van dit jaar geworden.

'If you want my future. Forget my past'. The Spice Girls konden in 1996 niet
bevroeden dat dit voor hun minst gewaardeerde Spice - Posh, zoals Victoria toen
nog werd genoemd - op zou gaan. Maar niks is minder waar. Vorige maand nog
opende de moeder van vier kinderen haar eerste eigen winkel in de chique
Londense wijk Mayfair en er werken nu honderd mensen voor haar. In de Britse
krant The Guardian zei ze zelf: ,,Ik voelde me vroeger beroemd, maar nu voel ik
me succesvol.''

En met haar nieuwe rijkdom, zet ze haar echtgenoot David Beckham in haar
fragiele schaduw. Al in 2013 was ze rijker dan de voormalige voetballer die toen
'maar' 165 miljoen pond waard was. Zelf doet ze er meestal nuchter over, maar
toen ze haar winkel onlangs presenteerde, grapte ze dat haar zoon de
zaterdaghulp zou worden en haar man de portier. ,,Zo blijft het toch nog binnen
de familie,'' aldus de anders weinig loslippige 40-jarige.

Maar hoe komt de voormalige Essex-girl - bijnaam voor losbandige dommerds - aan
haar succes? En waarom willen niet alleen hippe zangeressen als Ellie Goulding,
maar ook gewone burgers maar liefst 150 pond betalen voor een sleutelhanger? Ze
kwam in 2008 met haar eigen modelabel waar toen nog een tikje besmuikt over werd
gegrinnikt.

Beckham bewees echter met haar stijl dat ze goed weet wat er in het modewereldje
gebeurt én ook wat mensen op straat willen dragen. Ze haalt veel ideeën van
anderen opnieuw naar de tekentafel en geeft ze een kleine, maar goed te behappen
make-over. En eerlijk is eerlijk: het helpt natuurlijk dat haar knappe man en
schattige kinderen altijd op de eerste rij langs de catwalk zitten.

Het lachen is de critici inmiddels vergaan. Victoria ging gewoon stug door met
haar lijn. En dat blijkt te werken. Haar creaties zijn steeds draagbaarder
geworden en ook al zijn ze nogal een investering, veel Britten blijken het geen
probleem te vinden om een grote bom geld via de iPhone over te maken. Cash is
niet welkom. Want een kassa hebben ze niet in de pas geopende winkel. Beckham:
,,We willen niet overal van die lelijke kassa's hebben.''

Het merk is volwassen geworden, net als Victoria zelf. Ze verruilde haar
borstimplantaten voor een strakkere look. Ze draagt haar eigen ontwerpen zelf en
ziet er altijd goed - weliswaar wat mager - uit. ,,De laatste seizoenen ben ik
wat losser geworden,'' vertelde ze aan het einde van haar show op de New York
Fashion Week.

En nu is de VN-medewerkster, want dat doet ze ook nog tussendoor, een grotere
zakenvrouw dan Dame Vivienne Westwood. Daar dankt ze haar leeftijd voor. ,,Ik
moest eerst 40 worden om te realiseren dat ik een verantwoordelijkheid heb als
vrouw en als moeder.''

LOAD-DATE: 28 October 2014

LANGUAGE: DUTCH; NEDERLANDS

GRAPHIC: Victoria Beckham (40), zeggen insiders, begrijpt heel goed wat er in de
modewereld gebeurt en wat de mensen op straat willen dragen.
FOTO WIREIMAGE/KARWAI TANG
Bij The Spice Girls in de jaren '90 heette Victoria eerst nog Posh (tweede van
rechts).
Na haar huwelijk met voetballer David Beckham.
Nu heeft ze naam gemaakt in de mode en lopen haar modellen op de catwalk van de
Fashion Week Spring 2015 in New York.

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               20 of 85 DOCUMENTS



                              AD/Algemeen Dagblad

                            29 oktober 2014 woensdag

Kunst binnen het budget

SECTION: Stad en Land; Blz. 2

LENGTH: 47 woorden


De kunstwerken gaan er niet voor miljoenen van de hand, maar zijn ook voor de
gewone man betaalbaar. Op de Affordable Art Fair, die dit jaar neerstrijkt in de
Kromhouthal in Amsterdam, draait alles om betaalbare kunst. Een groot aantal
galerieën exposeert er tot en met 2 november.

LOAD-DATE: 28 October 2014

LANGUAGE: DUTCH; NEDERLANDS

GRAPHIC: FOTO NOVUM/PIET VAN DER MEER

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               21 of 85 DOCUMENTS



                              AD/Algemeen Dagblad

                            28 oktober 2014 dinsdag

Europa kost ons steeds meer geld

SECTION: Service

LENGTH: 601 woorden


Dag motivatie

'Roemer: 'Regering wist al van Europese naheffing'' (AD 27-10). Wedden dat
Nederland die 642 miljoen betaalt. De situatie is te vergelijken met een
schoolkind dat zijn 10 moet delen met het resultaat van een klasgenoot die een 4
haalde. Dodelijk voor de motivatie. Dit geldt ook voor de bedrijvigheid van het
Nederlandse volk. Je wordt beboet voor je inzet. Dit is olie op het vuur voor
minder serieuze regeringen. Wie controleert op een deskundige en strenge wijze
het cijfermateriaal? Het is tijd om uit de EU te stappen. Van de parlementariërs
hoef je dit initiatief niet te verwachten, want hun pluche-baan staat dan op de
tocht. Hoogste tijd dus voor een referendum.

Ap Cloosterman, Zwartebroek.

En betalen maar

Nu de Britse premier Cameron zijn tanden heeft laten zien, verwacht ik van
premier Rutte dat hij de naheffing van 642 miljoen ook niet accepteert, hoewel
zijn gelaatsuitdrukkingen verraden dat hij - gezien al zijn vriendjes bij de EU
- toch wel bereid zal zijn om te betalen. Dus kan de belastingbetaler de beurs
weer trekken. Na al onze bezuinigingen van de afgelopen jaren, met als resultaat
een begrotingstekort van onder de 3 procent, kunnen we onder andere betalen voor
Frankrijk dat daar met 4,1 procent schril tegen afsteekt. De Fransen komen er
vanaf met een beloning van 1,1 miljard. En waar blijft de sanctie voor dat land
voor het niet halen van de norm?

N. Hoogenboom, Mijnsheerenland.

Vuist op tafel

De rekenmeesters in Brussel hebben berekend dat Nederland 642 miljoen moet
betalen aan de EU. Nederland heeft zich kapotbezuinigd en daar krijgen wij nu de
rekening voor gepresenteerd. Door alle bezuinigingen is ons tekort tot ver onder
de maximaal toegestane 3 procent gedaald. Engeland weigert 2 miljard terug te
betalen, maar Rutte roept op milde toon dat we eerst moeten uitzoeken hoe
Brussel dit berekend heeft. Hij zou ook met zijn vuist op tafel moeten slaan.
Nederland verdient geen straf maar juist een compliment.

J.G.H. Ewals, Leunen.

Zij flikken het weer

Nederland moet honderden miljoenen meer bijdragen aan de EU. Zal dit iets te
maken hebben met het gemak waarmee de staatskas wordt gespekt door de
ongegeneerd hoge belastingtarieven? Over onze rug is ons land verworden tot een
economische underdog. Kijk naar landen als Frankrijk en Spanje die het met hun
bedenkelijke belastingmoraal weer flikken om geld terug te krijgen.

Sylvia Klaus, Papendrecht.

Tijd voor een 'nee'

Wordt het niet tijd dat wij 'nee' zeggen tegen het geldmonster dat EU heet?
Terwijl hier alles in het werk wordt gesteld om de financiën op de rails te
krijgen, worden wij gestraft. Landen die er met de pet naar gooien, zoals
Frankrijk, worden beloond. Ik, en met mij vele Nederlanders, heb niets meer met
deze EU.

B. de Wit, Alphen aan den Rijn.

Heel veel muntjes

Als blijkt dat we echt niet onder die Brusselse naheffing uit kunnen, stel ik
voor dat we een paar tankauto's vullen met 642 miljoen aan muntjes van 1
eurocent. Die gebruiken wij toch niet. Zo hebben de EU-ambtenaren wat te doen en
zijn wij van die muntjes af.

D. de Jong, Nieuw-Beijerland.

Schijnwereld

Door de nieuwe rekenmethode voor EU-landen ontstaat een schijnwereld van geld
dat er alleen maar op papier is. De consequentie is dat we meer kwijt zijn aan
Brussel. Een ondernemer geeft aan de fiscus toch ook niet meer winst op dan dat
hij daadwerkelijk heeft gemaakt? Niemand is zo gek. Alleen onze 'geschokte'
bestuurders doen of ze dat wel zijn. We gaan gewoon betalen, let maar op. Het is
te gek voor woorden dat de gewone burger het iedere keer beter ziet dan onze
regering.

Ad van Ekeren, Leerdam.

LOAD-DATE: 27 October 2014

LANGUAGE: DUTCH; NEDERLANDS

GRAPHIC: De Britse premier Cameron (l) vertikt het de EU-naheffing te betalen.
Premier Rutte zou dat voorbeeld moeten volgen, aldus briefschrijvers.
FOTO AFP

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               22 of 85 DOCUMENTS



                              AD/Algemeen Dagblad

                            27 oktober 2014 maandag

VVD komt op voor leaserijder

BYLINE: PETER GROENENDIJK

SECTION: Nieuws; Blz. 3

LENGTH: 73 woorden


De VVD verwerpt de plannen van partijgenoot en staatssecretaris Eric Wiebes van
Financiën voor de fiscale bijtelling van leaseauto's. Volgens de VVD gaan de
voorstellen van Wiebes veel te ver, wordt de elektrische auto te veel
bevoordeeld, de leaserijder benadeeld en de 'hardwerkende Nederlander gepakt'.
Wiebes wil de uitstootnormen voor de fiscale bijtelling van leaseauto's per 2016
aanscherpen om de belastinginkomsten op peil te houden.

LOAD-DATE: 27 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               23 of 85 DOCUMENTS



                              AD/Algemeen Dagblad

                            25 oktober 2014 zaterdag

Word

BYLINE: Illustraties: Flos Vingerhoets

SECTION: Weekend; Blz. 16

LENGTH: 1617 woorden


Zeven op de tien kinderen willen beroemd worden. Talentenjachten op televisie -
vanavond krijgt Holland's Got Talent een winnaar - stromen nog altijd over van
de fanatieke schatgravers naar eeuwige roem. Maar waarom toch? Want aan
sterrendom is tegenwoordig niets leuks meer, betoogt Stefan Raatgever.

nooit

Een vriendin van mij zou er, zo vertrouwde ze een verbouwereerde Xander de
Buisonjé in een café toe, álles voor doen om nooit beroemd te worden

Een goede vriendin van mij is een B.O.N.'er, een Bewust Onbekende Nederlander.
Het is een term die ze zelf heeft bedacht en die zich volgens haar duidelijk
onderscheidt van de twee categorieën mensen waaruit ik vermoedde dat ons land
bestaat: de bekende Nederlanders, de zogeheten BN'ers, en de onbekende
landgenoten, ook wel `het gewone volk', kortom: u en ik.

Maar er bestaat volgens mijn vriendin nog een derde klasse: zij die wel potentie
hebben om tot de eerste categorie te behoren, maar liever onbekend blijven. Niet
dat mijn vriendin nu direct een geweldige zangeres, filmster of soapactrice is,
maar ze zal een aangeboden rode-loper-abonnement te allen tijde weigeren. Want
beroemdheid lijkt haar simpelweg onnoemlijk vreselijk.

Ooit trof ze beroeps-BN'er Xander de Buisonjé in een Utrechtse kroeg. Mijn
vriendin kon zich amper iets vervelenders voorstellen dan in een café te worden
lastiggevallen door lammig uitgaanspubliek, vertelde ze hem, terwijl ze lammig
aan de bar stond. Ze zou er, zo vertrouwde ze een verbouwe-reerde De Buisonjé
met dubbele tong toe, álles voor doen nooit beroemd te worden. Een missie die ze
als organisatieadviseur voor semi-overheidsinstellingen tot op heden overigens
glansrijk volbrengt.


                Roelvink-syndroom

Mijn vriendin is een uitzondering. Uit recent onderzoek van het tijdschrift
Kidsweek bleek dat zeven op de tien kinderen tussen de 8 en 17 jaar dromen van
bekendheid. Voor dezelfde doelgroep verscheen deze maand het boek Hoe word ik
beroemd, waarin jeugdige aspirant-vips tips krijgen op hun weg naar ultieme
glorie.

Maar zeker niet alleen kinderen geloven in die gouden bergen. Amerikaans
onderzoek toont aan dat 2 procent van alle mensen `beroemd worden' als nummer
één drijfveer in het leven heeft. Vertaald naar ons land zijn dat bijna 350.000
mensen. Zij lijden aan het Dries Roelvink-syndroom van een schier onbevredigbare
zucht naar aandacht.

Nu ik ruim tien jaar beroemde mensen interview voor deze krant, heb ik ook mijn
eigen onderzoeks-resultaten paraat. En die wijzen maar in één richting: mijn
vriendin heeft gelijk. Ik raad een-ieder die het toch overweegt met klem aan:
word niet beroemd! Dompel je niet onder in die poel van opgeblazen ego's,
hongerige publiciteitsjunks en onverzadigbare spotlight-verslaafden. De
niet-beroemde medemens is simpelweg beter af. Koester de zegeningen van een
anoniem bestaan. Wij nobody's zijn gemiddeld onbezorgder, ervaren minder stress
en zijn simpelweg gelukkiger.

De argumenten? Daar kom ik op na een blik op het grote beroemdheidsonderzoek van
de Amerikaanse socioloog Orville Brim. Volgens hem ontstaat onze zucht naar
vermaardheid uit een diepgewortelde behoefte aan acceptatie en goedkeuring. We
willen erbij horen, ertoe doen, geliefd zijn. Lukt dat niet in onze privékring
of worden we zelfs afgewezen, dan proberen sommigen van ons die behoefte te
vervullen met de aandacht van vreemden. Herkent u dit, Marijke Helwegen?


                Hongerige blik

Brim onderscheidt vier soorten faam. De eerste is de eervolle roem. Daarbij
bepalen de prestaties het aanzien. Hieronder vallen een beroemde operazanger,
een subliem acteur, maar ook die briljante hartchirurg of politicus. Het lijkt
op het oog een prettige status, die resulteert in bewieroking, (financiële)
voordeeltjes en op gezette tijden een sappige groupie in de sponde.

De tweede soort vips groeit als een plaag muizen in een provisiekast. Brim noemt
ze de beroemdheden zonder aanwijsbare kwaliteiten of talenten. De types die
beroemd zijn van het beroemd zijn dus. Deze soort is in het wild te herkennen
aan een hongerige blik richting elke beschikbare camera, de bereidheid om zelfs
bij de opening van een enveloppe in galakostuum te verschijnen en de permanent
rondzoemende vraag `waar ik ken u ook al weer van?' Denk in Nederland aan Andy
van der Meijden, Kim Feenstra, Sylvia Geersen of de gehele familie Saunders.

Maar het kan erger: de derde categorie is volgens Brim niet beroemd, maar
berucht. Bekend zijn ze wel, maar niemand vindt hen echt aardig: Willem
Holleeder, Diederik Stapel, horrorchirurg Rock G. of Johan Vlemmix bijvoorbeeld.

De laatste colonne wordt gevormd door mensen die (vermoeden) bekend (te) zijn
omdat ze een beroemdheid kennen. Ons land zucht onder de roem van lieden als
Estelle Cruijff, Ron Boszhard en iedereen met de achternaam Smit. Maar ook uw
buurman die zegt dat zijn oom nog op de kegelclub zat met Harmen Siezen, hoort
hierbij. Socioloog Brim citeert in zijn boek Look at me! zelfs een respondent
die over een Hollywoodster zegt: `Ik ken hem niet, maar mijn hond kent zijn
hond'.

Van de laatste drie divisies is de onaantrekkelijkheid vrij makkelijk vast te
stellen. Zou u graag van plek willen ruilen met Oh Oh Cherso's Barbie (categorie
2) of Peter Jan Rens (gedegradeerd van 1 naar 3)? Vast niet.

Maar wat is er nu eigenlijk tegen die van een afstand jaloersmakende beroemdheid
die lijkt samen te vallen met applaus, exploderende bankrekeningen en allerhande
privileges zoals voorrang bij de bakker? Eén van de indringendste verhalen die
ik hierover optekende was van Bart Zeilstra, voorheen bekend als Baas B, de
muzikale wederhelft van Lange Frans.

Hij ontwikkelde straatvrees als gevolg van de aandacht tijdens de hoogtijdagen
van het nederhopduo. ,,Het succes zorgde voor veel belangstelling. Maar wie was
er echt geïnteresseerd in mij? Ik wist het niet en vertrouwde niemand meer. Ik
durfde in 2006 nauwelijks de deur meer uit.''

Om te ontdekken wie hij ook alweer was zonder de polderberoemdheid, stapte hij
uit de act, ging in een studentenhuis wonen en schreef zich in voor een studie
psychologie. Het luchtte hem op, hoewel de eerste schreden lastig waren: zijn
studiegenoten vermoedden deel te zijn van een psychologisch experiment: hoe
reageren mensen op een bekend gezicht in een alledaagse situatie?


                Ruw wakker gemaakt

Zeilstra's verhaal staat niet op zich. Als ik in interviews het onderwerp `roem'
aanroer, is geen enkele ster alleen maar positief. Beroemd zijn was in de tijd
van Fred Oster of Willem Duys nog aardig, maar sinds de komst van mobieltjes met
camera's en razendsnelle sociale media ging de lol er snel af. Vraag het
Georgina Verbaan die ongestoord buiten de deur dacht te tongzoenen met een
VPRO-presentator. Of John en Linda de Mol, die lijden onder een afperser. In de
categorie klein leed: Guus Meeuwis die me ooit vertelde hoe hij tijdens een
vlucht naar Curaçao ruw werd wakker gemaakt: of zijn medepassagier even met hem
op de foto mocht.


                Paparazziland

Tuurlijk, er zijn ook leuke kanten. Ilse DeLange gaf bijvoorbeeld toe dat ze bij
problemen met de elektra haar naam duidelijk articuleert als ze de helpdesk
belt, maar de verhalen over hijgerige fotografen in de achtertuin overstemmen
die kleine pleziertjes ruimschoots.

En dan is Nederland nog een braaf paparazziland. In Engeland en de Verenigde
Staten lijken de sterren en hun belagers dagelijks verwikkeld in
achtervolgings-scènes die in een James Bond-film niet zouden misstaan. En als ze
dan ontsnappen, wachten er nieuwe hindernissen: drugs (de nummer één
doodsoorzaak onder muzikanten die de 40 niet halen), extreme prestatiedruk (wat
veel mensen vergeten: beroemd zijn is permanent zwoegen om in the picture te
blijven) of lekkende iCloud-accounts.

Want je zal maar pakweg Selena Gomez zijn, licht katerig wakker worden en
vervolgens op het ontbijtnieuws de naaktfoto, die je in een jolige bui van
jezelf knipte, zien langstrekken. En dan heb je ook nog Justin Bieber als
verke-ring. Een knappe verschijning natuurlijk, maar momenteel langs een
parcours vol geruchtmakende incidenten bezig met het inhalen van zijn jeugd,
omdat hij van zijn 12de tot zijn huidige 20ste levensjaar 24/7 bezig was beroemd
te worden.

Bieber - de laatste in een lange rij publieke `star collapses', waarin onder
anderen Britney Spears, Whitney Houston en David Hasselhoff figureren - zal de
rest van zijn leven in zijn hoofd een ster blijven, ook als zijn eigen schijnsel
straks vervaagt. Een nieuw innerlijk conflict ligt dus op de loer. Want wie roem
heeft geproefd, raakt er om voor mij onverklaarbare redenen steevast aan
verslaafd.

Het zijn overwegingen die ik soms stilletjes voor mezelf herhaal als mijn
collega-verslaggevers en ik na de uitreiking van de 3FM Awards als subversieve
elementen naar de uitgang worden gedirigeerd omdat de artiesten - die we de hele
avond achter een lintje gratis drank zagen consumeren - `graag onder elkaar
verder willen feesten'. Maar gelukkig verkreeg ik ook op dit vlak afgelopen jaar
nieuw bewijs voor mijn stelling, toen ik een bevriende artiest naar een
samenvatting van het feest vroeg. ,,Geen idee,'' antwoordde hij. ,,Ik ben na een
half uurtje vertrokken. Ik moest 's ochtends vroeg weer werken.'' n

Beroemd zijn was in de tijd van Fred Oster of Willem Duys nog aardig, maar sinds
de komst van mobieltjes met camera's en razendsnelle sociale media, ging de lol
er snel af

Dompel je niet onder in die poel van opgeblazen ego's en hongerige
publiciteitsjunks. De niet-beroemde medemens is simpelweg beter af

Ilse DeLange articuleert duidelijk haar naam als ze een helpdesk belt, maar de
hijgerige fotografen in de tuin overstemmen die kleine pleziertjes ruimschoots

LOAD-DATE: 24 October 2014

LANGUAGE: DUTCH; NEDERLANDS

GRAPHIC: SterrenkijkerStefan Raatgever is verslaggever op de redactie Show &
Cultuur | HandleidingHoe word ik beroemd, | Annemieke Ruggenberg | (Clavis
B.V.B.A.,  19,95) |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               24 of 85 DOCUMENTS



                              AD/Algemeen Dagblad

                            24 oktober 2014 vrijdag

Lachen om Vincent, huilen om hondje Toto

SECTION: Service; Blz. 28

LENGTH: 1317 woorden


Tranen

Lachen om Vincent, huilen om hondje Toto

De column van Vincent Bijlo (AD 23-10) was een verademing om te lezen. Door zijn
stonecole English à la Louis van Gaal liepen de tranen van het lachten mij over
de wangen. Naast zijn column stond een artikel over de dodelijke mishandeling,
met een stok vol spijkers, van het hondje Toto. Weer liepen de tranen over mijn
wangen, nu van verdriet. Wat een contrast. Ik wens de eigenaar van Toto veel
sterkte toe en hoop dat de daders worden gevonden.

S.E. Groen, Ede.

Stonecole

Vincent Bijlo gets it

weer for each other

I laughed me a hat about the column of Vincent Bijlo (AD 23-10). How get you it
for each other, a whole column in stonecole English. From me you get a ten with
a pencil. But I hope that From Gaal read it not. Then he think that this is all
right. But, class Vincent! Go through with your columns.

Truus Greathouse, Culemborg.

Juncker

Hoe hervind ik mijn vertrouwen in Europa?

De nieuwe voorzitter van de Europese Commissie, Juncker, zegt dat de EU-burger
binnen 5 jaar positief tegen de Europese overheid moet aankijken (AD 23-10). Als
dat niet lukt kunnen we volgens hem de EU opgeven. Hoe kan ik als burger in
vredesnaam vertrouwen krijgen in een politiek systeem dat niets doet aan zaken
als btw- en belastingfraude? Zaken die de burger jaarlijks tussen de 150 en 200
miljard kosten. Hoe kan ik in vredesnaam vertrouwen krijgen in een politiek
systeem dat niets doet aan het nutteloze maandelijks verhuizen tussen Brussel en
Straatsburg, enkel en alleen om het Franse imago hoog te houden? Hoe kan ik
vertrouwen krijgen in een systeem dat niets doet aan vriendjespolitiek, met als
gevolg dat duurbetaalde baantjes worden weggegeven aan (ex-)politici en
topambtenaren? Hoe kan ik als burger in vredesnaam vertrouwen krijgen in een
systeem dat in hoge mate schuldig is aan de financiële crisis, waarvoor zelfs
geen excuusje aan de betalende burger is aangeboden? Ik praat niet eens over het
ter verantwoording roepen van de schuldigen. Ik wens Juncker en zijn kompanen
veel succes in deze wederom nutteloze poging.

J.M. Smulders, Capelle aan den IJssel.

Kamikazefietsers

Handhaaf de wet en leg bellers forse boetes op

In haar column verbaast Pascale Bruinen zich over fietsende jongeren zonder
verlichting, met een mobieltje in hun hand (AD 23-10). Ze roept alle fietsers op
om zichzelf goed zichtbaar te maken en de mobieltjes ver weg te stoppen. Mij
verbaast het dat zij als officier van justitie niet gewoon vraagt om handhaving
van de wet. Slappe hap. Wat Bruinen benoemt als een soort ondeugend gedrag, is
gewoon verboden bij wet. De politie, onze alom afwezige handhavers van de wet,
zou hiertegen moeten optreden. Als je als fietser telkens aangehouden wordt en
je elke keer 150 euro boete krijgt omdat je zit te bellen én geen verlichting
hebt, dan laat je het na drie keer wel uit je hoofd.

J. van Rooijen, Soesterberg.

Wachtgeld

Aanpak zal vast lang op zich laten wachten

`Plasterk: Wachtgeld alsnog versoberen' (AD 23-10). Dat veel politici en
politieke ambtsdragers er eerst zelf voor zorgen dat ze hun schaapjes op het
droge hebben alvorens ze de politiek weer verlaten, is al langer bekend. Dat
toont alleen maar aan dat men de gewone burger niet serieus neemt. Diezelfde
burger moet het, gedwongen door allerlei bezuinigingen en het vroegtijdig
inkrimpen van zijn salaris, pensioen of uitkering, zelf maar zien te rooien. Het
aan de kaak stellen of versoberen van wachtgeldregelingen zal vast weer op een
subtiele manier worden omzeild of uitgesteld. Net zo lang tot die politici zelf
allang weer door de achterdeur van het spraakverwarrende Torentje van Babel zijn
verdwenen.

Martin Oosterwijk, Reeuwijk.

Wachtgeld II

Dat participeren werkt onder politici prima

De regering vindt wederom dat zij ambtsdragers moet ondersteunen. Daartoe
bestaan vele middelen. Denk aan wachtgeldregelingen, vrienden belonen met prima
banen en verhogingen van vaak toch al riante beloningen. Zou dit systeem van
goed voor elkaar zorgen ook te maken hebben met de participatiemaatschappij?

G. Zuidinga, Hellevoetsluis.

Wachtgeld III

Gelukkig zijn we in dit land allemaal gelijk

Ambtenaren hebben het verzonnen: `Iedereen moet doorwerken tot het 67ste
levensjaar'. Behalve de hoogste bestuurders kennelijk, want die kunnen voorlopig
aanspraak blijven maken op 10 jaar wachtgeld. Een klein conflict op het werk,
een onwerkbare situatie of een nieuwe verkiezingsuitslag en klaar zijn ze. Ja,
ja, in Nederland zijn de regels voor iedereen gelijk.

T. Benjamins, Zuidwolde.

Noodstroom

Essentiële onderdelen lagen in het magazijn

`Flater met noodstroomaggregaat bij ziekenhuis in Roermond' (AD 22-10). Bij een
storing bleek het aggregaat opgestart te moeten worden met: jawel, stroom.
Zoiets heb ik ook meegemaakt bij een brand bij een niet nader te noemen chemisch
afvalverwerkingsbedrijf bij Moerdijk. Daar bleek onder meer dat de vlamkeringen
voor leidingen met brandgevaarlijke stoffen niet gebruikt konden worden omdat
die nog in het magazijn lagen. Zulke fouten gebeuren dus niet alleen in de
publieke dienstverlenende sector.

T. Ooms, Hendrik-Ido-Ambacht.

Noodstroom II

Die accu's moet je natuurlijk wel testen

`Flater met noodstroomaggregaat' (AD 22-10). Wat wordt bedoeld met de opmerking
dat technici erachter kwamen dat een noodstroomvoorziening ook stroom nodig
heeft om te kunnen opstarten? Natuurlijk is dat zo. Dat gebeurt normaal
gesproken via accu's, die uiteraard wel regelmatig gecontroleerd moeten worden.
En de noodstroom moet ook regelmatig getest worden. Bij sommige ziekenhuizen
schiet dat er blijkbaar wel eens bij in. En dan haal je de krant.

Piet Verhoef, Nieuwegein.

Failliet

Bank draait een goed lopend bedrijf nek om

`Drukkerij failliet: 35 mensen op straat' (AD 22-10). Je gelooft je ogen niet.
Dat een bank een gezond bedrijf failliet laat gaan. Dit is toch om je dood te
schamen. Een omzet van 7 miljoen, orders voor 5 maanden, geen verlies en al 140
jaar oud. Die bank moet failliet. Nu meteen. Hoe durven ze 35 man de WW in te
jagen! Werkelijk onbegrijpelijk.

A.J. Schilperoort, Amsterdam.

Pietenleed

Behoud de regie en laat je niet knechten

`Puttershoekse Piet stapt op' (AD 22-10). Absurd dat we gegijzeld en
getiranniseerd worden door een groep allochtonen die onze tradities rond
Sinterklaas en Zwarte Piet om zeep wil helpen. Absurd dat vrijwilligers die als
Zwarte Piet onze tradities willen uitdragen in huilen uitbarsten omdat dit niet
meer mag. Laat je niet gijzelen, stap uit het vrijwilligerswerk als men je wil
dwingen om over straat te gaan als een gele kaaspiet of wat voor onzinnige Piet
dan ook. Toon karakter, trek je plan en negeer die ondankbare lui die geen
respect hebben voor de cultuur en tradities van het land waar ze van profiteren.
Dit onder het achterlijke motto dat multiculti een verrijking is. Die
multicultisamenleving wordt onze ondergang. Houd de regie rond het
sinterklaasfeest in eigen hand en laat je niet knechten door politiek, media en
pers die het ons allemaal door de strot proberen te duwen.

J. Ploeg-Neumann, Apeldoorn.

Herfst

Dank voor mooie foto

Wat een mooie regen-en-wind- herfstfoto stond er woensdag in het AD. Mijn
complimenten aan de maker. Ik heb de foto voor mijzelf uitgeknipt.

Elly Wateler-Cieremans.

Computercriminelen

Geef nooit toe, je kunt het prima zelf oplossen

Criminelen laten computers vastlopen en vragen `losgeld' om het probleem op te
lossen (AD 22-10). Wie dit overkomt kan het best naar een vertrouwde
computerspecialist gaan. Die kan je van het virus afhelpen. Wie zelf handig is
kan de zogenaamde backup-batterij wisselen voor een nieuwe. Zeker 90 procent van
de problemen kan op die manier worden opgelost. Als het systeem weer draait,
moet met een goede virusscanner de boel nog eens gecontroleerd worden. Geef
nooit toe aan deze criminelen. Want er zijn wel degelijk andere manieren om de
zaak weer in orde te krijgen.

J.C. Smit, Breda.

LOAD-DATE: 23 October 2014

LANGUAGE: DUTCH; NEDERLANDS

GRAPHIC: ¶ Europa had de uitgeknepen belastingbetaler best excuses mogen
aanbieden voor de crisis rond de euro. Foto anp |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               25 of 85 DOCUMENTS



                              AD/Algemeen Dagblad

                           23 oktober 2014 donderdag

Aan alle Pieten: staaktnooit uw wild geraas

SECTION: Service; Blz. 27

LENGTH: 650 woorden


Traditiegetrouw

Aan alle Pieten: staaktnooit uw wild geraas

`Puttershoekse Piet stapt boos op' (AD 22-10). Wat een fantastisch initiatief in
Puttershoek. Alle Zwarte Pieten kappen ermee, omdat ze geen andere kleur willen.
Ik zou graag willen dat alle gemeenten het voorbeeld van Puttershoek volgen. Ook
al doet het zeer, dat begrijp ik goed, want sinterklaascomités doen het
uiteindelijk voor de kinderen. Maar het is tijd voor burgerlijke
ongehoorzaamheid! Staakt alles behalve uw wild geraas. Onze traditie mag niet
door een handvol tegenstanders verdwijnen. Een Zwarte Piet is wars van `kaas- en
stroopwafeleffecten'.

W. Saal, Middelburg.

Stadsbestuurders

Van het pluche af,

gewoon de WW in

Het wachtgeld blijft vooralsnog 10 jaar (AD 22-10), maar wel de hardwerkende
burger en ouderen tot het bot toe uitkleden, de WW versoberen. De bestuurders op
het pluche blijven gewoon graaien. Het wordt tijd dat zij ook gewoon WW krijgen
als ze werkloos worden.

Jan Veldhoven, Lansingerland.

Stadsbestuurders II

Keuze tussen een fooi

en riant wachtgeld

Minister Plasterk jokt, alweer, en ditmaal over de `Wet normering topinkomens'.
Plasterk jokt dat er nog steeds te veel wordt verdiend: dit is wettelijk
onmogelijk sinds 1 januari 2013. En minister Plasterk jokt dat bestuurders in de
(semi-) publieke sector straks het ministerssalaris van 178.000 euro verdienen.
Hier gaat namelijk het werkgeversdeel af, waardoor 148.000 euro resteert, en
daarop wordt een staffel toegepast afhankelijk van grootte en complexiteit van
de instelling. De meeste bestuurders zullen dan rond de 80.000 euro uitkomen.
Dat is de helft van wat de minister krijgt en zelfs 38.000 euro minder dan een
Tweede Kamerlid. Ongeveer de helft van de medewerkers in de (semi-)publieke
sector verdient meer. Zelfs werkloze ex-Kamerleden zullen voor zo'n fooi niet
uit hun riante wachtgeldregeling stappen.

Durk de Jager, Enschede.

Kloosterling

In Megen is non van 28

`Als hij roept, kun je daar niet omheen' (AD 21-10). Mooi artikel over de
roeping om in een klooster in te treden. Mijns inziens klopt het alleen niet dat
`de jongste non tegen de 50 loopt'. In het klooster Sint Josephsberg in Megen
bij Oss leven 20 zusters Clarissen. Hun leeftijd varieert van 28 tot 87 jaar.

Arie de Hooge, Rhoon.

Kloosterling II

Zusters onder de 50

In het artikel over de Nederlandse non Ilke die in Italië leeft, staat dat de
jongste non tegen de 50 loopt. En dat er geen aanwas meer is van jonge mensen.
Ik werk in het klooster Heilig Bloed in Aarle-Rixtel en daar hebben wij zusters
van 34 en 36 jaar. En een jonge non die in haar novicetijd zit.

Nelleke Wilschut, Aarle Rixtel.

Schulden(vrij)

Compliment voor ieder die financieel overleeft

`Mensen met schulden zijn een melkkoe' (AD 20-10). Ik ben al 2 jaar werkeloos en
heb nog een derde van mijn vroegere inkomsten. Maar die zijn net te veel voor
toeslagen. Met mijn chronische ziekte betaal ik in korte tijd het eigen risico.
Maar ik ben dom, want dankzij veel puzzelen en bezuinigen maak ik geen schulden.
Ik overleef. Eigenlijk kan ik beter alles wat ik heb - en niet heb - uitgeven.
Voor mensen met schulden wordt geld vrijgemaakt om ze te helpen. Ik wil graag
iedereen die het zelf weet te redden, inclusief mijzelf, een compliment geven
voor de wijze waarop wij het wel voor elkaar krijgen.

Marja Rietveld, Spijkenisse.

Koffietest

Uitbater kent zulke nare gedachten niet

Met verbijstering las ik het commentaar bij koffiehuis De Hooiberg in de AD
Koffietest (AD 18-10). De insinuatie dat de uitbaatster waarschijnlijk denkt dat
haar oudere publiek toch niet doorheeft wat men geserveerd krijgt, is
respectloos en onterecht. De auteur bedrijft bedenkelijke journalistiek. In de
samenleving missen al zoveel mensen het broodnodige respect voor elkaar. Het zou
de krant sieren om ondernemers niet op het hakblok te leggen zonder aan
waarheidsvinding te doen.

T. van der Knaap, Schipluiden.

LOAD-DATE: 22 October 2014

LANGUAGE: DUTCH; NEDERLANDS

GRAPHIC: ¶ Ilke is niet de enige Nederlandse jonge non. Foto Frank Jansen |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               26 of 85 DOCUMENTS



                              AD/Algemeen Dagblad

                            22 oktober 2014 woensdag

Ontwerper die powervrouwenliet stralen

BYLINE: ANNEMART VAN RHEE

SECTION: Algemeen - Nieuwsdienst; Blz. 14

LENGTH: 390 woorden


Hollywoodsterren als Audrey Hepburn, Oprah Winfrey, Liza Minelli en Sarah
Jessica Parker waren gek op hem. Net als first ladies Jackie Kennedy, Nancy
Reagan, Hillary Clinton en Michelle Obama. Die liefde bleek wederzijds:
ontwerper Oscar de la Renta - op 82-jarige leeftijd overleden aan de gevolgen
van kanker - was geobsedeerd door powervrouwen.

new york | Hij wilde ze nog mooier maken, ze laten stralen. Zijn ambitie: zorgen
dat ze altijd de koningin van het bal zouden zijn. Tijdens staatsbezoeken en
Oscaruitreikingen, op rode lopers voor de lens van hongerige paparazzi, bij
inauguraties en bij meer ingetogen gelegenheden als herdenkingen en banketten.
Voor elke plechtigheid een bijpassende creatie. Van uitzinnige japon met lange
sleep tot strak ensemble en van ruisende rokken tot elegante topjes.

De kleding van De la Renta - volgens hemzelf een regelrechte ode aan de vrouw -
siert de kiekjes van menig historische gebeurtenis of showbizzmoment. Zoals
recent nog tijdens het huwelijk van George Clooney. De bruidsjurk van mevrouw
Clooney - advocate Amal - was van de hand van De la Renta. En ook zijn
echtgenotes - officieel twee stuks - zeiden `ja' gehuld in een ontwerp uit eigen
stal.

Oscar de la Renta woonde tot zijn achttiende in de Dominicaanse Republiek. In
1950 waagde hij de oversteek naar Madrid voor een studie schilderkunst. Maar het
maken van kleding prikkelde meer en hij begon te ontwerpen voor toonaangevende
Spaanse modehuizen. Uiteindelijk leerde hij het couturiersvak bij Balenciaga,
waarna het prestigieuze Lanvin en New Yorkse Elizabeth Arden volgden. Eenmaal in
die stad, vestigde hij zich voorgoed in Amerika.

In 1965 verscheen de eerste prêt-à-portercollectie onder zijn eigen naam. En in
2001 kwam hij met een accessoirelijn, die onder meer bestond uit tassen, riemen,
zonnebrillen, lingerie, schoenen en omstreden bontjassen.


                Oude chic en nieuw geld

Oscar de la Renta hield van oude chic, nieuw geld en van het gewone volk. Of
zoals Vogue-hoofdredacteur Anna Wintour zei: ,,Tijdens een diner met De la Renta
en de Clintons, zal Oscar zich als een prima gastheer gedragen. Maar na het eten
vind je hem terug in de keuken en speelt hij domino met iedereen die voor de
maaltijd heeft gezorgd.


                `Na het eten vind je Oscar in de keuken, hij speelt dan domino
methet personeel'

LOAD-DATE: 21 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               27 of 85 DOCUMENTS



                              AD/Algemeen Dagblad

                            17 oktober 2014 vrijdag

[`Hij is oergeestig, kan zo schrijven voor cabaret'...]*

SECTION: Algemeen - Nieuwsdienst; Blz. 14

LENGTH: 932 woorden


`Hij is oergeestig, kan zo schrijven voor cabaret'

Hans Jansen, arabist en PVV-Europarlementariër:

,,Ik ken Geert al meer dan 10 jaar. Hij is oergeestig. Als hij de politiek ooit
zou verlaten, kan hij zo aan de slag als tekstschrijver voor cabaretiers.

`Geert zegt wat mensen stiekem denken'

Filip Dewinter, kopstuk van het Vlaams Belang met wie Wilders samenwerkt in
Europa:

,,6 jaar geleden spraken we elkaar voor het eerst. Ik had verwacht een
terughoudende Hollander te ontmoeten, maar vond hem erg sympathiek. Geert wilde
toen niet officieel met me samenwerken, hij had zijn handen vol aan zijn film
Fitna en de bedreigingen. We hielden contact. Geert betekent voor de Nederlandse
politiek hetzelfde als Pim Fortuyn: hij zegt wat de mensen stilletjes denken.''

`Hij laat zijn staf gerust een nacht doorwerken'

Joram van Klaveren, ex-PVV'er en nu parlementariër voor de rechtse partij Voor
Nederland:

,,Ik heb nog steeds contact met Geert. Ik heb hem laatst nog een sms gestuurd op
zijn verjaardag. `Bedankt Joram,' stuurde hij terug.

Ik heb de PVV verlaten om de linkse koers die de partij is ingeslagen.

Hij vraagt heel veel van zijn naaste medewerkers. Hij stuurt gerust om één uur
's nachts een mail, dat ze iets moeten uitzoeken voor 6 uur 's ochtends.

Hij kon zelf ook midden in de nacht zijn wekker zetten om een update van de
Volkskrant te lezen.''

`Supercharmant, maar Wildersgebruikt mensen'

Louis Bontes, vorig jaar opgestapt als PVV-Kamerlid en nu parlementariër voor de
partij Voor Nederland:

,,We raakten bevriend toen ik in de Tweede Kamer kwam. We hadden dag en nacht
contact. Je kunt lachen met Geert. De tranen stroomden over onze wangen, als een
PVV'er in de provinciale staten weer eens iets geks zei.

Het liep fout tussen ons. Hij kan supercharmant zijn, maar hij gebruikt mensen.
Uiteindelijk houdt hij meer van zijn katten. Hij wil altijd de touwtjes in
handen houden, vertrouwt niemand. Nu zeggen we elkaar niet eens meer gedag.''

`Geert is een einzelgänger, trouw aan zijn principes'

Ronald Sörensen, PVV-Senator en oprichter Leefbaar Rotterdam:

,,Geert is altijd al een einzelgänger geweest, trouw aan zijn principes. Oké,
zijn sociaal-economische principes heeft hij losgelaten. Dat is logisch, hij
komt op voor de eenvoudige, hardwerkende Nederlander. Die zitten aan de
onderkant van de sociale ladder, waar de klappen vallen.

Ik heb in maart aan de bel getrokken dat de PVV democratischer moet worden en
niet alleen om Geert moet draaien. Dat komt omdat ik hem wil ontlasten, hij is
altijd met zijn werk bezig.''

`Hij is autistisch en wantrouwend, zonder empathie'

Hero Brinkman, ex-PVV'er die zich tevergeefs hard maakte voor meer democratie in
de partij:

,,Hij is een autistische, wantrouwende man. Naar enige vorm van empathie hoef je
bij hem niet te zoeken. Geert is een totaalpoliticus: hij heeft geen vrienden en
zijn vrouw ziet hij nauwelijks. In mijn laatste PVV-jaren bracht hij steeds meer
tijd op zijn kamer door. Die beveiligers leveren hem ook stemmen op. Soms zei
Geert: `Het wordt hoog tijd dat ik weer een film maak of iets controversieels
roep,' zodat de dreiging weer toenam.''

`Geert leidt de PVV strak. Zíjn partij bestaat nog '

Rita Verdonk, oud-VVD-minister, die haar eigen partij Trots op Nederland
oprichtte:

,,Geert, Ayaan Hirsi Ali en ik werden na de moord op Theo van Gogh beveiligd.
Daar hadden we onderling vaak contact over, het creëerde een soort saamhorigheid
tussen ons. Dit soort beveiliging trekt een grote wissel op je.

Hij leidt de PVV strak. Geert is niet iemand van delegeren. Dat werkt: zijn
partij bestaat na 10 jaar nog steeds en die van mij niet meer. Maar jaloers ben
ik nooit op hem geweest: hij doet het op een andere manier dan ik zou willen.''

`Hij is een rustige lieve man, maar dat ziet niemand'

Dion Graus, PVV-Kamerlid van het eerste uur en bevriend met Wilders:

,,Ik heb meteen contact gezocht met Geert, toen hij opstapte bij de VVD. Ik lees
zo veel over hem waar niets van klopt. Hij is vooral een rustige en lieve man.
Alleen kent verder niemand hem zo. Op televisie zie je hem altijd in een heftig
debat met een zuur mondje.

Er wordt ook gezegd dat hij paranoïde is geworden door de beveiliging, maar die
beveiliging geeft juist rust in zijn leven. Ik moet op straat voortdurend om me
heen kijken, als bekende PVV'er. Hij kan gewoon naar Lady Gaga.''

`Na moord op Van Gogh wist ik: bij hem moet ik zijn'

Martin Bosma, Kamerlid en `partij-ideoloog' van de PVV. Werd in 2004 medewerker
van Wilders.

,,Nadat Geert uit de VVD was gestapt, heb ik hem benaderd. Ik hunkerde naar een
rechts geluid, maar twijfelde. Het kon ook gevolgen hebben voor mijn eigen
veiligheid. Maar na de moord op Theo van Gogh wist ik zeker dat ik me bij hem
moest aansluiten. We zaten die eerste jaren samen op een piepklein werkvertrek.
We praatten veel over de islam. De potentie van de PVV zag ik toen al. Geert was
een van de eersten die zag wat het probleem van de islam is: de islam zelf.

`Bange muizen, noemde hij zijn fractiegenoten'

Hans van Baalen, VVD-Europarlementariër en oud-fractiegenoot van Wilders:

,,Wilders lag goed in de VVD-fractie. Hij was altijd al ambitieus. Toch ging het
hem toen echt om de inhoud. Wilders was een stuk rechtser dan de VVD toen was.
Niemand had verwacht dat hij de fractie zou verlaten vanwege de onderhandelingen
over de toetreding van Turkije tot de EU.

Toch kwam zijn vertrek niet helemaal als een donderslag bij heldere hemel. Toen
Wilders zijn VVD-fractiegenoten in een interview `bange muizen' noemde, werden
de verstandhoudingen slechter.''

* Vervangende titel / Replacement title

LOAD-DATE: 16 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               28 of 85 DOCUMENTS



                              AD/Algemeen Dagblad

                            14 oktober 2014 dinsdag

Voor nabestaanden maakt de fiscus 't níet makkelijker

SECTION: Algemeen - Nieuwsdienst; Blz. 10

LENGTH: 554 woorden


den haag | 140.000 nabestaanden lopen elk jaar tegen een forse kostenpost aan
als ze digitaal de belastingformulieren willen invullen voor hun overleden
geliefde. Voor deze groep is nog geen gratis aangifteprogramma beschikbaar: wie
toch tegen de papieren rompslomp opziet, moet voor 610 euro een softwarepakket
kopen bij de uitgevers Elsevier of Kluwer. Een schande, zeggen Kamerleden. david
bremmer

De zaak is aangezwengeld door de Rotterdamse internist Kaspar Geul die in een
brief aan de Tweede Kamer zijn gal spuit. ,,Mijn schoonmoeder overleed begin dit
jaar en toen moest ik haar laatste aangifte verzorgen,  verklaart hij zijn
schrijven. Dat bleek een bijzonder vervelende en tijdrovende klus. ,,Ik kreeg
van de Belastingdienst een liefst 27 pagina's tellend papieren F-biljet dat me
uren kostte om in te vullen.

Graag had Geul de aangifte digitaal gedaan, maar tot zijn ergernis bleek dat
niet mogelijk. ,,Althans niet gratis. Met de belastingsoftware van Elsevier mag
het wel. Voor 610 euro!  Geul spreekt van een bizarre situatie. ,,Waar de gewone
aangifte al jaren digitaal kan, moet dat bij het F-Biljet nog steeds met de
hand. Maar een bedrijf als Elsevier mag wel sinds 2008 digitale
belastingaangiften bij de fiscus inleveren.

Dat recht blijkt nog exclusief ook: op de website stelt Elsevier dat het gaat om
door de Belastingdienst zelf geleverde originele biljetten. Elsevier waarschuwt
mensen vooral niet zélf aangiften digitaal in te sturen. Geul: ,,Bij de
Belastingtelefoon werd dat bevestigd.

CDA-Kamerlid Pieter Omtzigt schiet Rotterdammer Geul en 140.000 andere
nabestaanden te hulp. ,,Nabestaanden moeten natuurlijk gewoon gratis online
aangifte kunnen doen. Zij betalen al erfbelasting en mogen niet op extra kosten
worden gejaagd.  Omtzigt wijst erop dat vrijwel alle andere belangrijke
formulieren inmiddels digitaal beschikbaar zijn. Het CDA heeft de zaak aan de
orde gesteld bij staatssecretaris Wiebes van Financiën die de scepter zwaait
over de Belastingdienst.

Wiebes kon afgelopen week niet aangeven of via internet aangifte doen snel
gratis wordt. De Belastingdienst laat weten dit momenteel te onderzoeken. Tot nu
toe had het F-biljet in ieder geval weinig prioriteit. ,,In de uitrol van nieuwe
aangifteprogramma's worden keuzes gemaakt, te beginnen met de formulieren met de
grootste impact en omvang,  stelt woordvoerder Herman Opmeer.

De fiscus vindt niet dat Elsevier wordt bevoordeeld. ,,Niet alleen Elsevier, ook
Kluwer biedt die pakketten aan.  De software is bovendien ontwikkeld voor
belastingadviseurs, niet voor gewone burgers. ,,De 610 euro is voor een compleet
pakket. Daar zitten meerdere producten in die niet door de Belastingdienst
worden aangeboden.

Elsevier wil desgevraagd geen commentaar leveren.


                Prioriteit

Rotterdammer Geul hoopt intussen dat de Belastingdienst het F-biljet snel
digitaal maakt. ,,De Belastingdienst belooft zaken niet leuker te maken, wel
makkelijker. En een ongemakkelijke klus voor nabestaanden eenvoudiger maken zou
de hoogste prioriteit moeten hebben. Tot nu toe had ik zeer goede ervaringen met
de fiscus en de Belastingtelefoon. Maar nu loop ik echt tegen een muur op.


                Digitaal aangifte doen voor overledene: 610 euro

Ik kreeg een biljet van 27 pagina's dat me uren kostte om in te vullen. -Kaspar
Geul

LOAD-DATE: 13 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               29 of 85 DOCUMENTS



                              AD/Algemeen Dagblad

                            11 oktober 2014 zaterdag

Stamppot met patrijs

SECTION: Weekend; Blz. 40

LENGTH: 572 woorden


Foto's: Paul de Graaff

Koken met fruit, het is weer helemaal hip. Maar Nederlanders eten al eeuwen
hartige kost met vruchten.

Hete bliksem! Ja, ik heb het tegen jou! Je begrijpt precies wat ik bedoel,
nietwaar? Of toch niet helemaal? Ik heb het over eten, kanen, nassen, bunkeren,
buffelen of hoe je het dagelijkse voer vermalen ook noemt.

Waarom zo'n platvloers begin van dit stukje? Omdat ik dan je aandacht heb. En
omdat het gerecht van vandaag, hete bliksem, een volkshap uit de oude doos is.
De aardappelen en de appels kostten (en kosten) geen stuiver, dus ideaal om hele
volksstammen mee te voeden. De prak werd vroeger waarschijnlijk zonder veel
omhaal naar binnen geschoven. Want Jan met de pet en Marietje met het schort
hadden destijds wel wat anders aan hun hoofd dan interessant te doen over de
dagelijkse kost.

Brandstof was het, niet meer en niet minder. Wat wil je, met een stoet koters
aan tafel waar je tegenwoordig failliet aan gaat. In de pot hete bliksem ging
behalve aardappel ook goudrenet, een appeltje dat extra aandacht behoeft. De
goudrenet verkopen buitenlandse groenteboeren als Schone van Boskoop of Belle de
Boskoop. In België is zelfs een sterrenhut naar het fruit vernoemd. Kortom, een
appel met een reputatie. Waarom gebruiken wij die naam niet (meer)?

De appel komt oorspronkelijk van Hollandse bodem. Het is niet zeker of een
Boskoopse boomkwekerij de eerste goudrenetten aanbood. Er schijnen een eeuwtje
of wat geleden in meer Hollandse dorpen goudrenetbomen op het land te hebben
gestaan. Wat wel algemeen erkend wordt, is dat de Boskoopse boomkweker K.J.W.
Ottolander ergens halverwege de 19de eeuw de Schone van Boskoop ontwikkelde. De
man was een appelexpert, een pomoloog, en schreef mee aan het standaardwerk De
Nederlandsche flora en pomona.


                Taart en moes

Otolander was in zijn tijd een grootheid, zijn grafzerk in Boskoop is onder meer
met appels versierd. De zerk schijnt in deplorabele toestand te verkeren, zo
valt op de website van de plaatselijke digikrant In Boskoop te lezen. Men is op
zoek naar geld om de zerk te restaureren.

Waarom ik hier aandacht aan schenk? Hierom: als buitenlanders de appel wél bij
de juiste naam noemen en wij Nederlanders niet, dan staat er nog een rekening
open. De appelexpert verdient alle eer, dankzij zijn creatie hebben hele
generaties appeltaartbakkers en appelmoeskokers naam en faam geoogst. Want de
zurige, stevige Schone behoudt haar vorm tijdens verhitting. Ik zou zeggen,
stort royaal, K.J.W. verdient zijn monument, en eis voortaan in de winkel een
kilootje Schone van Boskoop, een veel mooiere naam dan de goudrenet.


                Eeuwige kookroem

Overigens zul je in Boskoop vergeefs naar de Schone van Boskoop zoeken. Ooit
stonden in het dorp vooral vruchtbomen en aardbeienplanten omdat vroeger een
plant nut moest hebben. Alleen de Europese elite gaf wat om sierplanten. Pas
toen het volk door de toenemende welvaart steeds meer te makken kreeg, schakelde
de Boskoopse kwekers over op de sierteelt.

Inmiddels is het wildseizoen losgebarsten. Een stevig smakende patrijsje is een
heel geschikt vogeltje om samen met de hete bliksem op tafel te zetten. Kondig
je gerecht aan als Perdrix à la Belle de Boskoop en je oogst eeuwige kookroem. n


                herman den blijker

Hete bliksem met een toefje zuur

Brandstof was het, niet meer en niet minder. Wat wil je, met een stoet koters
waar je nu failliet aan gaat

LOAD-DATE: 10 October 2014

LANGUAGE: DUTCH; NEDERLANDS

GRAPHIC: Foto's: Paul de Graaff |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               30 of 85 DOCUMENTS



                              AD/Algemeen Dagblad

                            9 oktober 2014 donderdag

Ursul

SECTION: Algemeen - Cultuur; Blz. 30

LENGTH: 913 woorden


Stoner, de literaire sensatie van 2013, is nu ook een toneelstuk. Dankzij Ursul
de Geer, die zijn passie voor theater heeft gekoppeld aan de bewondering voor de
Amerikaanse bestseller. Televisie is er voor hem niet meer bij. Over zijn
opvolger bij 't Is Hier Fantasties: ,,Beau is de enige die dit mag doen.'' LOUIS
DU MOULIN

met onder anderen Reinout Bussemaker, Trudi Klever, Markoesa Hamer, Peter
Bolhuis. Première vanavond in Stadsschouwburg Haarlem. Daarna tournee tot en met
7 februari.


                Theaterregisseur brengt literaire hit Stoner op de planken

rsul de Geer las de nog niet zo lang geleden herontdekte roman Stoner (uit 1965)
van John Williams en was, zoals menigeen, `totaal verkocht'. ,,Ik wist meteen:
Dit wil ik op toneel brengen, want al die veel te mooie teksten, prachtige
dialogen, aangrijpende conflicten en dat geweldige karakter van die
ogenschijnlijk zo gewone William Stoner, het heeft alles om er een mooie
theaterbewerking van te maken.''

Snel handelen was geboden, omdat het lang onopgemerkte boek plotseling superhot
(alleen al in ons land een verkoop van zo'n 200.000 exemplaren) was en meerdere
kapers zich op de kust aandienden. Nog net voor de grote `prijsexplosie'
verwierf De Geer de rechten, met als gevolg dat Stoner onder zijn regie vanavond
in de Stadsschouwburg Haarlem zijn officiële vuurdoop beleeft. De première is
tevens een wereldprimeur, omdat het hartverscheurende levensverhaal van William
Stoner nog niet eerder op de planken werd uitgevoerd. En dat maakt deze
productie voor de ervaren theaterrot die de veelzijdige De Geer (67) ook is,
extra spannend. ,,Als er al een goede bewerking was geweest, dan had ik die
zeker gedaan. Nu moet je het stuk eerst echt gaan maken. Speel je Tsjechov, dan
weet je dat het al honderden keren is gedaan en dat het goed is, omdat het zich
heeft bewezen. In dit geval zijn er alleen een paar try-outs geweest, minder dan
ik had gewild, maar die hebben toch wel veel duidelijk gemaakt. Bijvoorbeeld dat
in deze Stoner op het toneel meer humor zit dan in het boek. Op onverwachte
momenten reageert het publiek door te lachen en dat is mooi, want je kunt zelf
wel iets leuk vinden, het gaat er toch om dat het aanslaat, beklijft.''

Op basis van zijn ruime vakkennis (denk aan zijn geslaagde toneelbewerkingen van
onder meer Haar naam was Sarah en De aanslag) durft De Geer er al van uit te
gaan dat deze Stoner door hem en dramaturg Tom Blokdijk in een passend jasje is
gegoten. Niet zozeer door zijn levenswandel in flarden te schetsen, maar zich te
richten op de hele gang die de hoofdpersoon doormaakt. ,,Je moet het zien als
een ode aan een gewone man van eenvoudige boerenafkomst, die op de universiteit
gaat werken, leeft en doodgaat. Hij bereikt lang niet alles wat hij wil, zijn
huwelijk is niet goed, hij wordt nooit professor en toch kijkt hij terug op zijn
leven met tevredenheid. En weet hij dat hij beter af is dan menig ander, beter
ook dan zijn ouders die in vreugdeloze arbeid hun werk hebben moeten verrichten
op die grond die maar niet vruchtbaar werd. Dat hij zich zo verzoent met het
leven dat hij heeft, vind ik echt van een ongekende schoonheid,'' aldus De Geer.
,,Wat het ook zo bijzonder maakt, is dat die privézaken geplaatst zijn in een
maatschappelijke context. Terwijl Stoner probeert via de wetenschap de mens zich
uit het slijk te laten oprichten, speelt op de achtergrond de oorlog, zowel de
Eerste als de Tweede Wereldoorlog, die alles vernietigt. De helft van zijn
studenten is weg naar het front en als ze terugkomen zijn ze sterk veranderd.''

De lofzangen op Stoner zijn inmiddels talrijk en komen uit de hoogste literaire
kringen (Julian Barnes, Bret Easton Ellis, Ian McEwan), maar feit blijft toch
dat dit meesterwerk van John Williams (1922-1994) ruim 40 jaar amper werd
opgemerkt. ,,Hoe dat kan? Het enige dat ik kan bedenken, is dat het een
traditionele roman is die verscheen tijdens de grote beweging in de jaren '60
die de oude cultuur omver hielp. En dan gaat het ook nog eens over een gewone
man in plaats van een excentriekeling als The Great Gatsby bij F. Scott
Fitzgerald. Daar houden Amerikanen toch veel meer van, net als van een happy
end, dat Stoner ook niet biedt.''


                Energie

Zelf heeft hij van Stoner zoveel energie gekregen dat, nu het loslaten van de
vormgegeven productie eraan zit te komen, De Geer zich al verheugt op de
volgende theateravonturen.

De ene (als regisseur) is groot: een Faust-achtig verhaal over misstanden in de
advocatuur. De ander betreft een nieuwe solo met als vertrekpunt de doos met
spullen uit het bureau van zijn vader, de kunstschilder Louis de Geer
(1911-2009).

Theater blijft zijn passie. Voor televisie, waar De Geer bij het grote publiek
zijn voornaamste bekendheid aan ontleent, is tot nader order geen plaats, al
volgt hij wel op afstand de laatste ontwikkelingen. Zoals de `doorstart' van
zijn succesnummer 't Is Hier Fantasties uit de jaren '90 met Beau van Erven
Dorens als zijn opvolger. ,,Hij is de enige die het mag doen van mij en dat is
belangrijk, want het is mijn format, dus mijn toestemming is vereist. Beau kan
zich in nagenoeg iedere situatie verplaatsen en benadert mensen altijd met een
open en eerlijk vizier. Ik ben buitengewoon gesteld op hem.''

U

`Dat hij zich zo verzoent met het leven dat hij heeft, vind ik van een ongekende
schoonheid'

`Ik wist meteen: dit wil ik op toneel brengen. Die prachtige dialogen en veel te
mooie teksten'


                Stoner

LOAD-DATE: 8 October 2014

LANGUAGE: DUTCH; NEDERLANDS

GRAPHIC: ¶ Ursul de Geer: `Je moet het zien als een ode aan de gewone man.' Foto
Shody Careman |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               31 of 85 DOCUMENTS



                              AD/Algemeen Dagblad

                             7 oktober 2014 dinsdag

Oorlogspremier was man met harde kop

BYLINE: Nynke smedeman

SECTION: Algemeen - Stad en Land; Blz. 3

LENGTH: 483 woorden


den haag | In Den Haag is gisteren de biografie gepresenteerd over het leven en
werk van Pieter Sjoerds Gerbrandy. Hij was een Friese boerenzoon, die in de
oorlogsjaren premier was van Nederland.


                Biografie over in Friesland geboren Gerbrandy

Toen Cees Fasseur bezig was met het schrijven van zijn boeken over koningin
Wilhelmina, realiseerde hij zich dat er geen echte biografie van oorlogspremier
Gerbrandy (1885-1961) was. En dat voor de man die vanaf 3 september 1940 bijna 5
jaar minister-president was. Gisteren werd dat rechtgetrokken met Eigen meester,
niemands knecht.

Net als Wilhelmina hield Gerbrandy in ballingschap in Londen menige radiorede.
Hij speelde zelf een cruciale rol bij de oprichting van Radio Oranje, aldus
Fasseur. In het begin was Gerbrandy nogal volgzaam ten opzichte van Wilhelmina,
maar dat werd geleidelijk minder. Wilhelmina deed zich erg gelden en had zoals
bekend eigen ideeën over hoe het na de oorlog met een vernieuwd Nederland moest.

Volgens Fasseur heeft het lang geduurd voordat de Holocaust volledig tot
Gerbrandy doordrong, hoewel de strijd tegen nazi-Duitsland voor hem oprecht een
strijd van recht tegen onrecht was. Fasseur stelt vast dat Gerbrandy's kabinet
in ballingschap daarin niet wezenlijk verschilde van andere regeringen en dat
Wilhelmina en Gerbrandy zich ook niet veel anders opstelden dan Churchill,
Roosevelt of De Gaulle.

Fasseur zocht voor het boek Gerbrandy's geboortegrond op, een boerderij onder
Sneek die nog altijd in handen is van de familie. ,,En ze heten ook allemaal nog
Jouke en Pieter, ik trof er een 12-jarige Pieter Gerbrandy.  Gerbrandy was
volgens Fasseur bijzonder, alleen al om zijn lengte van 1 meter 61 en zijn
markante snor. Hij schuwde de confrontatie niet en deed dat zonder aanzien des
persoons. ,,Een borrel zou je er uitstekend mee kunnen drinken,'' denkt Fasseur.
,,Maar na 10 minuten zou ik met hem in een onmogelijke discussie zijn beland
over politiek en geloof.

Voor gewone Nederlanders was hij vooral bekend om zijn Friese tongval in
toespraken voor Radio Oranje. Vanuit Londen riep hij de bevolking op moed te
houden. De bevrijding was slechts een kwestie van tijd! Wilhelmina had grote
bewondering voor deze strijdvaardigheid, al hadden ze steeds vaker ruzie. ,,Ik
denk dat we allebei een harde kop hadden,  zei ze daar later over. Fasseur:
,,Hij was zijn leven lang een dwarsligger en een vat vol tegenstrijdigheden. Met
leiderscapaciteiten was hij niet ruim bedeeld. Daarvoor was hij te solistisch,
te eigengereid en te rechtlijnig in zijn denken.

Gerbrandy sprak zijn talen aanvankelijk slecht, wat een leuke anekdote
opleverde. Toen de Britse premier Winston Churchill, met wie hij later bevriend
raakt, tegen Gerbrandy opmerkt `Spring is in the air' antwoordt die: ,,Why
should I?

Na 10 minuten zou ik met hem in een onmogelijke dis-ciscussie belanden -Cees
Fasseur over Gerbrandy

LOAD-DATE: 6 October 2014

LANGUAGE: DUTCH; NEDERLANDS

GRAPHIC: ¶ Cees Fasseur en Mark Rutte in een onderonsje tijdens de uitreiking
van `Eigen meester, niemands knecht'. foto anp |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               32 of 85 DOCUMENTS



                              AD/Algemeen Dagblad

                            4 oktober 2014 zaterdag

Uit de put

BYLINE: Tekst: Marcel Potters Foto's: BOOR, Sanne Donders

SECTION: Special 5; Blz. 14

LENGTH: 355 woorden


Maak een tijdreis van zo'n 1000 jaar onder de Markthal

De bodem onder de nagelnieuwe Markthal in hartje Rotterdam bulkt van de
historie. Voordat het werk aan de koopkathedraal in 2009 begon, konden
archeologen van Bureau Oudheidkundig Onderzoek Rotterdam (BOOR) hun hart ophalen
in de 10 meter diepe bouwput. Die bleek een ware goudmijn te zijn.

Dat de archeologen op bijzondere zaken konden stuiten, was te verwachten. De
Markthal verrees immers op een steenworp afstand van de `wieg van Rotterdam': de
dam in de Rotte die de bakermat is van de latere metropool. Waar de hypermoderne
hal nu staat, lag bovendien in de middeleeuwen de eerste nieuwbouwwijk van de
stad, het Westnieuwland. Tussen het water van het Steiger en de Blaak bouwden
daar de vroege bewoners hun huizen, eerst van hout, later van steen.

Twee bruggetjes verbonden dit prille stukje stad met de Hoogstraat, destijds
Middeldam geheten. Uit de opgravingen blijkt dat het hier bruiste van de
activiteiten, met volop plek voor bedrijfjes en ambachten. ,,We hebben uit die
tijd geen kaarten, geen afbeeldingen, weinig tekst, dus baseren ons vooral op de
archeologie,'' zegt stadsarcheoloog Arnold Carmiggelt. ,,Door ons onderzoek
konden we bijvoorbeeld zien dat ergens een schoenlapper woonde, omdat we resten
leer vonden. Hoe groot de huizen waren, wat erin stond en waar de mensen van
leefden. We hebben het tastbaar gemaakt.''

Zo kon een aardig beeld worden geschetst van wát de Westnieuwlanders
consumeerden: ,,Het gewone volk at vis, vooral haring, graanbrij, erwten, brood
en fruit, plus alles wat hun moestuin voortbracht. Soms stond er vlees op het
menu, en de rijken konden zich gevogelte veroorloven. Zij hadden ook de luxe om
over specerijen te beschikken. Want die waren toen - letterlijk - peperduur.''

,,Dit is absoluut een van onze succesvolste opgravingen in de binnenstad van
Rotterdam. De geschiedenis van de stad is een grote legpuzzel en onder de
Markthal hebben we een zeer belangrijk stuk van die puzzel gevonden. En dat op
zo'n bijzondere plek, op een steenworp afstand van de Laurenskerk, het enige
middeleeuwse gebouw in het centrum.'' n

LOAD-DATE: 3 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               33 of 85 DOCUMENTS



                              AD/Algemeen Dagblad

                            4 oktober 2014 zaterdag

Hoorn des overvloeds

BYLINE: Tekst: Marcel Potters Portret: Jacqueline de Haas

SECTION: Special 5; Blz. 17

LENGTH: 591 woorden


Kunstenaarskoppel uit Klaaswaal speelt Moeder Natuur in hartje Rotterdam.

Het is tot nu toe het meest besproken onderdeel van de Markthal: het
oogverblindende kunstwerk aan de binnenzijde van het gebouw. Makers Arno Coenen
en Iris Roskam: `Toen we het zelf voor het eerst zagen zeiden we: wow!'

De Klaaswaalse kunstenaars Arno Coenen (41) en Iris Roskam (38) noemen zich
geluksvogels. Dat ze destijds de kans kregen om het gigantische, kleurrijke
spektakelstuk Horn of Plenty - op z'n Hollands Hoorn des overvloeds en Europa's
grootste kunstwerk - aan de binnenkant van het smulparadijs de Markthal in
Rotterdam te mogen ontwerpen. Ze worden nu uitgebreid gelauwerd om het
uiteindelijke resultaat: alsof de Sixtijnse kapel aan de Maas is neergedaald.

,,Het is nu Markthal hier en Markthal daar,'' zeggen ze. ,,Maar wat we vooral
fijn vinden, is dat de gewone man op straat het mooi vindt. Dat de stad ons werk
heeft omarmd.''

Het is een jongensboek. Coenen en Roskam, óók in het dagelijks leven een koppel,
besloot in 2012 mee te doen aan een ontwerpwedstrijd voor een kunstwerk in een
overdekte markthal in hartje Rotterdam. De concurrentie was fors, maar hun
achtertuin in de Hoeksche Waard zorgde voor een onstuitbare stroom inspiratie.

Zij: ,,We wilden iets maken waardoor je het gevoel hebt dat je midden in de
natuur staat. Op je rug ligt in het gras, en de beestjes, de stekeltjes, de
bloemetjes en de wolken om je heen ziet dwarrelen. Ik dacht aan Alice in
Wonderland, aan Erik of Het klein insectenboek. Maar ook aan een
plafondschildering in een kerk. Iets moois, iets inspirerends, één geheel.''

Hij: ,,We bruisten van de ideeën. Er moest een olijf bij, een slak, garnalen. En
niet te veel enge dieren. Een vliegend hert dus niet, een vlinder wel. We willen
tonen hoe de mens zich verhoudt tot de natuur. Een haast religieuze ervaring. En
voorkomen dat het een soort enorme fruitmand zou worden.''

Hun plan werd, tot hun grote geluk, uitverkoren. Maar bedenken is één kunstje,
uitvoeren een ander. Want wat volgde was een technische tour de force, waarbij
de twee voetbalvelden grote collage met groente, fruit, brood en beestjes ook
daadwerkelijk moest worden geproduceerd. Een messcherpe afdruk, op liefst 4000
panelen, in 3d en zónder allerlei storende vertekeningen en ander ongerief.

Met hulp van - in hun woorden - `computernerds en digitale mierenneukers'
(bedoeld wordt Studio-Online in Haarlem)geschiedde het wonder. En dankzij de
rekenkracht van een hal vol hardware in Nieuw-Zeeland, die ook wordt ingezet bij
de productie van Pixar-films. Coenen: ,,Het punt was dat je aan de losse platen
niet kon zien of het gelukt was. Daarop zag je bijvoorbeeld alleen maar een
groene veeg of een roze vlek.''

Dit voorjaar was de montage af en konden beide kunstenaars voor het eerst hun
Hoorn des overvloeds in volle glorie zien. Roskam: ,,Toen we kwamen aanlopen
dacht ik eerst: `tjonge, wat een groot gebouw'. En zagen we het kunstwerk.
`Wow!' Wat was ik blij. Het was tenslotte zo'n stressbende geweest, zo'n gedoe.
Eén keer heb ik zelfs geroepen: `Jongens, laat maar, we kappen ermee'.''

Vier beamers projecteren 's avonds, na sluiting van de kramen en winkels, een
spectaculaire video - te beginnen met de oerknal - op de witte zon in de nok van
het gebouw. Waarna op dezelfde plek een maantje verschijnt. Een magische show,
waarmee beiden Moeder Natuur naar de kroon steken.

Coenen: ,,Of dit ons hoogtepunt is? Nee, dat mag je nooit zeggen, want je weet
niet wat er nog komen gaat. Maar het is wél het hoogtepunt tot nu toe.'' n

LOAD-DATE: 3 October 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               34 of 85 DOCUMENTS



                              AD/Algemeen Dagblad

                            2 oktober 2014 donderdag

Bijna hele Kamer voordeelname aan oorlog

BYLINE: frans boogaard en Roelf jan duin

SECTION: Algemeen - Nieuwsdienst; Blz. 12

LENGTH: 554 woorden


den haag | Terwijl de eerste Nederlandse militairen al aan het front zitten,
stemt de Kamer vanavond vrijwel unaniem in met de missie tegen IS. Op de SP en
Partij voor de Dieren na steunen alle fracties het kabinet. Opmerkelijk: zelfs
de PVV is voor.


                PVV wil `beulen van IS' ook boven Syrië bombarderen

Hoewel in de praktijk veel waarde wordt gehecht aan brede steun, heeft het
kabinet geen Kamermeerderheid nodig voor een militaire missie. Wel moet het
kabinet de Kamer in een Artikel-100 brief uitgebreid informeren. Daarin wordt
uitgelegd wat de missie behelst, hoeveel mensen worden uitgezonden en wat het
gaat kosten.

Die brief van elf kantjes werd vrijdag verstuurd. Nederland levert acht F-16's,
waaronder 2 reservetoestellen, om commandoposten, installaties en andere doelen
van IS in Irak uit te schakelen. Er gaan 380 militairen mee: 250 om de
straaljagers te bemannen en te onderhouden en 130 om Iraakse en Koerdische
militairen te trainen. Kosten: 150 miljoen. Wat ontbreekt: een einddoel. Wanneer
wordt de strijd tegen IS als gewonnen beschouwd?


                Mandaat

Nederland zal in eerste instantie IS niet bombarderen op Syrisch grondgebied,
omdat een volkenrechtelijk mandaat hiervoor ontbreekt. Andere landen bestrijden
de moslimfundamentalisten ook in Syrië, maar vooral voor de PvdA is het mandaat
een heet hangijzer. In 2003 gaf Nederland politieke steun aan de oorlog tegen
Irak zonder dat daarvoor een VN-mandaat was. Zes jaar later veegde de
commissie-Davids de vloer aan met dit besluit. Het leidde tot forse spanningen
tussen de toenmalige coalitiepartners CDA en PvdA.

Uitzonderlijk is dat ook de PVV de gewapende strijd tegen IS steunt. De partij
van Geert Wilders stemde voorheen steevast tegen militaire missies in het
buitenland. ,,Henk en Ingrid moeten niet bloeden voor Mali,'' zei PVV-Kamerlid
Raymond de Roon, toen het kabinet vorig jaar besloot militairen uit te zenden
naar het Afrikaanse land.

Maar het bestrijden van IS is andere koek, vindt hij. ,,De landen in de regio,
zoals Saoedi-Arabië en Qatar en misschien Turkije, zijn mede de veroorzakers van
deze situatie, maar het begint ze nu dun door de broek te lopen. Het is goed dat
zij noodgedwongen hun eigen rotzooi opruimen en dat niet aan het Westen
overlaten. Maar het is ook duidelijk dat ze dat niet op eigen kracht kunnen. Dus
moeten we helpen,'' aldus De Roon. Wat voor de PVV zwaar meespeelt, is dat de
strijd tegen IS een binnenlandse component heeft. In Nederland heeft de
fundamentalistische beweging enige aanhang, en de jihadgangers die naar Syrië en
Irak reizen om IS te steunen kunnen op een bepaald moment terugkeren. ,,Wij zien
dit ook als een preventieve bescherming van Nederland tegen de beulen van IS,''
aldus De Roon.


                Totale vernietiging

Wat hem betreft mogen de Nederlandse gevechtsvliegtuigen ook IS-doelen boven
Syrië bombarderen. Premier Rutte zei dat hij wel begrip kon opbrengen voor de
aanvallen op Syrisch grondgebied, maar deze niet wil steunen. Heel vreemd, vindt
De Roon. ,,Als je zoveel belang hecht aan het ontbrekende volkenrechtelijk
mandaat, hoe kun je dan wel begrip hebben voor de bombardementen? Wij willen de
onverwijlde en totale vernietiging van IS.''

De PVV ziet dit als een preventieve bescherming van Nederland tegen terreurgroep
IS -Raymond de Roon

LOAD-DATE: 1 October 2014

LANGUAGE: DUTCH; NEDERLANDS

GRAPHIC: ¶ Kamerleden Omtzigt (CDA), Dijkgraaf (SGP), Van Bommel (SP), Sjoerdsma
(D66), Ten Broeke (VVD), De Roon (PVV), Van Klaveren (Bontes/Van Klaveren) en
Servaes (PvdA) overleggen met Kamervoorzitter Van Miltenburg in een IS-debat
eerder deze maand. Foto ANP |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               35 of 85 DOCUMENTS



                              AD/Algemeen Dagblad

                           30 september 2014 dinsdag

Gered SNS gaat weer ouderwets bankieren

SECTION: Algemeen - Economie; Blz. 17

LENGTH: 299 woorden


peet vogels

utrecht | SNS Bank heeft zijn bekomst van de avonturen die leidden tot de
nationalisatie van de vierde bank van Nederland.

Jarenlang wilde SNS meedoen met de grote jongens en stortte ze zich in avonturen
die slecht afliepen. Die les is geleerd en die fout zal de bank niet meer maken,
liet SNS gisteren weten.

Integendeel SNS Bank wordt een bank voor de `gewone Nederlanders'. Daarmee keert
SNS Bank terug naar zijn wortels. De bank ontstond vanuit de vakbeweging en
stond vooral bekend om zijn sociale en duurzame beleid. ,,Nederland vraagt om
een no-nonsensebank. Een bank die zich richt op wat een bank moet doen voor
gewone Nederlanders. Voor SNS geen private banking meer of internationale
avonturen,'' aldus Dick Okhuijsen, directeur van SNS Retail Bank.

SNS gaat zich voortaan weer richten op eenvoudige spaar- en betaalproducten en
hypotheken. De bank wil daarbij concurrerend zijn. Zo mogen klanten voortaan 3
dagen per jaar rood staan op een betaalrekening zonder dat ze boeterente
betalen. Pas vanaf de 4de dag moet er 11 procent rente worden betaald. Ook
kondigde SNS aan de tarieven voor een hypotheek nog verder te verlagen. En de
rente op een betaalrekening blijft, maakte de bank bekend.


                Bankwinkels

Ook gaat SNS tegen de trend in door meer kantoren te openen. De komende jaren
wil SNS 60 nieuwe filialen, bankwinkels volgens SNS, openen in het land.
Momenteel heeft de bank 170 filialen.

Het financiële concern SNS Reaal werd vorig jaar februari door de staat van de
ondergang gered. De bank en verzekeraar dreigden failliet te gaan, mede als
gevolg van onverantwoorde vastgoedavonturen. De verzekeringsactiviteiten staan
inmiddels in de etalage.


                bank zoekt klant op: 60 nieuwe filialen

Klant mag tot 3 dagen rood staan zonder boete

LOAD-DATE: 29 September 2014

LANGUAGE: DUTCH; NEDERLANDS

GRAPHIC: ¶ SNS wil er weer zijn voor `de gewone Nederlander'. Foto anp |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               36 of 85 DOCUMENTS



                              AD/Algemeen Dagblad

                           20 september 2014 zaterdag

[De broekrok heeft altijd voor controverse gezorgd....]*

BYLINE: Tekst: Pam van der Veen Foto's: Getty, Hollandse Hoogte

SECTION: Weekend; Blz. 28

LENGTH: 1035 woorden


De broekrok heeft altijd voor controverse gezorgd. Voor de één is het
kledingstuk een gruwel, voor de ander een fashion statement.

`Je moet er precies goed in gaan staan, één been naar voren en de handen op de
juiste plek'


                1968



                1966


                2014


                1967


                1976

M annen denken dat vrouwen leuke kleren dragen om bij hen in de smaak te vallen.
Dat denken ze verkeerd. Vrouwen dragen leuke kleren voor elkáár. Om elkaar te
behagen, de ogen uit te steken of te laten zien dat ze verstand hebben van
mode.Hun outfit kan daardoor items bevatten waar de doorsneeman niets van
begrijpt. Alleen een vrouw kent het verhaal erachter en weet welke boodschap
ermee wordt uitgedragen. Neem de strakke broek met het lage kruis, die een
tijdlang bijzonder hip was. Een doorn in het mannelijke oog, maar de meisjes
wisten: als je 'm goed draagt, maak je een fashion statement. Of
schoudervullingen. Voor de meeste mannen onnavolgbaar (`Waarom wil zij breder
zijn dan ik?'), maar voor vrouwen de ultieme knipoog naar de jaren '80.En dan is
er dus de broekrok. `Elke keer als ik een vrouw in twee van die slobberpijpen
heb gezien, ben ik dagen impotent,' schreef Youp van 't Hek in 1991 in Rijke
meiden. `Een vrouw in een broekrok is het ergste dat je een man kan aandoen.'


                Goed nieuws

Nu is Van 't Hek niet bepaald de man bij uitstek voor het verstrekken van
mode-adviezen, maar op dit punt heeft hij veel medestanders. De broekrok wordt
wel beschouwd als het meest onsexy kledingstuk op aarde, en dat komt mede door
de vrouwen die 'm zich destijds toeeigenden. Nicole Huisman, fashion editor van
Elle, weet die doelgroep treffend te omschrijven: ,,Het waren de dames uit het
Gooi die in de jaren '80 collectief aan de broekrok gingen, met een zachtgeel
lamswollen truitje erboven, platte stappers eronder, en dit alles afgetopt met
een bobkapsel en parelketting.'' Het waren de `parelteven', om `stijlgoeroe' Van
't Hek nog maar eens te citeren.Het zal hem - en vele anderen - dan ook een
gruwel zijn dat de broekrok weer terugkeert in het modebeeld. Jaren sluimerde
hij in de hel; het B-woord, het kledingstuk
wiens-naam-niet-mocht-worden-genoemd.

Alleen nog te zien aan de iets te dikke billen van Lies Visschedijk in Gooische
Vrouwen. Op de catwalks werd hij dit jaar weer gespot, onder meer bij Armani,
Hermès, Acne en Phillip Lim. Alleen noemen we hem nu een culotte, wat meteen een
stuk beter klinkt.

En is het een ander soort vrouw die hem draagt. Een vrouw als Nicole Huisman.
,,Goed nieuws,'' noemt zij de comeback van dit mode-item. ,,Na de algehele
acceptatie van de boyfriend pants en de populariteit van de midi-rok is de
culotte eigenlijk een logische nieuwkomer,'' aldus Huisman. ,,Hij heeft een
speelse snit en is op heel veel manieren te dragen en te stylen. Maar ik geef
toe, het is geen makkelijk item en hij vereist veel creativiteit. Korte vrouwen
moeten oppassen dat ze door de culotte niet nog korter lijken, en billen kunnen
ineens groter en lomper lijken dan ze in werkelijkheid zijn.''


                Sexy

De vrouw van nu die de broekrok aandurft, is fashion minded, ziet Huisman. ,,De
huidige liefhebber is jonger dan toen. De twintigers van nu weten heus wel dat
het om een retro-kledingstuk gaat, maar associëren de broekrok niet met de jaren
'80 en geven er een nieuwe, eigentijdse en sexy draai aan.''

Pardon, sexy? Kan dat dan? Jazeker, meent Huisman. ,,De culotte is absoluut een
uitdaging en op zichzelf zeker niet sexy. Het gaat erom dat je het juiste model
bij jouw lichaamstype vindt en dat goed combineert met de rest van je look. Met
hakken eronder geef je 'm een vrouwelijke boost, en dat kan hij wel gebruiken.
Als je bent gezegend met lange benen kun je er een platte schoen zoals een
loafer of sneaker onder dragen; dat maakt de broekrok juist wat stoerder en
sportiever. Een beetje tomboy blijft ie al met al wel, maar dat maakt de culotte
ook juist zo leuk. Zoals een vrouw in een goed pak net zo sexy kan zijn als in
een mini-jurkje.''


                Kittige kuitjes

Hoera voor de terugkeer van de broekrok dus? Manon Meijers, lid van de
Stijlpolitie en stylist van BN'ers als Wendy van Dijk, Jan Kooijman, Dennis
Weening, Ruben Nicolai en Katja Schuurman, twijfelt. En dat is misschien nog wat
zacht uitgedrukt. ,,Het is geen broek, het is geen rok. Het is geen optie!''
fulmineerde zij op haar blog http://Monstyle.nl. Is de culotte dan echt zo'n
rampzalig kledingstuk? ,,Vanuit modisch oogpunt snap ik het,'' verklaart
Meijers. ,,Iemand als Victora Beckham, die hem van a tot z heeft afgestyled,
staat een broekrok prachtig. Modeblogsters kunnen er, mits goed gedragen en mooi
gefotografeerd, mee laten zien dat ze fashion snappen. Maar de gemiddelde vrouw
wordt van een broekrok echt niet knapper. Terwijl dat toch de bedoeling is van
mode.''

De culotte is te complex om zo op straat te dragen, wil Meijers maar zeggen.
,,Als tegenhanger van z'n vormeloosheid heeft hij stiletto's, een sexy hemdje of
een flinterdun bloesje nodig. Je moet er precies goed in gaan staan, één been
naar voren, handen op de juiste plek, om vorm aan je lijf te geven.''

Op de rode loper lukt dat nog wel, maar in het dagelijkse leven wordt dat
moeilijk, aldus de styliste. Al met al vindt ze de broekrok een grote lap stof
die niets voor je figuur doet. ,,Je wordt er vierkant van en hij accentueert ook
nog eens de kuit. En Nederlandse vrouwen staan niet bepaald bekend om hun dunne,
kittige kuitjes.''

Waarom lukt het Victoria Beckham dan wél? ,,Die is zo spichtig dat ze wel wat
body kan gebruiken. En ze heeft een feilloos stijl-gevoel.''

De `gewone' vrouw zou Meijers de culotte echter met klem willen afraden. Haar
oproep klinkt als een smeekbede. ,,Laten we dít kledingstuk nu niet massaal gaan
gebruiken om elkaar te bewijzen hoe goed we modebegrijpen!'' n

Tekst: Pam van der Veen Foto's: Getty, Hollandse Hoogte


                1947

`Een broekrok smeekt om stiletto's, een sexy hemdje of een flinterdun bloesje'

`Het gaat erom dat je het juiste model vindt en 'm combineert met de rest van je
look''


                1955


                2005


                1982

* Vervangende titel / Replacement title

LOAD-DATE: 19 September 2014

LANGUAGE: DUTCH; NEDERLANDS

GRAPHIC: Stijlicoon | Lady Di wist wel raad met culottes. | Haute couture Onder
andere Armani (l) kwam dit jaar met nieuwe modellen. | Rokbroek | Een ontwerp
van de Fransman Serge Manzon (1930-1998). | Gedurfd | Glamoureus | Zangeres
Ciara kan 'm ook goed hebben. |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               37 of 85 DOCUMENTS



                              AD/Algemeen Dagblad

                           19 september 2014 vrijdag

Bij de terreur tegen homo's miste ik hem

SECTION: Service; Blz. 28

LENGTH: 1321 woorden


Ambassadeur

Bij de terreur tegen homo's miste ik hem

`Ambassadeur, draai het niet om' (Brieven 18-9). De ambassadeur van Marokko is
op visite geweest bij een Haagse familie naar aanleiding van een incident met de
politie. Hierbij reageerde hij verontwaardigd op het politieoptreden tegen de
zoon en de vader van het gezin. Krokodillentranen. Bij de vele incidenten waar
landgenoten van hem bij betrokken waren, zoals het wegpesten van een homopaar
uit Utrecht, was de ambassadeur in geen velden of wegen te bekennen.

R.G.A. Bos, Dordrecht.

Autistenklas

Zorgleerlingen worden weer in hokje geplaatst

`Autistenklas is een succes' (AD 18-9). Scholenkoepel VO-raad en
staatssecretaris Dekker juichen aparte klassen toe. Zo heeft straks elke
beperking een klas, ben ik bang. Ik vraag mij af wat dan het nut is geweest om
op het speciaal onderwijs te gaan bezuinigen, als het reguliere onderwijs nog
steeds de zogenoemde `zorgleerling' in hokjes plaatst. Het is een ordinaire
bezuiniging over de rug van kwetsbare kinderen. Op papier klonk de wet
fantastisch, alleen de geloofwaardigheid laat het in de praktijk afweten. Weet
de staatssecretaris wel wat Passend Onderwijs moet inhouden?

Niels Aussems, Waalwijk.

Paotheek

Nog klanten over?

In de rubriek Goed Gezien (AD 18-9) staat een foto van een apotheek in Pijnacker
met daarop in grote letters Paotheek. Heeft men daar nog klanten over? Als je
niet eens je eigen naam, nog wel in koeienletters, op de juiste wijze op de
gevel kunt plaatsen, hoe ga je dan om met de bijna onleesbare handgeschreven
receptjes van de huisarts?

G. Vogelzang, Poortugaal.

630.000 per week

Dit is dus écht ziek

`Ronaldo wil weeksalaris van 630.000 euro bij United' http://(AD.nl 18-9). Kunt
u het zich voorstellen? Ik niet. Ik begrijp niet dat deze wereld zó ziek van
geld is geworden. Waar een gewoon mens 25 jaar voor moet werken, kan die
voetballer in 1 week verwachten op zijn bankrekening. Dit is buiten alle
proporties en staat totaal niet in verhouding tot de prestatie die er wordt
geleverd. Ongelofelijk.

M. Vogelaar, Rotterdam.

Prinsjesdag

Fijn dat deze krant onze reacties plaatst

`Kabinet staat buiten dagelijkse realiteit' en `Met zo'n inkomen zou ik ook
lachen' (Brieven 18-9). Goed dat het AD deze reacties van burgers op onze
regering en het koningshuis publiceert. Zowel regering als koningshuis is zo
`burgeronterend' bezig, dat ik Nederland wil oproepen geen aandacht meer te
schenken aan Prinsjesdag.

V. Vermeulen, Culemborg.

Terreur

Was IS maar WAS

`Vechtende vrouwen zijn de nachtmerrie van IS' (AD 18-9). Wat zou ik opgelucht
zijn, als IS WAS was!

Ton Schillemans, Breda.

Terreur II

Wees Russen dankbaar dat Assad nog regeert

Volgens minister Timmermans van Buitenlandse Zaken is ook de opmars van
terreurbeweging IS de schuld van de Russen. Ze hielden volgens hem in de
VN-Veiligheidsraad een georganiseerd optreden tegen de Syrische leider Assad
tegen. Blijkbaar is Timmermans vergeten, dat wij - het Westen - de doos van
Pandora daar hebben geopend door in Irak Saddam Hoessein en in Libië Khadaffi te
verjagen. Daardoor zijn die beide landen in chaos achtergebleven. De Russische
president Poetin heeft met zijn stijfkoppigheid ons en de inwoners van Syrië
juist een hoop ellende bespaard. President en dictator Assad is ook geen
lieverdje, maar we zien nu dat het nog veel erger kan. Natuurlijk weet minister
Timmermans dit ook. Om de een of andere reden lijkt hij echter aan te sturen op
escalatie van het conflict met Rusland, alsof de boycot onze economie niet al
genoeg schade toebrengt. Hij is na alle loftuitingen over zijn mooie speech in
de VN na de ramp met de MH17 echt volledig de weg kwijt. Volgens mij kunnen we
beter de handen ineenslaan tegen IS en haar bondgenoten, in plaats van de Russen
zo te bekritiseren.

Johan Passchier, Noordwijk.

Terreur III

Timmermans vecht vete met Rusland uit

Terreurorganisatie IS houdt met Amerikaanse wapens huis in Syrië en Irak. IS
werd groot omdat in Irak een door het Westen gesteunde president zat die
verdeeldheid zaaide. Onze minister van Buitenlandse Zaken Timmermans riep
afgelopen week dat de Russen verantwoordelijk zijn voor de opmars van IS.
Nederland onderzocht de rampplek van vlucht MH17. De Oekraïners begonnen op dat
moment een groot offensief tegen de rebellen. Het Nederlandse onderzoek moest
daarom gestaakt worden. Timmermans gaf vervolgens de Russen ook daar de schuld
van. Het lijkt erop dat minister Timmermans een persoonlijke vete uitvecht met
Rusland. Leuk voor zijn carrière, slecht voor Nederland.

Nico Meijer, Amersfoort.

MH17

Separatisten traineren onderzoek naar ramp

De Russische minister van Buitenlandse Zaken Lavrov en vertegenwoordigers van
Oost-Oekraïne roepen dat er sneller en beter onderzoek had moeten zijn op de
rampplek van vlucht MH17. Zij stellen dat onderzoekers vliegtuigdelen hadden
moeten meenemen. Wat schijnheilig! Als het op de rampplek een paar dagen rustig
is, slaan zodra de OVSE-waarnemers zich vertonen de mortiergranaten weer vlakbij
in. Tijdens eerdere onderzoeken lieten rebellen al niet toe dat er wrakstukken
werden opgetild. Een enkele briefschrijver meent dat we voor de gek worden
gehouden, omdat de oorzaak van de ramp wel eens een heel andere zou kunnen zijn
dan nu wordt aangenomen. De waarheid is dat gewone burgers zich daar gerust
kunnen vertonen, zonder gevaar te worden neergeschoten. Maar officiële
onderzoekers worden gehinderd. Sommige lieden hebben er baat bij dat de oorzaak
niet wordt onderzocht. Maar foto's die direct na het ongeval gemaakt zijn,
satellietgegevens, forensisch onderzoek en getuigenverklaringen zullen de
waarheid ooit aan het licht brengen.

M.J. Los, Hellevoetsluis.

Hazes

Een enkel aardig lied, maar meer is het niet

Ik word niet goed van dat ophemelen van André Hazes. Een vierdelige serie in de
krant, artiesten die op de buis ten overvloede laten weten hoe fantastisch Hazes
wel niet was. Het houdt niet op. Wat een zaligverklaring van deze zanger en zijn
repertoire. Hazes leverde een enkel aardig lied, dat is waar, maar overdrijf
niet. Echt lachwekkend wordt het als hij met Sinatra of Presley wordt
vergeleken. Een houten kar op wielen kun je niet met een Bentley vergelijken.

A. Bos, Nieuwegein.

Hema

Aan vernieuwing hangt kennelijk prijskaartje

De Hema is moderner geworden, zo meldde het AD onlangs. Ik koop bij een nog niet
verbouwde en aangepaste Hema scheermesjes voor 4,15 euro. Ik sta raar te kijken
wanneer ik 4 dagen later in een vernieuwde Hema voor exact dezelfde mesjes,
weliswaar in een nieuwe verpakking, 4,85 euro moet betalen. Mij zien ze niet
meer bij de Hema, gek hè.

Elly van Vliet, Rotterdam.

Vluchtelingen

Sluit voor huis maar achter in de rij aan

`Dan maar vijf Syriërs in één huis' (AD 16-9). Dat we een humanitaire plicht
hebben tegenover vluchtelingen, is duidelijk. Maar die plicht hebben we ook
tegenover de eigen bevolking. Vluchtelingen in lege bejaardenhuizen plaatsen
nadat de hulpbehoevende bejaarden op straat zijn gezet? Dacht het niet. Laat ons
niet zo sociale kabinet de miljoenen voor asielopvang liever gebruiken om de
zorg voor bejaarden en hulpbehoevenden terug te brengen op het niveau waar het
zou moeten zijn. Anders zal er een grijze revolutie losbarsten. Asielzoekers
kunnen in eerste lijn prima worden opgevangen in leegstaande gevangenissen.
Ideaal, overzichtelijk en beheersbaar. En het schept banen voor bewakers. Verder
zijn er volop leegstaande kantoorpanden. Asielzoekers blij, bejaarden blij. In
tweede lijn kunnen huizen voor permanent toegelaten asielzoekers worden gezocht.
Maar dan wel aansluiten bij de rij Nederlandse wachtenden.

David de Knoop, Den Haag.

900 euro

Goede actie van FNV

`900 keiharde euro's als eis' (AD 16-9). Prima actie van de FNV om voor iedere
werknemer 900 euro loonsverhoging te eisen. Door de jarenlange procentuele
verhogingen zijn de inkomensverschillen enorm toegenomen. Hoog tijd dat hieraan
een einde komt.

D. van Donk, Lekkerkerk.

LOAD-DATE: 18 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               38 of 85 DOCUMENTS



                              AD/Algemeen Dagblad

                           13 september 2014 zaterdag

dokters

BYLINE: Tekst: Dionne Pool Foto: Getty Images

SECTION: Weekend; Blz. 16

LENGTH: 1348 woorden


Komt een vrouw bij de dokter. Ze heeft last van pigmentvlekjes, beginnende
kraaienpootjes en haar huid ziet wat flets. De dokter bestudeert haar huid,
stelt een paar gerichte vragen en schrijft een recept uit. Dé formule voor een
fantastische crème, helemaal afgestemd op háár huid.

In landen als Brazilië, de VS en Engeland is huidverzorging op recept in
welgestelde kringen heel gebruikelijk. Voor het gewone volk - ook in Nederland -
zijn er de zogeheten doctor brands.

Eigenlijk klinkt het heel logisch. Laat een dermatoloog los in een lab en er
wordt een wondercrème geboren. Een dermatoloog weet immers alles over de huid,
dus ook wat je het beste erop kunt smeren. In werkelijkheid ligt het
ingewikkelder. ,,Er zijn weinig dermatologen die kennis hebben van cosmetische
ingrediënten,  zegt dr. Jetske Ultee, zelf eigenaar van doctor brand Uncover
Skincare. Ultee doet al jarenlang onderzoek naar ingrediënten in cosmetica. ,,De
meeste dermatologen kunnen je prima van de serieuzere huidproblemen af helpen,''
zegt Ultee, ,,maar wil je simpelweg een mooiere huid, dan is het meestal zinloos
bij een dermatoloog aan te kloppen. De meesten hebben zich nooit verdiept in de
stoffen in de crèmes die werkelijk iets voor de huid doen.


                Fijne lijntjes


Het grootste verschil tussen reguliere merken en doctor brands is dat de laatste
een waslijst aan ingrediënten bevatten waarvan wetenschappelijk is aangetoond
dat ze iets voor de huid doen. Een crème bestaat, meestal, voor het grootste
deel uit water en oliën. Relatief goedkope ingrediënten, die ervoor zorgen dat
de huid comfortabel aanvoelt en er geen vocht aan ontsnapt. Maar aan
pigmentvlekjes, fijne lijntjes of een vale huid doen water en olie niets. Daarom
worden aan een crème ook actieve ofwel werkzame stoffen toegevoegd. Deze pakken
gericht huidproblemen aan. Ze maken de huid gezonder, kalmeren waar nodig en
vertragen het verouderingsproces.

Anders dan de namen doen vermoeden, zijn deze merken niet altijd van doctoren.
Neem Biodermal, in 1975 op de markt gebracht door een doctorandus, chemicus Hans
Schreuder. Diens titel was speerpunt van het merk en werd in elke
communicatie-uiting meegenomen. Het heeft hem geen windeieren gelegd; tout
bekend Nederland liep weg met zijn producten. Vooral de bekende P-CL-E-crème,
toen nog met dierlijk placenta en vitamine E als paradepaardjes.

,,Ik weet uit ervaring hoe lastig het is de juiste combinatie van ingrediënten
in de juiste hoeveelheden in een product te krijgen,  zegt Jetske Ultee. ,,Er
komt veel bij kijken. Crèmes die verkleuren, houdbaarheid van ingrediënten en
antioxidanten die stabiel moeten blijven, de juiste verpakking.''

Overigens is het niet altijd aan de verpakking af te lezen of je huidverzorging
van een doctor in handen hebt. Clinique was in 1968 's werelds eerste doctor
brand. Een jaar eerder publiceerde het tijdschrift Vogue een interview met
dermatoloog Norman Orentreich, waarin hij uitlegde dat de kwaliteit van de huid
meer met een goede verzorging te maken heeft dan met genen. Evelyn Lauder,
schoondochter van cosmeticagrootheid Estée Lauder, las het interview en vroeg de
dermatoloog een nieuwe huidverzorgingslijn te creëren. De rest is geschiedenis.

Ook andere merken roepen de hulp in van dermatologen, zonder `dr' op de
verpakking toe te voegen. Diors huidverzorgingslijn Capture Totale bijvoorbeeld
kwam tot stand dankzij een samenwerking met dr. Pincelli, hoogleraar
dermatologie. En Helena Rubinstein ging een samenwerking aan met dr. Pfulg van
de Zwitserse schoonheidskliniek LaClinic-Montreux. Producten uit de
Re-Plasty-lijn bootsen volgens het merk het effect na van huidverjongende
behandelingen in de kliniek. Handig voor wie het tripje naar Zwitserland nog
even wil uitstellen.


                Pompflacons

Of het zin heeft je geliefde pot huismerkcrème in te ruilen voor eentje van een
doctor, is afhankelijk van een aantal factoren. ,,Een doctor brand met de juiste
dosis aan bewezen werkzame stoffen zal beter zijn dan een regulier cosmeticamerk
zonder die stoffen,  zegt Randy Schueller, cosmetisch chemicus en hoofdredacteur
van het onafhankelijke cosmeticablog The Beauty Brains. ,,Maar helaas is het
niet zo dat als het woord `doctor' op het etiket staat, het automatisch een
beter product is.'' Vaak genoeg wordt dat `doctor' slechts om
marketingtechnische redenen gebruikt.

De echte doctors weten heel goed welke stoffen iets voor de huid doen. Dat
hoeven helemaal geen wondermiddeltjes te zijn, maar bijvoorbeeld `gewoon'
vitamine A-zuur en vitamine C. De laatste helpt bij de vorming van collageen
(ook wel `matras van de huid' genoemd) en is dus goed tegen een slappe huid, en
vitamine A-zuur vermindert rimpels. Tegen pigmentvlekjes helpen tal van
ingrediënten, waaronder zoethoutwortel.

,,Het is niet eenvoudig al deze ingrediënten in een potje te vangen,'' zegt
Ultee. ,,Het lastigst zijn de antioxidanten (stoffen die een bewezen effect op
de veroudering van de huid hebben, red). Die zijn gevoelig voor zonlicht en
zuurstof, dus die moeten lucht- en lichtdicht worden verpakt.  Pompflacons dus
in plaats van potjes, waardoor de verpakkingskosten bij doctor brands vaak hoger
uitvallen dan bij de reguliere merken.

Kleine troost: niet álle doctor brands drukken zwaar op het maandelijkse
cosmeticabudget. Een maskertje van dr. Van der Hoog bijvoorbeeld gaat al met je
mee naar huis voor  2,23. Het merk werd in 1935 opgericht door dermatoloog dr.
Pieter Hendricus van der Hoog, wiens vrouw een overgevoelige huid had. Zijn merk
werd in 2008 overgenomen door Santesa en volgens product manager Shiva ten Cate
worden Van der Hoogs formules om de vijf jaar aangepast, om in te spelen op
nieuwe ontwikkelingen en concurrerend te kunnen blijven. ,,Om een voorbeeld te
noemen: in onze vorige gezichtsscrub zaten nog polyethyleenbolletjes verwerkt,
nu zijn dat amandelpit- en abrikozenpitdeeltjes.

Niet alleen de vrouw van dr. Van der Hoog inspireerde haar man tot het opzetten
van een huidverzorgingslijn. Toen mevrouw Alkaitis in de jaren '90 aan haar man,
een Amerikaanse wetenschapper en doctor in de fysische chemie, vroeg om eens een
kritische blik op haar huidverzorgingsproducten te werpen, was zijn reactie dat
hij die chemische stoffen niet op zijn gezicht zou durven smeren. Hij begon een
onderzoek naar werkzame stoffen in plantjes en een paar jaar later zag de
huidverzorgingslijn dr. Alkaitis het levenslicht. Hij brouwt zijn producten op
basis van het raw food-principe: de ingrediënten zijn nooit hoger verhit dan tot
lichaamstemperatuur. Als een van de weinige huidverzorgingsproducten zijn de
ingrediënten zo puur dat je ze zou kunnen eten - voor de smaak hoef je dit
overigens niet te doen. Leuk detail: de producten worden voor een groot deel in
Zwolle vervaardigd.


                Zonnebrandcrème

Hoe onschuldig sommige ingrediënten ook klinken (denk aan de abrikozen- en
amandelpitten): smeer producten van doctor brands nooit klakkeloos. ,,Niet voor
niets blijven reguliere merken ver weg van de hoge concentraties actieve stoffen
die je juist wel in die doctor brands vindt,  zegt Ultee. ,,Stapel je
bijvoorbeeld producten op de huid die ingrediënten bevatten met een peelende
werking, dan kan de huid geïrriteerd raken. Andere ingrediënten maken de huid
gevoelig voor zonlicht; het is dan belangrijk te weten dat je niet meer zonder
zonnebrandcrème de deur uit mag.

Of een doctor brand z'n geld waard is, moet ieder voor zich uitmaken. Een potje
huismerk doet prima wat een crème hoort te doen, namelijk vocht vasthouden. Maar
zijn rimpels, een vale huid of pigmentvlekken je een doorn in het oog, dan kán
het de moeite waard zijn om een `bezoekje' te brengen aan een doctor. n

Dr. Van der Hoog was een dermatoloog die een vrouw had met een gevoelige huid

`Crèmes bestaan meestal uit water en olie. Tegen pigmentvlekjes en een vale huid
doen die ingrediënten niets'

dokters

Tekst: Dionne Pool Foto: Getty Images

Op

recept

`Lees voor het smeren eerst de bijsluiter.' Geen overbodig advies bij de
huidverzorgingsproducten waarvan wetenschappelijk is aangetoond dat ze werken.

LOAD-DATE: 12 September 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               39 of 85 DOCUMENTS



                              AD/Algemeen Dagblad

                          11 september 2014 donderdag

`Barbaars dat we eerst pensioen moeten opeten'

BYLINE: edwin van der aa eddy van der ley

SECTION: Algemeen - Nieuwsdienst; Blz. 3

LENGTH: 677 woorden


enschede | Een bijstandsuitkering? Dan eerst je pensioen maar eens opmaken. Met
die rigoureuze maatregel hoopt de gemeente Enschede de eigen financiële
problemen het hoofd te bieden. Is dit de toekomst? ,,We worden dubbel
gestraft.''


                Enschede wil bijstandsgerechtigden spaarpot afpakken

Pisnijdig is hij. Kenan Türkdemir, sinds 8 maanden zonder werk, zegt zich suf te
solliciteren - maar vooralsnog zonder succes. En nu moet hij gaan boeten.
,,Barbaarse praktijken zijn het,'' zegt de Enschedeër. ,,Het is al zo moeilijk
om aan werk te komen, maar met deze maatregel worden we dubbel gestraft.
Genieten van m'n oude dag wordt me dan ook al afgenomen. Ik denk dat er mensen
zijn die zich straks genoodzaakt zien uit te wijken naar de criminaliteit.
Dealen, inbreken, die kant gaat het op.'' Stadsgenoot Thomas Vis, die geen
uitkering heeft, valt hem bij. ,,Voor mensen die geen andere keus hebben dan een
uitkering aanvragen, is dit schandalig. De gemeente probeert gewoon van alles om
het gewone volk te pakken.''

Enschede is in rep en roer. De aanleiding is een opmerkelijk besluit van het
college: wie volgend jaar een uitkering aanvraagt in de stad, moet éérst z'n
opgebouwde oudedagsvoorziening opeten. ,,We staan hier met de rug tegen de
muur,'' zegt wethouder Patrick Welman. Zijn probleem is fors: de stad legt dit
jaar liefst 10 miljoen euro toe op het verstrekken van de (6800)
bijstandsuitkeringen. Daarnaast dreigt de stad 22 miljoen euro van het rijk mis
te lopen, omdat de stad te veel mensen in de bijstand heeft. ,,We hebben te
maken met 18 procent werkloosheid, er is te weinig industrie en de plannen voor
een nieuw vliegveld zijn afgeblazen,'' zegt Welman. ,,Dit is een maatregel tegen
wil en dank.''

Maar het is méér dan dat. Enschede zet met de maatregel een nieuwe stap in de
discussie over de bijstand. Al een paar jaar worden de normen voor wie een
uitkering aanvraagt, strenger. Wie bijstand wil, moet eerst z'n spaargeld
gebruiken - en de overwaarde van z'n huis. Jongeren moeten bovendien eerst 4
weken op zoek naar werk, een regel die op steeds meer plaatsen ook voor ouderen
geldt. Steeds meer gemeenten verlangen een tegenprestatie - bijvoorbeeld als
hulp in de lokale zorg. En wie geen Nederlands spreekt, kan sowieso fluiten naar
bijstand.


                Lippen

Het zijn allemaal maatregelen om de snel groeiende kosten voor de bijstand
omlaag te krijgen. Eind vorig jaar zaten 413.000 Nederlanders in de bijstand,
bijna 60.000 meer dan 3 jaar eerder. En dat moet iemand betalen. ,,Blijkbaar
staat het water veel gemeenten aan de lippen,'' zegt D66-kamerlid Steven van
Weyenberg. ,,In Enschede is bovendien sprake van een uitzonderlijke situatie
vanwege de zeer hoge werkloosheid.'' De rest van politiek Den Haag reageert
kritischer. Sommige partijen, zoals de SP, willen het zelfs blokkeren. Maar
staatssecretaris Jetta Klijnsma wil het plan niet meteen richting prullenbak
sturen - al zegt ze er `niet onverdeeld positief' over te zijn.
,,Pensioenvorming is fijn, zeker voor mensen met een kleine portemonnee. Maar
gemeenten hebben tot op zekere hoogte beleidsvrijheid.  Ze wil eerst kijken wat
de wet precies mogelijk en onmogelijk maakt.

Daar ligt mogelijk ook de redding van de bijstandstrekkers in Enschede en de
rest van het land. Want volgens Erik Lutjens, dé pensioenexpert van ons land,
mág de maatregel helemaal niet. ,,Niemand kan verplicht worden om, buiten het
reglement om, zijn pensioen vooraf aan te spreken. Je kunt niet verwachten dat
mensen hun pensioen zomaar opeten. Dat is gewoon verboden.''


                Des duivels

Zo horen ze het graag in Enschede - althans, buiten het stadhuis. Het echtpaar
Gerard en Ans Waanders is des duivels. ,,Dat je geen keuze hebt, dat vind ik het
ergste,'' zegt Ans Waanders, die met haar man Gerard door de stad kuiert. ,,Het
pensioen is er voor je oude dag, dat zie ik als een grondrecht in Nederland. Dat
ze daar aan willen komen, dat snap ik niet. Dat past niet bij dit land.''

Pensioen is een grondrecht. Dat afpakken past niet bij ons land -Ans Waanders

LOAD-DATE: 10 September 2014

LANGUAGE: DUTCH; NEDERLANDS

GRAPHIC: ¶ Thomas Vis met buurvrouw. `Het gewone volk wordt gepakt.' | © Gerard
en Ans Waanders: `Pensioen is voor je oude dag. Ik snap maatregel niet.' Foto's
Eric brinkhorst |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               40 of 85 DOCUMENTS



                              AD/Algemeen Dagblad

                           30 augustus 2014 zaterdag

Op vakantie? Onze zonen sneuvelen in Oekraïne!

BYLINE: KARLIJN VAN HOUWELINGEN

SECTION: Algemeen - Nieuwsdienst; Blz. 20

LENGTH: 522 woorden


rOTTERDAM/sINT-pETERSBURG | Vladimir Poetin mag dan blijven ontkennen dat hij
soldaten naar Oekraïne heeft gestuurd, Russische moeders weten wel beter. Hun
zoons en mannen vechten in het buurland, stellen ze onomwonden. Rusland
bombardeerde een groep soldatenmoeders prompt tot `spion'.


                Bezorgde soldatenmoeders tergen de Russische president

De afdeling van het Comité van Soldatenmoeders in Sint-Petersburg staat op de
lijst van `buitenlandse agenten', voor veel Russen het equivalent van spionnen.
Voortaan moeten de dames op al hun publicaties vermelden dat ze de belangen van
een buitenlandse organisatie zouden dienen. Want dat het comité de wereld
vertelde dat naar schatting 10.000 Russen betrokken zijn bij het conflict in
Oekraïne, daar zit Poetin niet op te wachten.

Voorzitter Valentina Melnikova maakte haar berekening aan de hand van berichten
die ze dagelijks krijgt over vermiste, gewonde of onder onduidelijk
omstandigheden gesneuvelde zoons of echtgenoten.

Het hoofd van de Petersburgse afdeling van het comité, Ella Polyakova, zegt
bovendien te weten dat op 13 augustus maar liefst honderd Russen omkwamen in
Snizhnye in de provincie Donetsk. Zij maakt dat op uit gesprekken met familie en
collegasoldaten. De groep sneuvelde toen een konvooi van met munitie beladen
trucks werd geraakt door Oekraïense Grad-raketten, volgens Polyakova.

Een ander lid van die adviesraad, Sergei Krivenko, sprak met een moeder die het
lichaam van haar zoon daarna kreeg thuisbezorgd zonder dat duidelijk werd hoe en
waar hij overleed. Mogelijk was dat in Snizhnye, concludeerde ze na telefoontjes
met zijn kameraden. ,,Dit zijn geen gewone burgers, maar mensen die militaire
orders opvolgen. Deze sterfgevallen moeten worden onderzocht,  zegt Krivenko.

Melnikova beschuldigt president Poetin van een misdaad tegen zijn burgers. Door
soldaten het slagveld op te sturen zonder officieel de oorlog uit te roepen,
zonder hen de bijbehorende contracten te laten tekenen en zonder hun families te
laten weten waar hun zonen gesneuveld zijn, voelt ze zich `persoonlijk
vernederd', zegt ze. ,,Poetin schendt met deze duistere oorlog niet alleen de
internationale wetten, hij schendt ook de Russische defensiewet.

Rusland ontkent nog altijd elke betrokkenheid bij de gewapende strijd in het
buurland. `Premier' Aleksandr Zachartsjenko van de volksrepubliek Donetsk gaf
wel toe dat 3000 à 4000 Russen aan zijn zijde vechten, maar dat zijn allemaal
vrijwilligers die tijdens hun pensioen of vakantie voor hun `broeders' strijden,
verzekerde hij. De moeders, die al sinds de Tsjetsjeense oorlogen in de jaren
'90 opkomen voor de rechten van Russische rekruten, geloven daar niets van. In
november 1994 waren ook al Russische soldaten `op vakantie' in Tsjetsjenië,
brengt voorzitter Melnikova in herinnering. De Petersburgse moeder Ella
Polyakova spreekt ronduit van een Russische inval. ,,Als massa's mensen, onder
bevel van commandanten, op tanks, pantserwagens en met zware wapens op het
grondgebied van een ander land zijn, dan is dat een invasie.

Ik voel me persoonlijk vernederd door president Poetin -Valentina Melnikova

LOAD-DATE: 29 August 2014

LANGUAGE: DUTCH; NEDERLANDS

GRAPHIC: ¶ Ludmilla Hohlova, een van de leidende vrouwen in het Comité van
Soldatenmoeders. Foto afp |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               41 of 85 DOCUMENTS



                              AD/Algemeen Dagblad

                            4 augustus 2014 maandag

Al veel langer bekend: Big City is vies en te vol

SECTION: Service; Blz. 16

LENGTH: 846 woorden


Amsterdam

Al veel langer bekend: Big City is vies en te vol

Het lijkt zo'n visionaire opinie van de directeur van het Rijksmuseum Wim Pijbes
dat Amsterdam - dat middeleeuwse dorp met stadsrechten - vies en overvol raakt
(AD 2-8). Echter, zo opzienbarend is zijn opmerking niet. Tol Hansse zong er in
1977 al over in zijn hit Big City. Oud nieuws dus, waar al bijna 37 jaar niets
mee gedaan is.

R.F. Breda, Capelle aan den IJssel.

Voet

Genuanceerd beeld van de oorlog in Gaza

Het interview met Esther Voet, directeur van het Centrum Informatie en
Documentatie Israël (CIDI) heeft mij bijzonder getroffen (AD 2-8). Ik wil zowel
de auteur als Voet een compliment geven. Het artikel geeft een genuanceerd beeld
van de oorlog in Gaza en het recht van Israël op zelfverdediging. Ik ben trots
op mijn krant die er maar liefst twee volle pagina's voor vrij maakt. Ik sluit
mij graag aan bij de laatste zin in het interview, dat het conflict mag eindigen
met het wonder van vrede en rust voor alle mensen.

Arie Storm, Wateringen.

Voet II

Dood van onschuldigen is nooit goed te praten

CIDI-directeur Voet beweert dat het Israëlische optreden in Gaza geen genocide
is (AD 2-8). Typisch. Zolang het Israëlische volk een afslachting niet zelf aan
den lijve ondervindt, is het geen massaslachting of genocide. Hier ligt het
probleem. Israël en haar supporters wijzen te veel naar de Tweede Wereldoorlog.
Wat daar gebeurde kon niet, maar om die oorlog te gebruiken om nu het doden van
kinderen goed te praten gaat mij te ver. Ook de rol van Hamas is zéér dubieus,
maar het doden van kinderen en vrouwen is géén `collateral damage', dat is pure
genocide. Dan ga je als natie te ver. Zowel Israël als Hamas dient hard door het
Westen te worden getroffen in dit conflict. We lijken het echter niet te durven.
Bang als we zijn voor de joodse lobby en bang als we zijn voor de Arabische
oliedollars.

John Reingoud.

Voet III

CIDI-directeur voedt zelf het antisemitisme

`Dit is wel oorlog hè' (AD 2-8). Naast het vergoelijken van mogelijke
oorlogsmisdaden koppelt directeur Voet van het Centrum Informatie en
Documentatie Israël de daden van de staat Israël aan het jodendom door de
verwijzing naar de Holocaust. Daarmee doet ze onrecht aan alle Joden die zich
niet met Israëls daden in Gaza identificeren. Direct verwijzend naar de joodse
cultuur suggereert Voet dat Joden beter (`100 procent score voor CITO-toets,
ballet in plaats van turnen, klassieke muziek') en anders zijn. Voet voelde zich
immers niet thuis in Oostzaan tussen de gewone Nederlanders. Dit zijn precies de
vooroordelen die door de eeuwen heen het antisemitisme hebben gevoed en die
juist in deze tijd de kop niet mogen opsteken. Dat de directeur van het CIDI dit
zegt, maakt het nog veel erger. Het AD biedt haar twee bladzijden om ongeremd
haar wanstaltige ideeën te verspreiden.

W. Diddens, Gouda.

Christenen

Die slachtoffers kom ik in de media niet tegen

Maaloula, een 2000 jaar oud stadje in Syrië met hoofdzakelijk christelijke
inwoners, is volkomen verwoest. Alle christenen zijn verdreven of vermoord.
Hetzelfde gebeurt nu in Mosul, Irak. Volgens stichting Open Doors, die opkomt
voor vervolgde christenen, worden er ieder jaar tienduizenden christenen
vermoord in het Midden-Oosten, inclusief kinderen. Waar waren de media? Terwijl
in Gaza bij elk burgerslachtoffer een man met een camera staat, heb ik van deze
christelijke slachtoffers nog nooit filmbeelden gezien in het NOS Journaal.

Bert Panhuise, Leeuwarden.

Zorg

Verzekeraars krijgen veel te veel macht

`Zorgverzekeraars draaien fysiotherapeuten en logopedisten de duimschroeven aan'
(AD 1-8). Zo worden contracten eenzijdig opgezegd als verzekerden `te lang' in
behandeling zijn. Verzekeraars gaan zo op de stoel van de deskundigen zitten,
alleen om nog meer geld binnen te halen. De kwaliteit van de zorg is blijkbaar
niet belangrijk. De zorgverzekeraars geven zelf toe dat ze geen manier hebben om
de kwaliteit van een behandeling te meten. Ze houden vast aan het gemiddeld
aantal behandelingen per patiënt. Geen fantastisch middel, erkent woordvoerder
Dennis Verschuren van verzekeraar VGZ. De verzekeraars hebben te veel macht.
Kijk ook naar VGZ dat geheim houdt waar de beste heupoperatie kan worden
uitgevoerd. Welk Kamer- lid stelt hier vragen over?

F. van Dijk, Dordrecht.

Post op zondag

's Nachts ook pakketje?

PostNL gaat op zondag bezorgen, want 14,3 procent van je leven is het zondag (AD
31-7). En 30 procent van je leven slaap je, dus kan ik nu ook 's nachts mijn
pakketjes verwachten? Tenslotte is het dan rustig op de snelweg en hebben de
bestelauto's van PostNL vrij baan.

Martin van Raay, Culemborg.

Timmermans

Kwalificatie doet onze minister onrecht aan

`President Oekraïne misbruikt ons leed' (Brieven 30-7). Onterecht dat
briefschrijver Lievers minister Timmermans als een omhoog gevallen persoon
neerzet. De minister heeft bewezen een integer en meelevend mens te zijn, die
menig nabestaande van rampvlucht MH17 een hart onder de riem heeft gestoken.
Briefschrijver gaat te ver. Excuses zouden op zijn plaats zijn.

Loes Kroonen, Dordrecht.

LOAD-DATE: 3 August 2014

LANGUAGE: DUTCH; NEDERLANDS

GRAPHIC: ¶ De uitspraken van CIDI-directeur Voet roepen gemengde reacties op.
Foto Jacqueline de Haas |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               42 of 85 DOCUMENTS



                              AD/Algemeen Dagblad

                            4 augustus 2014 maandag

Nog altijd elke zondag

SECTION: Algemeen - Nieuwsdienst; Blz. 5

LENGTH: 770 woorden


Het is één van de onver-wachte doorbijters van de bijna doorstane crisis. De o
zo traditionele Chinees won de laatste 5 jaar aan klandizie, waar de
vernieuwende en duurdere restaurants het zwaar te verduren hadden. Bijna een op
de zeven Nederlanders komt nog altijd minstens één keer per week bij de Chinees.
`Zondag is de drukste avond, en dan bestellen ze vooral babi pangang.' LUUK
KORTEKAAS

Het doorgeefluik heeft net weer vrolijk geklapperd, en glimmend van de voorpret
loopt hij de zaak uit. ,,Hier is het altijd lekker,'' zegt Piet van Leeuwen
(68), die straks een niet in een keer te verorberen hoeveelheid voedsel van De
Chinese Muur in Kwintsheul naar binnen gaat werken. ,,Je krijgt veel, er is
altijd over. En ook in je portemonnee hou je over!''

De vrolijke eter is bepaald geen eenling. Afgelopen weekend verscheen onderzoek
waaruit blijkt dat de traditionele Chinees de rug recht heeft weten te houden in
de crisisjaren. De restaurantsector als geheel kreeg rake klappen: gemiddeld
daalden de bestedingen met ruim 20 procent. Maar in Chinees-Indische restaurants
gaven gasten juist meer uit, zo blijkt uit cijfers van Van Spronsen
horeca-advies. Bijna een op de zeven Nederlanders komt nog altijd minstens één
keer per week bij `de Chinees'.

Zonder uiteraard haar hele boekhouding te laten inzien knikt Hejuan Hu-Pan, met
haar man eigenaar van De Chinese Muur. Zeker, zij heeft hier, in hartje
Westland, iets vergelijkbaars gezien. ,,Toen de crisis begon, merkten we dat
erg. Vooral in het restaurant. Mensen kwamen juist meer afhalen. Nu is het
ergste voorbij. Anderen hebben er veel meer last van. Bij ons blijven ze
komen.''


                Vingerhoedje sambal

De Chinese Muur voldoet niet alleen in naam aan wat je je ervan voorstelt. Een
aparte lange entreehal voor de afhaal. Zitjes om te wachten, met uitzicht op de
verleidelijk lonkende biertap. Een enorme stapel vingerhoedjes sambal, naast de
bonnenboekjes met nummertjes. Oosterse vogels met heel veel pluim en kuif,
gegraveerd in glanzende spiegels. En pas op met die puntige ellebogen, overal
kan een onbetaalbaar ogende olifant van een vaas staan.

Hejuan past als leeftijdloze serveerster (ongeloof bij de verslaggever als ze
`42' zegt) perfect in dat leeftijdloze decor. ,,Wij bieden alles, dat spreekt de
mensen aan,'' zegt ze, in beknopt Nederlands. ,,We hebben veel klanten bij de
tuinders. Harde werkers, grote eters. In het restaurant komen de ouderen.
Zondagavond is de afhaal het drukst. Dan bestellen de mensen vooral babi
pangang.''

Het succes van de nooit veranderende Chinees is volgens deskundigen een
mengeling van zuinigheid en traditie. Onderzoeker Lennert de Vries van Van
Spronsen vindt het opmerkelijk. ,,De gemiddelde besteding is in de hele
restaurantsector tussen 2009 en 2013 sterk afgenomen, op de Chinees-Indische
restaurants na. In de totale sector is de besteding per persoon met 1,80 euro
gedaald. Bij het Chinees-Indische restaurant besteedde de gast in 2013 gemiddeld
13,80 euro per bezoek: een toename van 1,50 euro ten opzichte van 2009.''

Zijn conclusie: Chinees eten is crisiseten; grote porties, relatief goedkoop.
Maar er is meer: de Chinees is grappig genoeg ook een soort Hollands
cultuurgoed. Volgens Boudewijn Rijkschroeff, die onderzoek deed naar
Chinees-Indische restaurants, is dat een koloniale erfenis: Nederland herbergt
veel meer Chinese restaurants dan de omliggende landen. De honderdduizenden die
na de Indonesische onafhankelijkheid naar de polder kwamen, wilden oosters eten.
De al aanwezige Chinezen pikten de Indische gerechten op. En de gewone
Nederlander volgde. Juist toen steeg onze welvaart en gingen we buitenshuis
dineren: voor oudere Nederlanders staat uit eten bijna gelijk met naar de
Chinees gaan.


                Wereldkeuken

Of het zo zal blijven, is een andere vraag. Volgens De Vries is aangescherpte
wetgeving, die de import van koks uit het moederland moeilijker maakt, een
bedreiging. Daardoor is het aantal traditionele Chinezen in Nederland al
teruggelopen tot een kleine tweeduizend restaurants.

Hejuan Hu-Pan noemt nog een paar bedreigende ontwikkelingen. ,,Hier in de buurt
heb je nu al een wereldkeuken. Daar kun je uit allerlei landen eten. Wij willen
dat ook wel. Maar het kost veel geld om dat te beginnen.''

Ze kijkt even voor zich uit en glimlacht. ,,Maar je weet nooit zeker of
Nederlanders daar over een paar jaar nog willen eten. En van de Chinees weet je
dat wel.''


                De Chinees weerstaat de crisis glansrijk met glimlach en
traditie

Restaurants: min 20 procent Chinees: plus 12 procent

Grote porties, goedkoop én een Hollands cultuurgoed

LOAD-DATE: 3 August 2014

LANGUAGE: DUTCH; NEDERLANDS

GRAPHIC: ¶ De Chinese Muur in Kwintsheul is een Chinees zoals iedere Nederlander
het verwacht: grote porties in het restaurant en voor afhalers veel keus en een
leeftijdloze inrichting. | Foto's Shody Careman | ¶ Het luik gaat open en daar
komt de krokante kip. | © Hejuan Hu-Pan weet zeker dat Nederlanders naar Chinese
restaurants zullen blijven komen. |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               43 of 85 DOCUMENTS



                              AD/Algemeen Dagblad

                            1 augustus 2014 vrijdag

sexy

SECTION: Algemeen - Nieuwsdienst; Blz. 13

LENGTH: 743 woorden


Anno 2014 is de roker de ultieme paria. Maar ooit stond de sigaret symbool voor
vrijheid en (orale) erotiek. En zonder de peuk geen sexy rokers als Sharon Stone
en Bette Davis. Friso Schotanus vatte de opkomst en ondergang van de sigaret
samen in een boek. Annemart van Rhee


                Friso Schotanus schrijft boek over opkomst en ondergang van de
sigaret


Een pakje sigaretten kost minstens 6 euro. Asbakken zijn definitief uit cafés
verbannen. Op steeds meer plekken in de buitenlucht - perrons, terrassen,
dug-outs - geldt een verbod. Fabrikant Philip Morris verlaat Nederland. En het
blijkt bon ton dat verzekeraars reppen van dood op eigen risico.

Kortom: de tijd van de gelukkige roker lijkt lichtjaren achter ons te liggen.
Toch kon eind jaren '80 nog gewoon een sigaret in een ziekenhuis worden
opgestoken en tot een decennium later paften liefhebbers vanaf de achterste
rijen fanatiek hele vliegtuigen vol. Ook normaal: een auto blauw van de rook met
spelende kinderen op de achterbank.

Het is hard gegaan, beaamt Friso Schotanus, schrijver van De beste sigaret voor
je gezondheid. De titel van zijn boek refereert aan de slogan waarmee het merk
Chief wip rond 1935 zijn tabakswaar aanprees.

,,Zelfs Johan Cruijff - `verstandig roken mensen' - fungeerde in de jaren '70
nog als uithangbord van Roxy Dual. Dat is totaal ondenkbaar nu. We weten hoe
ongezond en gevaarlijk roken is. Dat deze verslavende gewoonte kanker, hartfalen
en andere ernstige problemen veroorzaakt.''

Toch vindt Schotanus - officieel gestopt, maar af en toe zondigend - dat de
antirooklobby wel héél militant en hysterisch tekeer gaat. Foto's van sigaretten
in tijdschriften roepen overspannen reacties van lezers op, rokende politici of
modellen worden aan de virtuele schandpaal genageld. ,,En de Voedsel- en
Warenautoriteit die de Zomergasten-asbak van Hans Teeuwen bloedserieus ging
bemonsteren. Dat geloof je toch niet. Ja, het zou het beste zijn als de sigaret
niet meer bestaat. Maar dat betuttelende en die selectieve verontwaardiging
verbaast mij. Ik denk wel eens: je kunt je ook druk maken om grotere problemen
zoals voedselschaarste of het opraken van fossiele brandstoffen.''

Omdat de sigarettenlectuur veelal beperkt blijft tot de zelfhulpafdelingen van
boekverkopers (Hoe stop ik? Hoe tem ik mijn verslaving?) besloot Schotanus
onderzoek te doen naar de historische en culturele rol van het genotsmiddel.
,,Net als bij andere fenomenen kent de sigaret een interessante geschiedenis die
nauw samenhangt met de opkomst van industrieën en veranderende rolpatronen.''

Dus toont hij aan de hand van officiële documenten en anekdotes - de opvarenden
van de Titanic kregen voor het zinken als troost een sigaret - hoe roken aan het
begin van de 19de eeuw eerst werd gezien als erudiet en een gewoonte voor
intellectuele dandy's. Met de komst van de massaproductie werd de sigaret aan de
gewone man gebracht waarna ook - o grote schande - feministische vrouwen zich
eraan waagden. Dames als Greta Garbo, Bette Davis, Marlene Dietrich en later
Sharon Stone maakten roken sexy en zorgden zelfs voor de associatie met orale
erotiek. Bij hun mannelijke tegenhangers Humphrey Bogart en James Dean werd
geoordeeld: stoer en rebels. Andere bekende rokers: Napoleon, Winston Churchill,
koningin Juliana, Leonardo DiCaprio, Theo van Gogh en Annie M.G. Schmidt.

Merken als Chesterfield (VVD-sigaret), Belinda (huisvrouwenrokertje), Caballero
(bouwvakkerspeuk) en Marlboro (stoere man) veroverden met snelle commercials en
fraai gestyleerde, klassieke verpakkingen de wereld. Maar wanneer de
gezondheidsrisico's steeds duidelijker gestalte krijgen, worden ze letterlijk en
figuurlijk buiten beeld gedrongen. Reclameuitingen op tv zijn voortaan taboe en
Hollywood censureert de rokers, ook bij boekverfilmingen waarin het
hoofdpersonage verslaafd is. Een sigaret opsteken is niet langer stoer of sexy,
maar juist smerig en sneu.

Schotanus: ,,Tegenwoordig gaat de filmwereld er weer iets losser mee om. In de
serie Mad Men bijvoorbeeld zijn de asbakken terug op tafel. En hoewel in de
westerse wereld de sigaret terrein verliest bestoken fabrikanten Azië waar er
volgens schattingen elke dag zo'n 80.000 tot 100.000 rokers bijkomen. Daardoor
zijn er straks twee miljard rokers, een record aantal.''

sexy

Je kunt je ook druk maken om grotere problemen zoals voedselschaarste -Friso
Schotanus

In de serie Mad Men bijvoorbeeld zijn de asbakken weer terug op tafel -Friso
Schotanus

LOAD-DATE: 31 July 2014

LANGUAGE: DUTCH; NEDERLANDS

GRAPHIC: ¶ Sharon Stone straalt met sigaret in de hand in de film Basic Instinct
pure erotiek uit. | Ä James Dean, Bette Davis en Marlene Dietrich (vlnr) maakten
roken stoer en sexy. Foto's AFP |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               44 of 85 DOCUMENTS



                              AD/Algemeen Dagblad

                              29 juli 2014 dinsdag

`Wie vindt die twee meiden nu niet leuk?'

BYLINE: STIJN HUSTINX

SECTION: Algemeen - Nieuwsdienst; Blz. 14

LENGTH: 849 woorden


Barack Obama raakt niet uitgepraat over zijn dochters Malia en Sasha. Dat is wel
eens anders geweest. De allang niet meer zo populaire president van de Verenigde
Staten heeft ze nu hard nodig. Zoals bij het verdedigen van het klimaatbeleid en
het laten zien dat werken loont.


                Amerikaanse president Barack Obama gebruikt zijn beide dochters
steeds vaker als voorbeeld


Toen de familie Obama 5,5 jaar geleden haar intrek nam in het Witte Huis in
Washington, waren Michelle en Barack Obama het er hartgrondig over eens: Malia
en Sasha - toen 10 en 7 jaar oud- moesten zo veel mogelijk onttrokken blijven
aan het oog van de pers en het publiek. Voor zover dat kan in het Witte Huis.

Met als gevolg dat de dochters amper in beeld kwamen en bijna nergens
publiekelijk hoefden op te komen draven. Ze groeiden op in betrekkelijke
anonimiteit en pa en ma Obama bespraken zelden tot nooit het leven van de meiden
in het openbaar. Alleen draafden ze soms op voor familiekiekjes of verschenen ze
hand in hand op verkiezingspodia.

,,Precies zoals alle families met kinderen het in het Witte Huis hebben
gedaan,'' weet hoogleraar politieke wetenschappen Stephen J. Farnsworth, als
mediaspecialist verbonden aan de University of Mary Washington. ,,Al is het niet
zo dat de kinderen nou nooit in beeld kwamen in Obama's begintijd. In de
campagne voor zijn eerste termijn als president traden beide kinderen op in een
campagnespotje van Obama, waarin hij ze in een verhaaltje voor het slapen gaan
vertelde over de toekomst die hij voor dit land voor ogen had.''

Maar nu de meiden ouder worden - Malia werd begin deze maand 16, Sasha is 13
jaar oud - en ze meer gewend zijn aan het leven onder een vergrootglas, worden
ze steeds vaker onderdeel van de politieke agenda van Obama. Zeker om zijn
langetermijnbeleid aan de man te brengen, komen zijn kinderen handig van pas.
,,Amerikanen denken weinig na over de toekomst, ze zijn meer bezig met het
heden. Nu belastingverlaging? Ja. Het klimaatprobleem? Dat is iets voor straks,
daar houden we ons niet zo mee bezig,'' schetst Farnsworth. ,,En nu Obama in
zijn laatste 2 jaar van zijn tweede ambtstermijn zit en toch niet meer herkozen
hoeft te worden, kan hij zich meer richten op dit soort beleid. Het is het
beleid dat zijn politieke erfenis kan definiëren. In toespraken haalt hij beide
dochters aan om een beeld van de toekomst te schetsen. De toekomst van zijn
kinderen. Daar kunnen zijn toehoorders iets mee. Die hebben ook kinderen, die
straks baat hebben bij een gezond klimaat.''


                Bijbaantjes

Ook toen Obama onlangs een vurig pleidooi hield voor een hoger minimumloon
haalde hij Malia en Sasha aan. In het tijdschrift Parade Magazine vertelden hij
en Michelle dat ze willen dat hun dochters met bijbaantjes leren wat het is om
hard te moeten werken voor je geld, dat het niet altijd leuk is, dat het soms
juist afzien geblazen is. ,,Ik denk dat ieder kind dat moet ondergaan,'' zei
Obama. ,,Per slot van rekening is dit voor veel mensen dagelijkse kost.'' Zijn
Republikeinse tegenstander Rand Paul - getipt als presidentskandidaat in 2016 -
sprong daar meteen schertsend bovenop door te zeggen dat hij voor zijn zoons
toch vooral het tegenovergestelde hoopte. ,,Het minimumloon is een
tussenstation, hooguit een startpunt.''

Het noemen van zijn kinderen is voor Obama dé manier om een wit voetje te halen
bij het Amerikaanse volk, zegt Farnsworth. Zeker in Obama's geval komt dat goed
uit, aangezien deze president niet te boek staat als man van het volk. Anders
dan bijvoorbeeld zijn voorgangers Bill Clinton en George W. Bush, die veel
sneller klikten met Jan met de pet. ,,Amerikanen voelen een afstand bij Obama.
Hij is en blijft een tikje professoraal. Blijft met hem de klik uit, dan moet
het toch zeker wel via zijn dochters lukken. Door de nadruk op zijn gezin te
leggen, komt hij veel meer over als `een van hen'.''


                Populariteit

Dat Obama er nu voor kiest om zijn dochters steeds vaker te noemen en daardoor
hun leven publiekelijk te maken, heeft ook alles te maken met de hard gedaalde
populariteit van de president. In een recente enquête door de Quinnipiac
University noemde 33 procent van de ondervraagden Obama als de slechtste
president sinds de Tweede Wereldoorlog. Zelfs George W. Bush, die door veel
Amerikanen wordt verguisd, scoorde met 28 procent beter.

Volgens een poll van CNN vindt nog maar 42 procent van de Amerikanen dat Obama
zijn werk goed doet. Dat is verklaarbaar. Bush had onder de Democraten namelijk
meer draagvlak dan de vooruitstrevende Obama bij de Republikeinen, die zulke
enquêtes aangrijpen om hun gal te spuwen over de president.

Het is aan Malia en Sasha om ervoor te zorgen dat hun vader er weer wat beter op
komt te staan. Dat moet lukken. ,,Ze zijn het populairste deel van de familie,''
zei Tom Jensen van peilbureau Public Policy Polling al eens. ,,Wie vindt die
meiden nou niet leuk?''

`Eerlijk gezegd is het best schokkend om je dochter voor het eerst op hakken te
zien'

`In toespraken haalt hij beide dochters aan om een beeld van de toekomst te
schetsen.'

LOAD-DATE: 28 July 2014

LANGUAGE: DUTCH; NEDERLANDS

GRAPHIC: ¶ Barack Obama met zijn dochters Malia (l) en Sasha op een grasveld bij
het Witte Huis. Obama is lyrisch over zijn oogappels, die hij steeds vaker uit
de beschermde privésfeer haalt. `Ze zijn prachtig.' | Foto Getty Images |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               45 of 85 DOCUMENTS



                              AD/Algemeen Dagblad

                              29 juli 2014 dinsdag

God zal ook wel denken: Na mij de zondvloed

BYLINE: Kirsten van den Hul

SECTION: Algemeen - Nieuwsdienst; Blz. 10

LENGTH: 367 woorden


Niet de separatisten, maar Israël zou achter de aanslag op MH17 zitten

Je kon er natuurlijk op wachten. En ja hoor, daar zijn ze weer.

Nu de niet-aflatende nieuwsstroom over vlucht MH17 even lijkt te zijn
opgedroogd, in afwachting van de onderhandelingen over al dan niet bewapende
buitenlandse missies naar het rampgebied, komen de eerste complottheorieën
bovendrijven.

De meest wilde verhalen circuleren inmiddels op internet. Zo zouden er spionnen
aan boord hebben gezeten, of terroristen (`waarom denkt u dat het zo lang duurde
voor de passagierslijst bekend werd gemaakt?'). Niet de separatisten maar
buitenaardse wezens zouden het vliegtuig hebben neergehaald (`waarom denkt u dat
de onderzoekers nog niet op de rampplek mogen komen?). Israël zou erachter
zitten, om de aandacht af te leiden van de oorlog in Gaza. Net als achter de
verdwijning van vlucht MH370 overigens. In zee gestort? Nee hoor. Dat vliegtuig
zou, als je de complottheoretici moet geloven, gewoon geparkeerd staan in een
hangar op Ben Gurion Airport in Tel Aviv.

Overal hebben ze een verklaring voor, de samenzweringsgelovigen. Aids ontstaan
bij apen? Welnee. Het virus zou in opdracht van de Amerikaanse overheid in
laboratoria zijn ontwikkeld en expres zijn verspreid om homoseksualiteit en
overbevolking tegen te gaan. De ebola-epidemie in West-Afrika? Het werk van de
farmaceutische industrie. Het broeikaseffect? Verzonnen door Greenpeace.

Toen ik jaren geleden op Cuba was, sprak ik een man die zeker zei te weten dat
de aanslagen van 9/11 het werk waren van Fidel Castro. Anderen zijn er weer
heilig van overtuigd dat Amerika zelf achter de aanslagen zat, om de oorlog in
Irak en Afghanistan te verantwoorden.

Wat is dat toch, die blijkbaar onstilbare menselijke behoefte aan doemduiding?
Is het de onmacht van Jan met de pet, die er op deze manier nog een touwtje aan
vast probeert te knopen? En wat was er eerst: het wantrouwen of de
machteloosheid?

Terwijl ik dit schrijf, breekt de hemel open en de hel los. Code oranje, zegt
het KNMI. Ik vermoed dat God erachter zit. Die zal ook wel denken deze dagen: na
mij de zondvloed. En geef Hem of Haar eens ongelijk.


                Kirsten van den Hul


                COLUMN

LOAD-DATE: 28 July 2014

LANGUAGE: DUTCH; NEDERLANDS

GRAPHIC: © Twitter: @thechangeagent |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               46 of 85 DOCUMENTS



                              AD/Algemeen Dagblad

                             28 juni 2014 zaterdag

Er wordt hard gelachen, maar gezellig is het niet bij VI Oranje

SECTION: Algemeen - Media; Blz. 37

LENGTH: 452 woorden


Je ziet Genee lijden in plaats van leiden

Ik dacht eerst dat ik het niet goed had gehoord. Dat deden ze toch niet écht, de
mannen van VI Oranje? De voetbalgekte afkammen die momenteel de natie in zijn
greep heeft en zelfs de economie voorzichtig doet opfleuren? Ze snappen toch ook
wel dat de nationale Oranjekoorts juist het fundament is van het succes van hun
talkshow? De types die daar avond aan avond in voetbaltenue in het publiek
zitten en `Hansie Hansie' scanderen, staan straks als eerste op een woonboot te
hossen langs de Amsterdamse grachten.

Maar nee hoor, ze zeiden het echt dinsdag. Eerst Nico Dijkshoorn, die doodleuk
meldde `keihard' voor Duitsland te zijn. ,,Die gekte, dat verheugen op een
grachtentocht, zo zit ik niet in elkaar.'' Johan Derksen viel hem meteen bij.
,,Ik schrik van de reactie van het volk. Ik begrijp dat ze enthousiast zijn, we
hebben drie keer gewonnen. Chapeau. Maar ze hollen wel erg blind achter onze
goeroe aan.'' En dat allemaal omdat Louis van Gaal tijdens een persconferentie
iets opmerkte over het respecteren van een besloten training en dat we `allemaal
aan één touwtje moeten trekken'.

Daar zit je dan thuis met je oranje tompoezen, hamsterverzameling en
rood-wit-blauwe tooi van de HEMA. Maar ik had nog meer te doen met Gerard Joling
die even later de longen uit zijn lijf stond te playbacken voor een stel mannen
aan een tafel die zeiden nog liever dood te gaan dan de polonaise in te zetten
op Rio.

Ergens is het afgelopen jaren misgegaan met VI Oranje. Waar ik tijdens het
vorige WK en afgelopen EK nog hartelijk kon lachen om het verbale vuurwerk, de
onderlinge plaagstoten en seksistische grappen, kan ik dat niet meer. Er hangt
zo'n vervelende negatieve sfeer. Het zijn van die oude zure mannen geworden die
alles beter weten en ondertussen trappen naar het gewone volk waar ze het
programma voor maken. Er wordt nog steeds veel en hard gelachen aan tafel, maar
gezellig is het niet. Je ziet Wilfred Genee lijden in plaats van leiden.

Studio Brasil is voor zo'n gelegenheidsfan als ik geen goed alternatief. Want de
mannen op de rode bank bedrijven hogere voetbalkunde die mij boven de pet gaat.
En de gasten zijn vaak zo ongelofelijk saai. Ik wil reuring, vermaak, een beetje
leven. Bovendien houd ik niet van honden.

Kortom, ik mis een lekkere talkshow waarin op een luchtige, positieve manier het
WK en alles daaromheen wordt besproken, tot de sokken van de spelers aan toe.
Waarin ruimte is voor menselijke verhalen, zoals de moeilijke jeugd van Bruno
Martins Indi en de rapaspiraties van Memphis Depay. Met leuke filmpjes zónder
Sierd de Vos. Waarna ik met een glimlach naar bed kan. Misschien iets voor
Humberto Tan over 2 jaar?

Reageren? angela@ad.nl

LOAD-DATE: 27 June 2014

LANGUAGE: DUTCH; NEDERLANDS

GRAPHIC: ¶ Johan Derksen en Nico Dijkshoorn. |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               47 of 85 DOCUMENTS



                              AD/Algemeen Dagblad

                             25 juni 2014 woensdag

Wie zo ver van zijn werk woont moet verhuizen

SECTION: Service; Blz. 20

LENGTH: 476 woorden


Greenpeace

Wie zo ver van zijn werk woont moet verhuizen

Een directeur van Greenpeace vliegt naar zijn werk (AD 24-6). Voor wie in
Luxemburg woont en een baan in Amsterdam heeft, zit er maar één ding op:
verhuizen.

Arno Lodder, Wijk bij Duurstede.

Greenpeace II

Stel in Amsterdam dan een Nederlander aan

Directeur Husting van Greenpeace vliegt naar zijn werk (AD 24-6). Laat die man
zijn baan in Frankrijk houden, zodat hij met de trein of misschien zelfs op de
fiets naar zijn werk kan gaan en benoem een Nederlander in Amsterdam. Of heeft
Greenpeace geen enkele medewerker in Nederland die het werk van Husting kan
doen? In dat geval moet je ernstig twijfelen aan de kwaliteit van de
organisatie.

Hans van den Berg, Roosendaal.

Pensioen

Koopkracht daalt jaar na jaar met 2 procent

Het pensioenwetsvoorstel van staatssecretaris Klijnsma (strengere regels, hogere
buffers; een evenwichtiger verdeling van de risico's over de generaties;
indexeren wordt moeilijker) is wereldvreemd. De fondsen zijn van 2008 tot en met
2013 met gemiddeld 12,5 procent per jaar gegroeid van iets meer dan het bruto
binnenlands product (800 miljard) tot bijna tweemaal het bbp (1300 miljard).
Daar zit het probleem dus niet. Het zijn de gepensioneerden die het gelag
betalen: sinds 2009 is er geen cent indexatie geweest. Zou Klijnsma echt niet
weten dat met de huidige regels de pensioenindexatie in feite al is stilgelegd?
Het zijn ook niet alleen gepensioneerden die elk jaar 2 procent koopkracht
verliezen. Het zijn ook de werkenden die zich eerst hebben laten overhalen om
het eindloonpensioen te laten vervangen door een middelloonpensioen, die de
opbouw van dat lagere pensioen uitgehold zien doordat hun bijdragen niet
geïndexeerd worden.

Klaas Maas, Voorschoten.

Pensioen II

Ik kijk vooruit, deed de regering dat ook maar

`Het is geen gek idee bezig te zijn met je oudedagvoorziening' (Brieven 23-6).
Volgens briefschrijver Caeijers moeten we ons afvragen wat we zelf kunnen doen
om onze inkomsten te verhogen en uitgaven te verminderen. Heeft onze regering
dat ook gedaan? Nee. Als het Rijk in de financiële problemen komt, zoekt men de
oplossing bij de gewone man. Nieuwe wetjes, regeltjes, als het maar geld
opbrengt. Ik ben 68 jaar en sinds 10 jaar weduwe. Ik doe niets anders dan
inleveren en moet mijn uitgaven dus steeds aanpassen. Pensioen is geen
`krijgertje'. Het is ons eigen geld. Van ons wordt verwacht dat we
vooruitkijken. Deed de regering dat ook maar.

Coby van Beek, Nieuwegein.

Snelheidsboetes

Hou je aan de limiet

Briefschrijver Koornneef beklaagde zich vorige week over het verschil in
snelheidboetes tussen Nederland en Frankrijk. Hij vraagt zich af wat één Europa
dan nog betekent. Nou, beide landen delen in elk geval boetes uit. Als
briefschijver zich dan ook nog aan de snelheidslimieten houdt, zie ik het
probleem niet.

Wim Koelewijn, Rotterdam.

LOAD-DATE: 24 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               48 of 85 DOCUMENTS



                              AD/Algemeen Dagblad

                             21 juni 2014 zaterdag

Vul straksje pensioen aan met een moestuin

BYLINE: deborah jongejan en hans van soest

SECTION: Algemeen - Nieuwsdienst; Blz. 8

LENGTH: 956 woorden


Ons huidige pensioenstelsel is onhoudbaar. Als er niets verandert, worden de
premies straks onbetaalbaar. Dat zegt staatssecretaris Jetta Klijnsma van
Sociale Zaken. `We kunnen het ons niet permitteren de kop in het zand te
steken.'


                Interview | Jetta Klijnsma (57), staatssecretaris van Sociale
Zaken en Werkgelegenheid

`Hé Klijnsma, pas je goed op mijn pensioen?'' Jetta Klijnsma krijgt het vaak
voor de voeten geworpen tijdens haar dagelijkse tocht op de tandem naar het
ministerie van Sociale Zaken en Werkgelegenheid. Het is geen gekke vraag.
Gepensioneerden kregen de laatste jaren forse kortingen op hun
oudedagsvoorziening te verstouwen. Werkenden betalen veel meer premie dan hun
ouders en vragen zichaf hoeveel ze er later van terug-zien.

Hebben wij over 10 jaar nog een fatsoenlijk pensioen?

,,Ja natuurlijk.''

Maar we leggen meer premie in voor een kleiner aanvullend pensioen dan voorheen.

,,We zijn er altijd van uitgegaan dat ons pensioen voor 100 procent was
gegarandeerd, maar dat is niet zo. Pensioenfondsen moesten door de economische
crisis zelfs kortingen doorvoeren. Dat ondervinden we nu. Toch kun je nog steeds
een goed pensioen opbouwen, op basis van het gemiddeld verdiende salaris.''

Het eerlijke verhaal is toch dat we het met een lager pensioen moeten doen?

,,Maar dat hangt toch mede af van de economie? We zitten al 6 jaar in een dikke
dip, maar als het straks beter gaat, kan de rentestand vrolijke effecten op het
pensioen hebben.''

Het vertrouwen in ons pensioenstelsel is laag. Jong staat tegenover oud. Hoe
gaat u dit generatieconflict tegen?

,,Jongeren hebben gewoon een punt: ze betalen nu een behoorlijk hoge premie.
Logisch dat ze zich afvragen wat er overblijft als fondsen de pensioenen van
ouderen zomaar indexeren (aanpassen aan de inflatie, red.). Daarom moeten
pensioenfondsen vanaf volgend jaar onder de nieuwe spelregels, het zogenoemde
financieel toetsingskader, aantonen dat ze ook voor nieuwe generaties kunnen
indexeren. Anders mag het niet.''

Dat betekent wel dat gepensioneerden en pensioenspaarders er in koopkracht op
achteruit gaan.

,,Maar als je deze regels niet invoert, zijn toekomstige generaties helemaal
niet verzekerd van een goed pensioen. Met het nieuwe financieel toetsingskader
zijn pensioenen beter bestand tegen financiële klappen op de effectenbeurzen.
Voor de korte en middellange termijn hebben we op deze manier een stevige basis
onder ons stel-sel.''

Maar voor de lange termijn?

,,Je hoeft geen econoom te zijn om te zien dat we iets moeten veranderen.
Nederland ziet er niet meer zo uit als in de tijd dat Drees de AOW invoerde.
Toen ik klein was, waren de gezinnen heel groot, ik was zelf met nog vier meiden
thuis. Dus wij hebben met z'n allen vrolijk de pensioenpremie betaald. Maar
straks heb je veel minder mensen die de premie opbrengen en veel meer mensen die
pensioen nodig hebben. En we worden ook steeds ouder. Daarnaast waren we gewend
om jarenlang in dezelfde sector te werken, vaak bij dezelfde werkgever. Maar nu
hoppen mensen van baan naar baan en vaak zonder vast contract.

We kunnen het ons niet permitteren de kop in het zand te steken, want het is
niet houdbaar op deze manier. Werknemers kunnen niet het leeuwendeel van hun
salaris in de pensioenpot stoppen. Ze moeten ook een dak boven hun hoofd en
brood op de plank.''

Hoe moet ons stelsel er uitzien?

,,Het vertrouwen in ons stelsel moet terugkomen. Ik wil dat zo veel mogelijk
gewone Nederlanders ook input in de discussie leveren. Daarvoor gaan we na de
zomer bijeenkomsten organiseren en een website lanceren. Ik wil geen taboes
opwerpen. Het is zelfs bespreekbaar of we nog wel verplicht allemaal moeten
sparen voor ons pensioen.''

Maar daarmee blaast u toch de basis onder het stelsel op?

,,Ik zeg niet dat ik dat wil. Ik kom uit de sociaaldemocratie: je spaart voor
later en helpt elkaar de winter door. De wortels onder ons stelsel zijn de
risico's delen, solidariteit tussen jong en oud en verplichte deelname. Dat wil
ik niet overboord gooien. Maar je moet overal over durven praten. Nu al zetten
we 20 procent van ons inkomen opzij voor onze oude dag. Zonder ingrijpen, wordt
dat steeds meer. De wal keert het schip een keer.''

Moeten zzp'ers zich verplicht collectief verzekeren voor hun oude dag?

,,Dit hoort bij de toekomstdiscussie die we met elkaar moeten voeren, maar ik
sluit het niet uit. Vrijblijvend aanhaken bij een pensioen is ingewikkeld. Je
kunt niet met z'n allen sparen en er dan ineens zelf uitstappen met een deel van
het geld om er iets leuks mee te doen.''

Veel mensen willen helemaal niet praten over het complexe pensioenstelsel. Die
willen gewoon dat u het goed regelt.

,,Ik zou zo graag willen dat mensen zelf begrijpen hoe hun pensioen eruitziet.
De meeste mensen weten ook niet hoe een auto precies in elkaar steekt, maar als
ze er één gaan kopen vragen ze toch ook hoe zuinig hij rijdt? Verdiep je ook in
je pensioen!''

De VVD en PvdA denken heel verschillend. Moet een discussie verhullen dat het
kabinet het niet eens wordt?

,,Natuurlijk denken we er verschillend over, maar we zullen er toch uit moeten
komen. Daarnaast wil ik dat er draagvlak komt voor veranderingen in ons
pensioenstelsel. Dat heb ik geleerd bij de verhoging van de AOW-leeftijd. We
willen niet dat het hele Museumplein vol staat, omdat mensen vrezen voor hun
oude dag.''

Hoe staat het eigenlijk met uw pensioen?

,,Ik heb niets te klagen. Maar ik raad mensen wel aan om ook naar andere vormen
van oudedagsvoorziening te kijken. Ik ken mensen met een moestuin, dat levert
veel groente en fruit op. Of een eigen huis. Als de hypotheek is afbetaald kun
je prima van je AOW leven.''


                `Je hoeft geen econoom te zijn om te zien dat er iets moet
veranderen'

LOAD-DATE: 20 June 2014

LANGUAGE: DUTCH; NEDERLANDS

GRAPHIC: § Jetta Klijnsma: `Het vertrouwen in ons stelsel moet terugkomen.
Daarom voeren we een discussie over hoe ons pensioen er in de toekomst uit moet
zien.' Foto arie kievit |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               49 of 85 DOCUMENTS



                              AD/Algemeen Dagblad

                             12 juni 2014 donderdag

Met plukken tref je criminelen het hardst

BYLINE: Pascale Bruinen

SECTION: Algemeen - Nieuwsdienst; Blz. 21

LENGTH: 403 woorden



                Pascale Bruinen

Jarenlange ervaring als officier van justitie heeft me geleerd dat
verslavingsproblematiek en geestelijke stoornissen geregeld de oorzaak zijn van
het plegen van delicten. Als ik deze twee buiten beschouwing laat, vallen de
drijfveren achter crimineel gedrag grofweg uiteen in vijf categorieën, te weten:
macht, liefde, lust, wraak en - last but not least - hebzucht.

Laatstgenoemde is de bijna alles bepalende factor in drugs-, mensen- en
wapenhandel. Natuurlijk zijn er oorlogen tussen criminele organisaties waarin
het gaat om de macht. Maar die macht geeft vervolgens weer toegang tot het grote
geld.

Algemeen wordt verondersteld dat criminelen niet door (cel)straffen het hardst
worden geraakt, maar veel meer door hun geld en met crimineel geld vergaarde
bezit af te pakken. Deze geven hun immers juist de status die ze niet verdienen.

Daarom zet het Openbaar Ministerie in op het ontnemen van het wederrechtelijk
verkregen voordeel, zoals wij dit officieel noemen. In de volksmond: `plukken'.

Afpakken van crimineel vermogen is dus belangrijk. Niet alleen om een daad te
stellen naar de delictpleger toe, maar ook om de brave, hardwerkende burger die
zich wél netjes aan de wet houdt te laten zien dat misdaad zeker niet altijd
loont. Bovendien tonen we zo aan potentiële nieuwe criminelen dat het ons menens
is.

Vooral jongeren in achterstandswijken die zich blindstaren op de pakken
bankbiljetten en snelle auto's van de drugsdealers uit hun buurtje zijn zeer
statusgevoelig en lopen dus risico om op te groeien tot de volgende generatie
criminelen. Door stelselmatig af te pakken hopen we deze ontwikkeling tegen te
gaan.

Mijn mooiste ontnemingszaak was die waarin mijn verdachte was veroordeeld voor
grootschalige drugshandel. Tijdens de doorzoeking in die zaak was voor bijna
900.000 euro aan contant geld gevonden, waarop ik beslag had laten leggen.

Inmiddels liep in die zaak ook een strafrechtelijk financieel onderzoek met als
doel in kaart te brengen of hij dit aangetroffen bedrag kon verantwoorden en wat
zijn legale inkomsten, uitgaven en aankopen waren geweest. Uiteindelijk werd
mijn verdachte in een schriftelijke ontnemingsprocedure veroordeeld tot betaling
aan de staat van ruim 1,6 miljoen euro.

Die dag wist ik zeker dat ik mijn salaris ruimschoots had terugverdiend.


                COLUMN

Die dag wist ik zeker dat ik mijn salaris ruimschoots had terug-verdiend

LOAD-DATE: 11 June 2014

LANGUAGE: DUTCH; NEDERLANDS

GRAPHIC: © coolcolumns.com |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               50 of 85 DOCUMENTS



                              AD/Algemeen Dagblad

                              4 juni 2014 woensdag

Toon schade maar aan

SECTION: Service; Blz. 24

LENGTH: 901 woorden


Gaslek

Toon schade maar aan

De stemming wordt steeds beter in een Apeldoornse wijk na een gasleidingbreuk
(AD 3-6). Misschien moeten zulke schadevergoedingen worden aangepast. Men rekent
zich rijk, dat moet toch niet de bedoeling zijn. `Hoe langer het duurt, hoe
verder ik op vakantie kan gaan,' aldus een wijkbewoner. Laat dit soort mensen
maar met bonnetjes aantonen dat ze daadwerkelijk schade hebben geleden.

Ada Zuiderduin, Hillegom.

Gaslek II

Dure warme prak

`Dolblij met dagvergoeding van 120 euro na gaslek' (AD 3-6). Onder een koude
douche staan is geen pretje. Maar voor 120 euro per dag kan je wel heel wat
kopen bij de Chinees of de snackbar. Zo veel geld geef ik per dag niet uit aan
de warme prak.

Jeanne van Geloven-van der Toorn, Hengstdijk.

Jihadisten

Kordaat optreden zou onze overheid sieren

`EU maakt vuist tegen jihadisten' (AD 3-6). De jihadgangers hebben zelf een
risico genomen toen ze in vreemde krijgsdienst traden. Dus neem deze mensen bij
terugkomst in Nederland het paspoort af. Verleen ze geen toegang meer tot
Europa. Dan kunnen ze hun paradijselijke ideeën in Syrië of waar dan ook
najagen. Wie vroeger in vreemde krijgsdienst trad, werd ook het paspoort
afgenomen. Kordaat optreden, het zou de overheid sieren.

H. Smit, Breda.

Jihadisten II

Pas weg en uitzetten

Wat laten we toch over ons heenlopen. Straks mogen we vast weer extra belasting
betalen voor onze veiligheid. Weet Den Haag echt niet hoe ze het probleem met de
jihadisten moet oplossen? Paspoort afpakken en uitzetten.

Jaap van der Heiden, Rotterdam.

Jihadisten III

Wereldvreemd Europa komt te laat in actie

`EU maakt vuist tegen jihadisten' (AD 3-6). Too little too late: Europa had die
hele groep sowieso buiten de deur moeten houden. Maar dat inzicht gaat aan deze
wereldvreemde en overbetaalde club voorbij. De strijders voor de islam hebben de
mond vol over hoe liefdevol en goed hun religie is. Ondertussen zuigen ze Europa
leeg via uitkeringen en subsidies. Ook de Derde Wereld gebruiken zij bij hun
allesvernietigende jihad. Ze offeren de hele schepping op. Hopelijk vergeeft
Allah hen. Hun boodschap dat alles ooit beter wordt, is net zo leeg als de
geluiden uit Brussel. Wie hier als jihadist vertrekt, hoort er nooit meer in te
komen.

L. Schwegmann, Hellevoetsluis.

Jihadisten IV

Gedrag Wilders levert land niets positiefs op

`Aanslag op Wilders verijdeld' (AD 2-6). Wat kost het gedrag van Wilders ons?
Wat draagt hij daarmee bij aan het welzijn van ons land? Wilders moet inzien dat
hij het volk niet voor die kosten mag laten opdraaien.

M. de Haan, Utrecht.

Jihadisten V

We tolereren ons eigen land naar de afgrond

Eenieder die in vreemde krijgsdienst gaat, wordt het Nederlanderschap ontnomen.
Tenminste, zo was het vroeger toen we nog weldenkende leiders hadden.
Tegenwoordig discussiëren we vooral over de terugkeer van medelandse jihadisten
in onze samenleving. Die moeten vooral goed begeleid worden. Er zal ongetwijfeld
weer een links knuffelprogramma voor worden ontwikkeld. Op kosten van de
gemeenschap. Niemand vraagt zich nog af of dergelijke mensen überhaupt in een
westerse samenleving passen. Maar we gaan wel internationaal samenwerken om ze
beter te signaleren. Wanneer worden we wakker en zien we in dat we ons land naar
de afgrond tolereren?

Adri Tegelaar, Den Haag.

Jihadisten VI

Terug naar Rifgebergte

Wanneer wordt er echt opgetreden tegen die maffe lieden die zo nodig mee moeten
vechten in conflictlanden? Met een Nederlandse uitkering en een dubbel paspoort
gaan ze naar Syrië om daar in naam van hun ideaal te moorden. Pak hun paspoort
af en stuur ze terug naar het Rifgebergte. Na de Tweede Wereldoorlog werd van
diegenen die fout waren tenminste nog het Nederlanderschap afgenomen.

I.S. Huizinga, Rotterdam.

Zorgtaken

Dit wordt gemeenten door de strot geduwd

`Plasterk: Gemeenten, schiet op met zorgtaken' (AD 2-6). De minister dramt.
Niemand zit te wachten op deze veel te omslachtige en onwerkbare plannen die het
rijk de gemeenten door de strot duwt. Zorg, openbaar vervoer en
energievoorziening horen te worden ondergebracht bij het rijk. Dan hoeven we ook
maar één verantwoordelijke in de gaten te houden. Straks kunnen wij 400
gemeenten gaan controleren op financiële wanprestaties. De 8 miljard euro die de
gemeenten voor de zorgtaken ontvangen is trouwens volkomen willekeurig gekozen.
Het bedrag is sowieso te laag door alle doorgevoerde bezuinigingen. Het is
eigenlijk een verkapte belastingverhoging, want zaken als een rollator moet Jan
met de pet nu zelf gaan kopen.

Kees de Vries, Maasdam.

Zwarthandel

Mag Viagogo die WK-kaarten wel verkopen?

`Zwarthandel WK-tickets via meer dan 500 sites' (AD 28-5). Op de tickets wordt
vermeld dat ze van de FIFA niet mogen worden doorverkocht. Waarom staat er dan
dat Viagogo, ook een aanbieder van deze kaarten, betrouwbaar is en ook een goede
reputatie heeft? Zij doen toch iets wat de FIFA uitdrukkelijk heeft verboden?

Pim van Rossum, Loenen aan de Vecht.

Van Gaal

Thijs Zonneveld weet juiste snaar te raken

`De wraak van Van Gaal' (AD 31-5). Het artikel van Thijs Zonneveld over Louis
van Gaal is van een bijzondere beleving. Prachtig, humorvol en nog belangrijker:
het weerspiegelt de gevoelens van veel Nederlandse voetballiefhebbers. Het maakt
ons geen fluit uit hóe, áls wij maar in de finale staan en die ook nog winnen.
Met verslaggevers als Thijs komt dat positieve gevoel er in elk geval aan.

Wim van Gerdingen.

LOAD-DATE: 3 June 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               51 of 85 DOCUMENTS



                              AD/Algemeen Dagblad

                              19 mei 2014 maandag

Bevrijd een meisje uit haar hok

SECTION: Vrouw; Blz. 19

LENGTH: 146 woorden


In zestien restaurants staan vanaf morgen een of meerdere kleine hokjes met een
`gevangene' erin.

Het is de actie Lock me up, waarmee de organisatie Free a Girl aandacht vraagt
en geld inzamelt voor meisjes in verre landen die slachtoffer zijn van
kinderprostitutie. Veel van die meisjes zitten opgesloten in bordelen, in hokjes
van 1 bij 2 meter, en worden meerdere keren per dag misbruikt. Free a Girl
strijdt tegen de mensenhandelaren en pooiers en zet zich in voor de bevrijding
van meisjes.

Voor Lock me up laten BN'ers (onder wie Tooske Ragas en Jürgen Raymann) en
gewone Nederlanders zich voor twaalf uur in een hokje opsluiten. Met deze en
andere acties hebben zij zich ten doel gesteld ieder 2500 euro bij elkaar te
krijgen. De Lock me up start morgen in restaurant Las Palmas, in Rotterdam, en
duurt vier dagen. Meer over de actie staat op http://freeagirl.nl/lockmeup/

LOAD-DATE: 18 May 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               52 of 85 DOCUMENTS



                              AD/Algemeen Dagblad

                              1 mei 2014 donderdag

Brave huisvader? De politie weet wel beter...

BYLINE: CARLA VAN DER WAL

SECTION: Algemeen - Nieuwsdienst; Blz. 6

LENGTH: 736 woorden


ROTTERDAM | Het weren van leden van omstreden motorclubs uit de
beveilingsbranche, gebeurt niet zonder reden, vinden politie en justitie. Meer
dan eens blijkt dat leden zijn betrokken bij criminele activiteiten.


                Leden motorclubs duiken vaak op in onderzoeken

Als Satudarah-baas Xanterra Manuhutu begin dit jaar aanschuift bij het tv
programma Eén op Eén, staat voor hem een glaasje spawater. Het past bij hetgeen
hij Eva Jinek op het hart drukt. Hij is een brave huisvader. Hij maakt als
`kapikane' deel uit van een vereniging vol `betrouwbare jongens'. Politiemannen
zitten met kromme tenen achter het scherm. Zij geloven het niet; Satudarah is
volgens hen allesbehalve een groep lieverdjes.

Dat blijkt nog maar eens in 2013. Het jaar is nog niet lang begonnen, als het
levenloze lichaam van de 142 kilo wegende Hagenaar Rini van Setten in het dorpje
Bergambacht wordt aangetroffen.

Al snel leidt het spoor naar de Haagse chapter van Satudarah. Rini was een
aspirant-lid, dat alleen nog een oude ruzie met een van zijn toekomstige
broeders op moet lossen, voor hij toe zou kunnen treden tot de motorclub. Die
ontmoeting blijkt gruwelijk uit de hand te zijn gelopen. Rini is doodgeschoten.
Tot de ontgroening, waarbij de aspirant-leden worden geslagen met leren jasjes,
kwam het nooit.

Veelzeggend is dat Raymond K., de dader die wordt veroordeeld tot 10 jaar cel,
ook in Duitsland wordt gezocht vanwege een grootschalige cyberfraude. En het
zijn niet alleen deze moord en fraude, waarmee motorclubs in verband worden
gebracht. In het hele land duiken bij onderzoeken naar wapenhandel,
mensenhandel, afpersingen, mishandelingen en witwassen leden van clubs zoals
Satudarah, Hells Angels, Bandidos en No Surrender op. Volgens de politie heeft
80 procent van de leden van zulke clubs een strafblad.


                Onrust

Toch vindt Xanterra Manuhutu, national president van Satudarah, het weren van
leden uit de beveiligingsbranche ongehoord. ,,Deze regel gaat zorgen voor nog
meer onrust en frustratie onder leden van motorclubs. Dit kan echt niet. Ik ga
mijn advocaat hier naar laten kijken: naar beide issues. Ik ben het nu echt
zat.''

Politie en justitie hebben geprobeerd de omstreden clubs te verbieden, maar dat
mislukte. Volgens ingewijden wordt nu geprobeerd de leden in hun portemonnee te
treffen door hun geld af te pakken, zodra blijkt dat ze bij een misdaad zijn
betrokken. Want het gaat volgens de politie niet om motoren en broederliefde,
maar om geld verdienen door criminele activiteiten.


                Deugen

Daarnaast wordt er naar creatieve maatregelen gezocht om leden van motorclubs
`te laten deugen'. Motordagen worden door burgemeesters afgelast. In Tilburg
mogen in het centrum geen clubjacks of hesjes meer gedragen worden, omdat er een
sfeer van intimidatie zou zijn ontstaan door de prominente aanwezigheid van
clubleden. En nu wordt het voor leden van motorclubs ook lastiger om als
beveiliger aan de slag te gaan.

Voorlopig lijkt dat de clubs niet te deren. Ze tieren welig. Er komen nieuwe
clubs bij, de ledenaanwas zet door. Bij het van oorsprong Molukse en gesloten
Satudarah is nu `iedereen welkom'. In alle vrijheid kunnen kopstukken vertellen
dat ze niets slechts in de zin hebben. De `grote jongens' - zogenaamde
`windhappers' die geen werk hebben, maar wel geld - blijven nog vaak buiten
schot. Weinig mensen zijn genegen de politie te helpen daar verandering in te
brengen. Dankzij de clubkleuren die ze dragen, weten niet alleen dienders, maar
ook gewone burgers heel goed dat ze met zo'n berucht lid van een bende te maken
hebben.

Zo blijven verhalen over afpersingen in de horeca heel vaak verhalen. Fabeltjes,
zeggen de motorclubs. Verborgen delicten, redeneert de politie. Want trek nog
maar eens aan de bel, als de wc's in je zaak een avond lang zijn bezet door een
stel enorme gasten in leren jackies, die andere bezoekers wegjagen en geen
tegenspraak tolereren.

Volgens een politieman is het de bedoeling met alle maatregelen te zorgen dat
leden van motorclubs `gaan deugen'. Maar leren jasje uit of jasje aan, wie op
internet zoekt, vindt de nogal lugubere leus die aan de Hells Angels wordt
gekoppeld. `When we do good, nobody remembers. When we do bad, nobody forgets'
(als we iets goed doen, herinnert niemand zich dat, als we iets slechts doen,
zal niemand dat vergeten.)

De bedoeling van alle maatregelen is dat leden van motorclubs `gaan deugen'

LOAD-DATE: 30 April 2014

LANGUAGE: DUTCH; NEDERLANDS

GRAPHIC: © De autoriteiten proberen, volgens ingewijden, leden van omstreden
motorclubs in hun portemonnee te treffen. Foto Marlies Wessels |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               53 of 85 DOCUMENTS



                              AD/Algemeen Dagblad

                            24 april 2014 donderdag

`Linkse' PVV bloedt leeg aan de rechterkant

BYLINE: Frank hendrickx

SECTION: Algemeen - Nieuwsdienst; Blz. 8

LENGTH: 663 woorden


Van politieke tegenstanders krijgt Geert Wilders het verwijt al langer: op
economisch terrein is de PVV net zo links als de SP. Nu klinkt dat verwijt ook
steeds luider binnen zijn eigen partij. De rechterflank stemt met de voeten: de
ene na de andere PVV'er vertrekt.

den haag | De PVV blijft bloeden op rechts. Wim Kortenoeven, Marcial Hernandez,
Johan Driessen, Louis Bontes, Roland van Vliet, Joram van Klaveren: allemaal
voerden ze de linkse, economische koers van Wilders aan als één van de redenen
om het schip te verlaten.

Nu trekken ook belangrijke medewerkers hun conclusies. Dinsdagavond maakte
Wilders' persoonlijke assistent Stephan Jansen, tevens Statenlid in
Zuid-Holland, zijn vertrek bekend. ,,Ik heb al lange tijd grote moeite met de
linkse koers,  aldus Jansen, die Internationale Betrekkingen studeerde en gruwde
van de enorme defensiebezuinigingen die de PVV voorstaat. Een collega uit de
Zuid-Hollandse PVV-fractie, John van Assendelft, volgde gisteren zijn voorbeeld,
al is dat naar eigen zeggen `wegens persoonlijke omstandigheden'.


                Schisma

Het schisma tussen rechtse en linkse PVV'ers bestaat al jaren, maar is nu voor
iedereen zichtbaar. Na de ophef over de Marokkanenuitspraak van Wilders komen de
al langer sluimerende tegenstellingen aan de oppervlakte.

De ene na de andere PVV'er wil de linkse standpunten (meer zorguitgaven, geen
kortingen op sociale zekerheid, niet langer doorwerken) niet meer met de mantel
der liefde bedekken.

Medewerker Thomas van Kuijk, als ex-ambtenaar bij Financiën een van de
belangrijkste economische denkers binnen de PVV, is onlangs al opgestapt.

Hij werkt nu voor ex-PVV-Kamerlid Van Vliet. Op zijn beurt schuift Stephan
Jansen volgende maand waarschijnlijk aan bij de groep van Bontes en Van
Klaveren, ex-PVV'ers die weer een rechtse koers willen varen. Hij krijgt daar
gezelschap van nóg een andere medewerker van Wilders, voormalig
PVV-woordvoerder, Mathijs van Weststrate.

Binnen de PVV wordt het steeds eenzamer op de rechterflank. Iemand als Barry
Madlener, die opgroeide binnen de LPF van Pim Fortuyn, zou ook neigen naar een
rechtsere economische koers. Hetzelfde geldt voor nog een aantal andere
Kamerleden dat zich bezig houdt met economische thema's en van origine VVD'ers
zijn.


                Linkerkant

Ze verliezen het van de linkerflank, waar Fleur Agema en Martin Bosma zich
opwerpen als hoeders van de klassieke verzorgingsstaat. In zijn boek
`Schijn-élite' omschrijft Bosma de PVV als een soort conservatieve PvdA:
economisch links, maar op het gebied van veiligheid en immigratie rechts.

De nummer twee van de PVV, Agema, strijdt al jaren tegen de bezuinigingen op de
zorg. In het kabinet Rutte-I schrokken VVD en CDA zich volgens betrokkenen rot
van haar harde lijn.

Tijdens de onderhandelingen in het Catshuis werden CDA-leider Maxime Verhagen en
premier Mark Rutte door Wilders gedwongen om Agema niet te interrumperen terwijl
ze haar `zorgvisie' gaf. Dat was volgens de PVV-leider de enige manier om haar
mild te stemmen.


                Saneringsbeleid

Wilders, die bij de VVD ooit stond voor een hard saneringsbeleid, ziet volgens
ex-medewerkers vooral electorale voordelen bij een linksere economische lijn.
`Henk en Ingrid' knappen volgens hem af op harde ingrepen in de
verzorgingsstaat. Wilders biedt een andere oplossing: door
ontwikkelingssamenwerking, immigratie en Europese afdrachten te stoppen, kunnen
de sociale voorzieningen worden ontzien.

Wilders blijft ogenschijnlijk nonchalant onder de deserties op de rechterflank.

Hij zou vooral Agema en Bosma zien als zijn belangrijkste vertrouwelingen. Op
een medewerker meer of minder kijkt hij niet. `Weer een rechterhand van me
vertrokken?' twitterde hij gisteren over het vertrek van zijn rechterhand
Jansen. `Volgens mij ben ik de Nederlander met de meeste rechterhanden.'

Wilders ziet vooral electorale voordelen bij een linksere economische koers.
`Henk en Ingrid' knappen af op harde ingrepen in de verzorgingsstaat

LOAD-DATE: 23 April 2014

LANGUAGE: DUTCH; NEDERLANDS

GRAPHIC: § Steeds meer PVV'ers vinden Wilders veel te links en stappen daarom
op. | Fotomontage AD |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               54 of 85 DOCUMENTS



                              AD/Algemeen Dagblad

                             18 april 2014 vrijdag

De kruisgang lijdt aan inflatie

BYLINE: Jerry Goossens

SECTION: Algemeen - Nieuwsdienst; Blz. 9

LENGTH: 512 woorden



                COLUMN

The Passion is een soort carnavals-optocht met als thema `Jezus'


                Jerry Goossens

Op de Filipijnen, waar 80 procent van de bevolking rooms-katholiek is, maken ze
er elk jaar weer een huiveringwekkend spektakel van. In verschillende delen van
het land worden op Goede Vrijdag processies gehouden, waarin de laatste uren van
Christus worden nagebootst. Mannen die boete willen doen voor hun zonden en niet
vies zijn van wat religieus geïnspireerd exhibitionisme, laten zich
vastspijkeren aan hardhouten kruisen die ze tevoren op hun schouders door de
stoffige straten hebben gesjouwd. Een van hen, Ruben Enaje, een timmerman (!)
uit de provincie Papanga, heeft het ritueel al 27 keer ondergaan. Vandaag hoopt
hij voor de 28ste maal aan het kruis geslagen te worden.

In Groningen werd de kruisgang gisteravond al nagespeeld. Dat was eveneens een
lijdensweg. Niet zozeer voor de deelnemers - spijkers kwamen er niet aan te pas
- als wel voor de kijkers die wat minder van Nederlandse schlagers en/of
musicals geporteerd zijn. Want The Passion, zoals het op z'n Hollands heet, is
een soort carnavalsoptocht met als thema `Jezus'.

Dit keer mocht Jan Dulles de Heiland spelen. In het dagelijks leven is Jan
zanger van de 3JS, een trio uit Volendam. En hoewel Christus in het Meer van
Galilea vast niet op paling viste - want een ongeschubde vis en dus niet koosjer
- is die gedeelde achtergrond dus kennelijk tóch een doorslaggevende reden
geweest. Raadselachtiger was de rest van de casting. Jack van Gelder als Pontius
Pilatus?! Lieke van Lexmond als Verteller?! Jamaï als Judas?! Het is alsof ze
een willekeurig blik BN'ers hebben opengetrokken. Voor volgend jaar zijn Dries
Roelvink (Christus), Dikke Dennis (Pontius Pilatus), Britt Dekker (Maria) en de
winnaar van Utopia gecontracteerd.

Op de Filipijnen distantieert de kerk zich van Ruben Enaje en de zijnen. Want
het mag dan allemaal oprecht en welgemeend zijn, en een indringende herinnering
aan het lijden van Christus bovendien, het oogt toch wat grotesk. Bovendien
raakt het spektakel na de 26ste keer toch wat aan inflatie onderhe-vig.

The Passion daarentegen, wordt ruimhartig ondersteund. Niet alleen door EO en
KRO, die het gebroederlijk uitzenden, maar ook door RKK, de Protestantse Kerk,
Jong Katholiek en het Nederlands Bijbelgenootschap. Eeuwenoude kerkscheuringen
worden er voor (even) gedicht. Daar moet Gods zegen op rusten.

Als afvallig katholiek heb ik het recht daar iets van te vinden al decennia
geleden verspeeld. Maar toch. Het belangrijkste feest op de christelijke
kalender. De mystiek van dood, opstanding, lijden en verlossing. En terwijl de
elite in Naarden met de Mattheüs dweept, verdringt het gewone volk zich in
Groningen rond Sterren Sjouwen Met Het Kruis, ook wel bekend als Het
Lijdensfeest Op Het Plein. Ja, Christus komt naar je toe deze lente.

Vandaag zullen de 3JS op een persconferentie in Volendam een belangwekkende
mededeling doen: nu Jan Jezus in zijn hart heeft gesloten, zal de band in het
vervolg als de 4JSdoor hetleven gaan.

Erbarme dich...

LOAD-DATE: 17 April 2014

LANGUAGE: DUTCH; NEDERLANDS

GRAPHIC: © Jerry@ad.nl |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               55 of 85 DOCUMENTS



                              AD/Algemeen Dagblad

                            17 april 2014 donderdag

Oekraïense overlopers ondermijnen  gezag van hun regering

BYLINE: hans van zon

SECTION: Algemeen - Nieuwsdienst; Blz. 10

LENGTH: 739 woorden


rotterdam/Slovjansk | De Oekraïense regering heeft gegokt en verloren. De
antiterreuroperatie in het oosten loopt vast nu soldaten overlopen naar het
pro-Russische kamp. Daarmee heeft Kiev ook minder gewicht aan de
onderhandelingstafel, vandaag, in Genève.

Het doet politici en generaals in Kiev pijn in de ogen. Op pantservoertuigen die
zij eergisteren naar het oosten van Oekraïne stuurden, wapperen Russische
vlaggen. Overlopers uit het leger hebben zich met hun materieel aangesloten bij
de pro-Russische activisten.


                Trots

Dinsdag, op de eerste dag van het offensief, meldt president Toerchinov nog
trots de verovering van de luchthaven bij Kramatorsk. Het succes wordt met
gejuich onthaald in het parlement. Maar daarna blijft het stil in en rond de
tien steden in het Don-bekken waar pro-Russische betogers overheidsgebouwen
hebben bezet. De hoop dat het leger de bezettingsacties zonder geweld kan
beëindigen, lijkt vervlogen. En met geweld groeit de kans op een Russische
inmenging en een schisma.

Gisterochtend rijden zes pantservoertuigen de stad Slovjansk, op 15 kilometer
van Kramatorsk, binnen. De Oekraïense vlag heeft plaatsgemaakt voor de Russische
driekleur. De bemanning, bewapend met machinegeweren en granaatwerpers, krijgt
een warm onthaal bij controleposten en bij het stadhuis waar zij zich aansluit
bij de bezetters. Een van de soldaten zegt dat hij deel uitmaakt van de 25ste
divisie paratroepers uit Dnjpropetrovsk. ,,We weigeren om te schieten op ons
eigen volk,'' aldus de militair die zich erover beklaagt dat hij al 4 dagen niet
te eten heeft gehad.

Omstanders roepen `Goed gedaan jongens,' en scanderen `Rusland, Rusland!' Maar
niet iedereen is blij. ,,Ze duwen ons richting Rusland,'' zegt Tetjana Koestova
(35). ,,Ze scheuren Oekraïne in stukken.''


                Blamage

Parlementariërs in Kiev proberen de blamage nog goed te praten. ,,De soldaten
gebruiken de Russische vlag als list, ze zijn niet gedeserteerd,'' zegt Sergi
Sobolev van de partij Vaderland. Achter de schermen is de teleurstelling groot.
De kans op een vreedzame beëindiging van alle bezettingsacties lijkt nu
definitief verkeken. Erger nog, de mislukking van de operatie scherpt de
scheidslijn tussen het pro-westerse deel van Oekraïne en het opstandige
Don-bekken alleen maar aan. Kiev verliest de greep op het Don-bekken, dat zich
wil aansluiten bij Rusland.

De frustratie daarover leidt ook tot felle teksten en stevige reacties. De
Oekraïense premier Arseni Jatsenjoek zegt dat Rusland `een nieuw exportproduct'
heeft: terrorisme. De NAVO versterkt haar militaire aanwezigheid langs de
oostgrens van het bondgenootschap. Er worden meer vliegtuigen en schepen
ingezet, onder meer voor surveillancevluchten boven de Baltische staten. De
maatregelen zijn volgens de NAVO bedoeld als `afschrikking en de-escalatie',
vanwege Russische agressie.

De Duitse kanselier Angela Merkel houdt Vladimir Poetin in een telefoongesprek
voor dat hij zijn leger langs de Oekraïense grens moet terugtrekken. Volgens
Merkel is het vooral aan het Kremlin om de situatie in Oekraïne te stabiliseren.


                Crisisberaad

Rusland, Oekraïne, de Europese Unie en de VS komen vandaag in Genève bijeen voor
crisisberaad. De drie ministers van Buitenlandse Zaken Sergei Lavrov, Andrei
Desjchitsia, John Kerry en de buitenlandcoördinator van de EU, Catherine Ashton,
zijn doordrongen van de urgentie van een akkoord. ,,Deze onderhandelingen mogen
niet mislukken,'' is te horen in Berlijn.

Alle partijen, ook Rusland, onderschrijven dat Oekraïne niet wordt opgedeeld.
Dat centrale uitgangspunt vraagt van alle partijen concessies. Rusland moet het
pro-Russische volksdeel in Oekraïne duidelijk maken dat aansluiting bij Rusland
niet aan de orde is. In ruil daarvoor wordt van Kiev een grondwettelijke
herziening gevraagd die van Oekraïne een losse federatie van republieken met
vergaande zelfstandigheid maakt. Als het overleg mislukt, lijkt de kans verkeken
dat op 25 mei in heel Oekraïne verkiezingen kunnen worden gehouden, en zal de
crisis alleen maar escaleren. De verwachting is dat de EU en de VS dan volgende
week nieuwe sancties tegen Rusland zullen afkondigen. De vraag is alleen hoe
hard die zullen zijn, want de onenigheid onder de 28 EU-lidstaten is opnieuw
groot.


                Crisisberaad | Alle hoop is nu gevestigd op cruciale gesprekken
in Genève

We weigeren om op ons eigen volk te schieten -Overgelopen soldaat

LOAD-DATE: 16 April 2014

LANGUAGE: DUTCH; NEDERLANDS

GRAPHIC: © Oekraïense militairen wachten in de buurt van Kramatorsk op hun
pantservoertuigen gelaten op nadere orders. Een deel van hun troepen is al
overgelopen naar het pro-Russische kamp. | Foto reuters |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               56 of 85 DOCUMENTS



                              AD/Algemeen Dagblad

                             12 april 2014 zaterdag

Blogger annexreclamemaker

BYLINE: Tekst: Dominique Prins Foto's: Jacqueline de Haas

SECTION: Weekend; Blz. 16

LENGTH: 1296 woorden


Was een weblog vroeger een online dagboek vol gekeutel, nu is het big business.

Zo verdiend

ý Advertenties plaatsen op je blog, bijv. via Google Adsense.

ý Affiliate verkoop; affiliate links zijn links in een blog die rechtstreeks
verwijzen naar een product. Van de verkoop via zo'n link is een percentage voor
de blogger.

ý Advertorials; gesponsorde tekst in opdracht van adverteerders

`Ik zag vandaag de eerste citroenvlinder. Lente. Yeah', schrijft Marleen op
http://etenuitdevolkstuin.nl. Lady Dragonkiss doet op haar gelijknamige blog
verslag van de `hallus valgus-operatie' die ze onderging aan haar rechtervoet.
En Vera Camilla jubelt over de nieuwe voorjaarskleuren van Miss Sporty-nagellak.
Zoveel onderwerpen, zoveel bloggers. Eén ding hebben ze gemeen: een enorme
passie voor hun onderwerp, wat dat ook is. En die passie delen ze graag met
anderen.

Stond een `weblog', kortweg `blog' - een persoonlijk dagboek op internet - in de
jaren '90 vooral voor het online verslag doen van het dagelijks leven,
tegenwoordig zijn er blogs over elk denkbaar thema. Hoe de zwangerschap van
Karin verloopt, hoe je je dwergkonijnen moet verzorgen, welk patroon Maria
gebruikte voor haar zelfgehaakte eierwarmers. Medeoorzaak van het succes is het
feit dat bloggen technisch gezien lang niet meer zo ingewikkeld is als vroeger.
Door de komst van sites als blogger.com en blogspot.com is het plaatsen van een
weblog een fluitje van een cent. Reden waarom tegenwoordig veel meer vrouwen aan
het bloggen slaan.

Cijfers ontbreken (er is geen centrale database die bloggers registreert), maar
deskundigen schatten dat Nederland inmiddels misschien wel een miljoen bloggers
heeft. Al zijn dat niet steeds dezelfde, want de markt is voortdurend in
beweging, zegt dr. Thijs Broekhuizen, marketingdeskundige van de
Rijksuniversiteit Groningen. ,,Van de startende bloggers is 60 tot 80 procent
een maand later alweer offline. Tegelijkertijd komen er dagelijks nieuwe
bloggers bij. Dat maakt het nog lastiger een aantal te noemen.''


                Popidool

Bloggen is inmiddels meer dan alleen leuk; het is big business geworden.
,,Sommige bloggers hebben de status van een popidool,'' zegt Niels Verhoeven,
manager new business development bij Blogmij. ,,Als Mascha Feokistova van
http://beautygloss.nl over straat loopt, willen fans haar handtekening en ze
willen met haar op de foto.''

Die idolenstatus, plus een schare trouwe volgers, maakt populaire bloggers een
ideaal marketinginstrument. Broekhuizen: ,,Met name jonge mensen zijn heel
gevoelig voor de mening van leeftijdgenoten, vooral van populaire
leeftijdgenoten.'' Dus als een Vera Camilla wild is van glimmende pareltjes op
haar wangen, kan dat gevolgen hebben voor de verkoop van dat product.

Marketeers ontdekten bovendien dat het veel effectiever is als mensen práten
over je product dan dat je alleen advertenties plaatst. En dus spelen bloggers
tegenwoordig op verschillende manieren een rol in online reclamecampagnes. Door
over een product te schrijven bijvoorbeeld, door voor te doen hoe je het
gebruikt, door een prijsvraag uit te schrijven of door filmpjes te maken. Vooral
producten die te maken hebben met zelfexpressie, zoals mode, make-up en
lifestyleartikelen, lenen zich hier goed voor. ,,Bij die producten is de mening
van gebruikers heel belangrijk, belangrijker dan die van experts. Via de mening
van anderen bepalen jongeren waar ze zelf staan,'' weet Broekhuizen.

Het is dus niet alleen meer een beroemdheid of expert die de reclameboodschap
uitdraagt, maar de `gewone' man of vrouw die op zijn of haar beurt ook weer
beroemd wordt. Verhoeven noemt Blogmij dan ook `een agency': het verzorgt de
contacten tussen bloggers - influencers - en adverteerders. ,,De mensen die bij
ons onder contract staan, zijn persoonlijkheden. Adverteerders vragen niet meer
naar een bepaalde blog, maar willen echt met de persoon erachter in zee.''


                Explosieve groei

Ook het bedrijf Adfactor bemiddelt tussen bloggers en adverteerders. ,,Zo kan de
blogger zich helemaal concentreren op waar hij of zij goed in is: artikelen en
filmpjes maken voor blogs,'' vertelt Tessa Smits, sales- en marketingdirector.
Content creators worden bloggers bij Adfactor genoemd.

Blogmij en Adfactor hebben de markt voor commerciële blogs de afgelopen jaren
explosief zien groeien. Gerenommeerde bedrijven als Marc Jacobs en Burberry
gebruiken bloggers in hun campagnes; bloggers selecteren hun favoriete artikelen
in de Wehkamp-webshop; schoenenmerk ECCO organiseert een winkeldag waarop
bloggers en hun bezoekers de schoenen zelf kunnen ervaren; beautybloggers testen
dagelijks nieuwe make-up en automerk Mini laat bloggers hun nieuwe model testen
en daar verslag van doen.

,,Als een bedrijf ons benadert met een campagne, doen wij een eerste selectie;
bij welke blogger zou dit product het beste passen?'' legt Verhoeven, van
Blogmij, uit. ,,Dat is belangrijk, want een blogger moet wel geloofwaardig
blijven. Anders zijn zijn volgers snel verdwenen.'''

Die geloofwaardigheid hoeft niet in het geding te komen door gesponsorde
artikelen, vindt Broekhuizen. ,,Lezers ervaren het niet als een écht
commer-ciële boodschap. Er wordt niet geheimzinnig gedaan over de sponsoring,
die is altijd duidelijk en lezers accepteren het. Bovendien heeft de community
(de volgers) een zelfregulerende werking; als je alleen bedrijven promoot die
het meest betalen, neemt je source credibility, en dus je schare volgers, snel
af.''

Ook bij Adfactor is het belangrijk dat merk en blogger bij elkaar passen. Smits:
,,De blogger wordt in het creatieve proces betrokken, gaat echt met een product
aan de slag. Het is belangrijk dat hij of zij op eigen wijze over het product
kan schrijven.''


                Gratis reisjes


                Het levert sommige bloggers geen windeieren op. Van de
vijftienhonderd die bij Blogmij zijn aangesloten, kunnen er ongeveer honderd
goed van hun blogactiviteiten leven. Makkelijk verdiend toch? Beetje over
producten schrijven, gratis reisjes aangeboden krijgen. Verhoeven lacht om dat
beeld. ,,Was het maar zo makkelijk. Je moet veel tijd en energie investeren in
het krijgen van volgers. Daarna ben je dagelijks bezig jezelf zichtbaar te maken
op alle mogelijke sociale media. Dat is alleen vol te houden als je het heel
leuk vindt om te doen.''

En zo komen we weer op die passie; een onmisbaar ingrediënt voor een goede blog,
zegt ook Elja Daae, auteur van het boek Bloggen als een pro. ,,Als iemand
schrijft vanuit een passie, persoonlijk is en dus zichzelf laat zien, een
duidelijke focus heeft zodat je begrijpt waar het over gaat en wat het verband
is tussen alle blogposts, en dan ook nog consistent is, kan zo iemand al veel
meer dan de meeste bloggers. Het leuke is dat je niet eens briljant hoeft te
kunnen schrijven, als al die andere dingen maar lukken.''

Dat er niet meer mensen zijn die van hun blog kunnen leven, komt volgens haar
vooral doordat de meesten er de tijd en energie niet voor over hebben. ,,Het is
keihard werken, dag in, dag uit. Je verdient niet van de ene op de andere dag
geld, dus je moet bereid zijn er veel mee bezig te zijn voor het iets oplevert.
Dat lukt alleen als je het heel, heel leuk vindt.'' n

Beetje over producten schrijven, gratis reisjes aangeboden krijgen. Makkelijk
verdiend toch?

Een goed blog

ý is persoonlijk; het laat iets zien van de blogger zelf

ý straalt passie uit; de blogger is betrokken en enthousiast

ý kent een focus; een herkenbaarheid die in elk stukje is terug te vinden

ý overtuigt door kennis; dit geldt vooral voor zakelijke blogs

Kijk verder op http://bloggenalseenpro.nl

`Als een bedrijf ons benadert met een campagne, doen wij een eerste selectie;
bij welke blogger zou dit product het beste passen? Het moet geloofwaardig
blijven'

LOAD-DATE: 11 April 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               57 of 85 DOCUMENTS



                              AD/Algemeen Dagblad

                             3 april 2014 donderdag

PvdA is niet meer

SECTION: Service; Blz. 27

LENGTH: 89 woorden


Als illegalen niet meer strafbaar zijn, is dan ook van de baan dat iemand
strafbaar is als hij of zij geen geldig legitimatiebewijs bezit? Met het
bereikte akkoord binnen de coalitie is opnieuw gebleken hoezeer de PvdA binnen
de VVD is geïntegreerd. Het zijn opnieuw de hogere inkomens die van het
coalitieakkoord profiteren. Hoe zit het met de doelgroep van de PvdA: Jan met de
pet, de zwakkeren en hardwerkende arbeiders? Zij blijven gebukt gaan onder de
vele lastenverzwaringen. Helaas, de PvdA is niet meer.

Guus van Lexmond, Odijk.

LOAD-DATE: 2 April 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               58 of 85 DOCUMENTS



                              AD/Algemeen Dagblad

                              1 april 2014 dinsdag

China confisqueert zo'n 10     miljard euro van corrupt lid Politburo

SECTION: Algemeen - Nieuwsdienst; Blz. 8

LENGTH: 322 woorden


peking | De corruptiejagers in China hebben hun tanden gezet in hun grootste
prooi tot nu toe: voormalig veiligheidschef Zhou Yongkang (71). Hij is het
allereerste lid van het Politburo (het partijbestuur van de partij) dat zich
moet verantwoorden voor corruptie. Daarmee breekt president Xi Jinping met de
ongeschreven regel dat (gewezen) leden van het Politburo nooit worden vervolgd.

Dat Zhou Yongkang een grote prooi is blijkt ook uit de cijfers. Er is voor ruim
10 miljard euro aan bezittingen in beslag genomen. Het gaat om banktegoeden,
aandelen, goud, vastgoed (300 villa's en appartementen), tientallen auto's,
peperdure wijn en whisky en contant geld.


                Huisarrest

Er zijn al driehonderd leden van Zhou's entourage - familieleden, lijfwachten en
vrienden - gearresteerd of verhoord. Zhou zou onder huisarrest staan. Gisteren
stond Liu Han, miljonair en oud-directeur van de Hanlong Group, voor de rechter.
Hij staat onder meer terecht voor moord, afpersing en wapenhandel.

President Xi maakte bij zijn aantreden van de strijd tegen corruptie een
topprioriteit. Hij beloofde dat niemand zou worden gespaard. ,,Er wordt gejaagd
op vliegen en op tijgers,'' sprak Xi. Met de vliegen doelt hij op de gewone
burgers, met tijgers op de kopstukken in China.

Xi zou eind vorig jaar hebben besloten tot het onderzoek na aanhoudende
beschuldigingen tegen Zhou. Tot nu toe heeft de overheid geen openheid van zaken
gegeven. Zhou zelf zou niet willen meewerken. Hij claimt dat hij het slachtoffer
is van een politieke afrekening omdat hij de vorig jaar in ongenade gevallen
partijprominent Bo Xilai tot het laatst bleef steunen.


                Olie en gas

Zhou maakte als partijlid carrière in de olie- en gassector van het land. In
2007 werd hij lid van het Politburo en daarmee een van de zeven machtigste
bestuurders van China. Hij was verantwoordelijk voor de binnenlandse veiligheid.
In 2012 ging hij met pensioen.

LOAD-DATE: 31 March 2014

LANGUAGE: DUTCH; NEDERLANDS

GRAPHIC: § Zhou Yongkang is het eerste lid van het Politburo die zich moet
verantwoorden. |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               59 of 85 DOCUMENTS



                              AD/Algemeen Dagblad

                             25 maart 2014 dinsdag

Volgens Opstelten liegen alle getuigen

SECTION: Service; Blz. 22

LENGTH: 1292 woorden


Volgens Opstelten liegen alle getuigen

`Demmink was wél in beeld' (AD 24-3). Hoelang mag die façade over
oud-topambtenaar Joris Demmink nog duren? Er zijn steeds meer bewijzen dat
minister Opstelten over dit onderwerp alles bij elkaar liegt dan wel verdoezelt
om de man vrij te pleiten. Dit is ongeloofwaardig geworden. Of liegen
hoofdofficier Hans Vrakking en Demminks voormalige chauffeur nu ook al?

Joop Bogaards, Spijkenisse.

Minder-minder

Inderdaad, was er maar een echte aanpakpartij

`Bied de kiezers een alternatief voor de PVV' (Opinie 24-3). Dat is een juiste
insteek. Ik ben zo'n kiezer, niet omdat ik het geheel met Wilders eens ben, noch
omdat ik vind dat alle Marokkanen het land uit moeten, maar omdat er wel
degelijk een allochtonenprobleem bestaat waar geen andere partij iets aan doet.
Alhoewel andere problemen minstens zo belangrijk zijn, wordt er een hoop
opgelost als criminele allochtonen worden uitgezet. Als hun hier geboren
kinderen het criminele pad op gaan, niet willen werken of denken dat ze
ongestraft mijn dochters voor hoer kunnen uitmaken, als die eens zouden worden
aangepakt! Was er maar een partij die dat zou doen. Mijn stem krijgt-ie direct.

Marian van Amerongen.

Minder-minder II

We hebben Wilders zelf groot laten worden

`Weekend met incidenten' (AD 24-3). Bezorgd heb ik de beelden en foto's gezien
van de demonstratie in Amsterdam. Het was geen demonstratie voor gelijkheid en
respect. Het was een samenkomst die aantoonde dat zelfs haatzaaien een
selectieve verontwaardiging is geworden. Men mocht borden dragen waar de haat
tegen Israël vanaf spatte. Men mocht een jihadvlag op het monument van de
Dokwerker leggen. Men mocht van alles roepen. Je zou verwachten dat er juist op
zo'n moment afstand van zou worden genomen. Maar nee. Beste landgenoten, het
incident gaat over Wilders maar wij als politieke partijen moeten onszelf
schamen. Wij hebben het zover laten komen dat we met een verziekte maatschappij
zitten. Wij hebben de nieuwkomers hun privileges en voorkeursbehandeling
gegeven. We hadden ze als gewone burgers moeten behandelen. Zie het resultaat:
wij hebben Wilders groot gemaakt. Vanaf nu gaan wij als politieke partijen de
problemen benoemen: te veel allochtonen met uitkeringen en in de criminaliteit.
We gaan nu iedereen gelijk behandelen: de taal leren, een vak leren en er een
beter Nederland van maken. Ook haatzaaien zullen we niet meer tolereren. Zal het
toch nog een mooi Nederland worden, voor iedereen.

Ad van Ekeren, Leerdam.

Minder-minder III

Kom ook met selfies als haat-imam preekt

Heel apart, die collectieve verontwaardiging over Wilders, van mensen al dan
niet van Marokkaanse afkomst. Die selfies, met een Nederlands paspoort, om maar
aan te tonen `ho, ik ben wel Nederlander'. Waarom niet zo'n selfie als er weer
één of andere haat-imam komt verkondigen dat hij de sharia wil invoeren? Waarom
grijpt de Marokkaanse gemeenschap niet harder in om uitwassen te elimineren? Dan
zou de voedingsbodem voor Wilders marginaal zijn.

Adrie Horsten, Peel en Maas.

Minder-minder IV

Ik maak me zorgen over toekomst van dit land

Ze zijn in Nederland geboren en hebben een Nederlands paspoort. Het zijn voor de
wet Nederlanders. Maar waarom roepen ze dan dat ze Marokkanen zijn? Als
Nederlander praat je in het openbaar Nederlands. Ik ervaar het als bedreigend
dat groepen jongeren in een voor mij vreemde taal ruzie maken op straat. Als ik
daar een opmerking over maak ben ik een racist. Ik walg van de uitspraken van
Wilders, maar de manier waarop de media ermee omgaan is zorgelijk voor de
toekomst van dit land. Gelukkig ken ik ook Nederlanders van Marokkaanse afkomst
die wel gerespecteerde landgenoten zijn.

Aart Slob, Hoornaar.

Minder-minder V

`Koning Marokkaan' mag in spiegel kijken

Beste PvdA-Kamerlid Marcouch, natuurlijk valt half Nederland over Wilders heen.
Wat een hysterische hype is ervan gemaakt. Van hand in eigen boezem steken, is
bij de verontwaardigde Marokkanen geen sprake. Nee, je hebt het recht niet
wijken te terroriseren, inbraken te plegen en mensen weg te treiteren. En je dan
koninkjes te voelen die alles mogen roepen. Van dit soort mensen moeten er heel
veel minder komen. De woorden van Wilders zijn op een grote weegschaal gelegd.
Maar Wilders roept geen tering of kankerhoer naar blonde meisjes. Hij wijst op
de toenemende dominantie. Mensen die hier meedoen en zich aangepast hebben,
daarover gaat het niet. Dus laat onderwijzers op scholen vooral vertellen dat je
je aan hebt te passen en de oorspronkelijke bevolking hebt te respecteren. Aan
haatzaaien maken veel zogenaamde correcte politici zich schuldig. Het mes snijdt
aan twee kanten, Marcouch.

I. van den Berg, Rotterdam.

Minder-minder VI

Staat je tv op dinsdag

om 21.30 uur wel aan?

`Pestertje Wilders heeft harde grenzen nodig' (AD 22-3). Gelukkig, Vincent, je
kon na de uitspraak van Wilders weer los, net als veel bekende Nederlanders uit
de grachtengordel. Stelletje hypocrieten. Waar waren jullie nadat een
grensrechter werd doodgetrapt, na de zoveelste beroving of laffe diefstal van de
pinpas van ouderen? Staat je tv uit op dinsdagavond 21.30 Nederland 1? We zijn
tolerant, maar zelfs aan de tolerantie ten opzichte van criminele Marokkanen is
een grens. En die is allang bereikt, maar nooit voor de elitaire linkse kliek.
Ook ik hoop dat het afgrijselijke `minder, minder' ons land uiteindelijk sterker
zal maken, maar dan vooral daadkrachtiger in de aanpak van de criminele
Marokkanen.

K. Schipper, Oud-Beijerland.

Spekman

Gemakkelijk om mens op uiterlijk af te rekenen

De kleding van PvdA-partijvoorzitter Spekman wordt door briefschrijver Wouters
omschreven als goor en walgelijk. Daarbij hangt er volgens hem ook nog een
bierlucht om Spekman heen, de lucht van een armoedige kroeg. Zijn aversie tegen
Spekman en diens partij was overduidelijk. Die mag hij uiten, maar ik adviseer
de briefschrijver om dit voortaan binnen de fatsoensregels te doen. Laat mensen
in hun waarde, het zit echt niet in een trui of broek.

A.J. de Haan, Scheveningen.

Afscheid

Aandoenlijke giraffekus aan de doodzieke Mario

Dieren van Blijdorp nemen afscheid van zieke schoonmaker (AD 22 -3). Wat een
bijzonder afscheid van Mario en zijn dieren die hij zo innig lief had. Woorden
schieten te kort bij de foto waarop de giraffe toenadering tot hem zoekt.

Lies Bakker, Ridderkerk.

Interview

Bioloog Midas Dekker verdwijnt in mijn laatje

`Het leven hóeft niet spannend te zijn' (magazine 22-3). AD Magazine is een
mooi, gezellig blad. Elke keer weer. De bijdrage met bioloog Midas Dekker was
geweldig.

Dit artikel bewaar ik absoluut.

Lex Samuel, Rotterdam.

Hoogbegaafd

Mijn zoon zocht zijn heil

uiteindelijk in Amerika

`Hoogbegaafd en op 9-jarige leeftijd naar het voortgezet onderwijs (AD 18-3), en
dan? Is dat wel goed voor zo'n kind?' Terecht wordt opgemerkt dat dit
afhankelijk is van het individu, van zijn omgeving en zeker ook de school waar
hij terechtkomt. Ik heb een hoogbegaafd kind. In zijn tijd moesten we als ouders
zelf overal achteraan. Hij was net 10 toen hij naar het voortgezet onderwijs
ging. Na zijn vwo dat hij met negens en tienen op zijn lijst afsloot, werd hij
aangenomen voor de studie Biologische Wetenschappen van de universiteit Utrecht.
Deze heeft hij op 19-jarige leeftijd cum laude afgesloten, op 21-jarige leeftijd
haalde hij cum laude zijn mastergraad en op 25- jarige leeftijd zijn PhD-titel.
Alleen komt hij nergens aan de slag. Hij wordt overal te jong bevonden.

Dit is dus het vervolg? Veelbelovende wetenschappers worden op deze manier het
land uitgejaagd. Hij werkt nu in Amerika, waar ze hem graag wilden hebben.
Terwijl hij het liefst in Nederland zou werken. Dit is dus waarschijnlijk de weg
die de 9-jarige Duut ook te volgen heeft.

H. de Kivit, Nieuw-Lekkerland.

LOAD-DATE: 24 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               60 of 85 DOCUMENTS



                              AD/Algemeen Dagblad

                             25 maart 2014 dinsdag

Het sprookje van Beerschot

SECTION: Sport Algemeen - Nieuwsbudget; Blz. 6

LENGTH: 996 woorden


Degradatie, een faillissement, een fusie en een terugkeer naar de amateurs. De
fans van het Belgische Beerschot bleef vorig jaar niets bespaard. Maar hun club
laten vallen? Geen denken aan. Liefst 11.213 supporters trokken afgelopen
zaterdag naar Het Kiel om het kampioenschap in de Eerste Provinciale (vijfde
niveau) te vieren. Verslag van een modern voetbalsprookje. ,,Afgelopen is het
hier nooit!''


                REPORTAGE | Belgische volksclub na faillissement in
amateurafdeling populairder dan ooit


Van het bankroete Beerschot zijn zo'n beetje alle bezittingen geveild, maar tot
opluchting van de aanhang behoort Joske nog steeds tot de inboedel. Joske is de
82-jarige materiaalman Jos Van Hout, die uitgroeide tot nationaal symbool van
het supportersverdriet toen hij vorig jaar zijn hart luchtte in een
televisie-interview.

Dat het behalve financieel ook sportief een zootje was bij Beerschot, lag
volgens de hoogbejaarde clubicoon aan de spelers die met hun koptelefonnekes op
hun hoofd leuk konden dansen, maar op het plein niets lieten zien. ,,Klungelaars
zijn het,'' zo foeterde hij. ,,Nee, verleden jaar was ik niet groots (trots,
red.),'' zegt Joske in zijn trainingspak voor de aftrap van het duel met KFC
Katelijne-Waver. ,,Er zat geen mentaliteit in de ploeg. Die profvoetballers
wilden niet werken voor hun geld. De jongens die we nu hebben wel. Ik ben weer
heel trots op de ploeg.''

En Joske is niet de enige, getuige de massale belangstelling voor de totaal
vernieuwde selectie. In het Olympisch Stadion van Antwerpen - al sinds 1920 de
thuisbasis - staat het kapitaal niet langer op het veld. Het zit er op de
tribune. Dat paars-wit dit seizoen actief is op het vijfde niveau in Belgïe
maakt de supporters weinig uit. Ze zijn al lang blij dat ze hun dood gewaande
club, die na een fusie tegenwoordig door het leven gaat als KFCO
Beerschot-Wilrijk, nog wekelijks kunnen zien spelen. Ook al heten de
tegenstanders niet langer Anderlecht of Standard Luik, maar Houtvenne of
Verbroedering Arendonk. Zelfs de inmiddels 83-jarige legende Rik Coppens - de
beste voetballer die de club voortbracht - is deze bijzondere avond present.

,,Typisch Antwerps,'' zegt de 20-jarige supporter Conrad Oidtmann over de enorme
interesse dit seizoen. ,,Beerschot is een traditieclub die nooit zal verdwijnen.
Of we nu in de eerste of vijfde klasse spelen maakt ons niets uit. We zijn één
grote familie.''

,,Afgelopen is het hier nooit!'' zegt Jan van Bossuyt (57), die al een halve
eeuw fan is van de `Mannekes'. ,,Als het goed gaat, zit het hier vol. Dat is
altijd zo geweest. We beginnen weer op nul, maar na alle ellende van de
afgelopen jaren, is er eindelijk weer succes. Er komen nu meer mensen dan vorig
seizoen in de Eerste Klasse.''

Dat heeft ook alles te maken met de `machtsovername' van de harde kern. Na het
faillissement hadden de fans even geen behoefte meer aan investeerders met vage
plannen. Ze zochten hun heil liever in een samengaan met het naburige Wilrijk en
staken hun handen zelf wel uit de mouwen. De aanhang nam zitting in het nieuwe
bestuur en tuigde een vrijwilligersorganisatie op. Het vergrootte het
saamhorigheidsgevoel en maakte van de doorstart een daverend succes.

,,We beginnen zonder schulden met een clean-sheet,'' zegt supporter Patrick
Vercammen (45). ,,Dit kan een mooier verhaal zijn dan ooit. Wat hier nu gebeurt
is uniek in Europa. De supporters hebben een enorme band met Beerschot en willen
niet dat de club verdwijnt.''

Maar dat het zó'n vaart zou lopen? Dat had niemand durven dromen. Het Glasgow
Rangers van België verkocht zoveel seizoenkaarten dat het plan om te gaan spelen
op het complex van Wilrijk al snel werd ingeruild voor een terugkeer naar Het
Kiel. De club trekt tussen de zes- en achtduizend toeschouwers en neemt
bovendien zoveel fans mee naar uitwedstrijden dat veel tegenstanders uitwijken
naar een stadion in de buurt.

De kampioenswedstrijd tegen KFC Katelijne-Waver breekt alle records van de
Eerste Provinciale. Wie niet beter weet, denkt dat de club de landstitel kan
behalen. In een geweldige ambiance neemt de ploeg van trainer Urbain Spaenhoven
al voor rust een 3-0 voorsprong. `Op Het Kiel is 't carnaval' scanderen de fans
die eindelijk weer iets te juichen hebben.


                Feesthoed

Vlak voordat Peter Nys met zijn tweede van de avond de 5-0 eindstand op het bord
zet, durft Joske het vijf minuten voor tijd wel aan om zich met zijn feesthoed
te melden bij de dug-out. `KFCO Beerschot-Wilrijk. The Road to where we belong.
Kampioen 2013-2014,' staat er op zijn paarse kampioenshirt. Hij glimt van trots.

Niet veel later gaan alle remmen los en krijgen we een heuse pitch-invasion te
zien. Mannen, vrouwen en kinderen gaan helmaal los op stadionhits als `Tsunami'
en `Epic'. Ze nemen de spelers op hun schouders en gaan met Joske op de foto.
Opvallend is ook dat de verslagen tegenstanders gewoon tussen de deinende
menigte blijven staan. Ze kijken hun ogen uit. ,,Voor ons is dit ook
bijzonder,'' zegt Katelijne-speler Axel Snoeck. ,,Normaal gesproken spelen we
voor honderd tot tweehonderd man.''

Langs de rand van het veld kan voorzitter Eric Roef zijn geluk niet op. ,,We
zijn een ploeg van het gewone volk, dat maakt dit zo mooi,'' zegt hij. ,,Dit is
een club van de supporters. De duizenden mensen die hier zitten, hebben gemaakt
dat we zo ver zijn gekomen. Waar dit gaat eindigen? Zo hoog mogelijk. Maar wel
op een gezonde manier.''

Trainer Spaenhoven is het roerend met hem eens, zo laat hij weten tijdens een
persconferentie die zowaar nog wordt belegd. Hij zit midden in een bloedserieus
betoog over de toekomst wanneer de deur openknalt en de spelers de overvolle
persruimte binnenstormen. `De trainer is van ons olé, olé,' zingen ze in hun
ontblote bovenlijven. Spaenhoven wordt op de schouders mee naar buiten getild om
mee te feesten. Dat nieuwe seizoen, dat kan wel even wachten.

`Waar dit gaat eindigen? Zo hoog mogelijk. Maar wel op een gezonde manier.'
-Eric Roef (voorzitter)

LOAD-DATE: 24 March 2014

LANGUAGE: DUTCH; NEDERLANDS

GRAPHIC: © Alsof de Champions League is gewonnen, maar het is toch echt maar het
vijfde niveau in België. De fans van Beerschot zijn desondanks uitzinnig. Foto's
Pim ras | ¶ Een ongekende publieke belangstelling bij een corner van de
thuisploeg. | © Joske (82) is weer trots op `zijn' Beerschot. |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               61 of 85 DOCUMENTS



                              AD/Algemeen Dagblad

                             19 maart 2014 woensdag

Lieve Iris, Nr 368 KRONIEK HUGO Lieve Hugo,

BYLINE: Nr 368

SECTION: Algemeen - Nieuwsdienst; Blz. 16

LENGTH: 750 woorden


Iris Koppe en Hugo Borst schrijven elkaar frequent. Elke woensdag en vrijdag is
hun mailverkeer in de krant te lezen.

Stem ik blanco of stem ikdit keer CDA?


                Lieve Iris,

Helaas heb ik twee linkerhanden. Heb ook nooit een poging gedaan om te ontdekken
of ik aanleg heb voor het repareren van dingen. Was mijn band lek dan hoefde ik
als kind niet met een emmertje water en van dat plakspul in de weer, ik kreeg
een tientje en ging met mijn ros naar de fietsenmaker. Gaat er iets kapot of
moet er iets worden opgehangen dan komt er een klusjesman. Wat die lui voor
elkaar krijgen vind ik ontzettend knap.

Ik ga stemmen ja, maar wie of wat weet ik niet. De stemwijzer bracht mij niet
veel verder. PvdA en D66 kwam daar uit, met een nipte voorsprong op Leefbaar.
Wat moet ik ermee? Ik wantrouw Hamit Karakus (PvdA), bij D66 heerst er
innerlijke verdeeldheid en het gedachtegoed van de partij van de door mij
gewaardeerde Joost Eerdmans is mij niet gastvrij genoeg.

Eerst breng ik mijn oude moedertje naar het stembureau. Onderwijl denk ik diep
na. Stem ik blanco of stem ik dit keer CDA?

Als ongelovige vind ik het raar om mij te verbinden aan een christelijke partij.
Eigenlijk druist het tegen mijn waarden in, gewoon omdat God een creatie van de
mens is, je mag hierbij ook verzinsel invullen. Ik moet dus mijn stem uitbrengen
op mensen die een partijprogramma hebben gebaseerd op een sprookje.

Waarom dan toch eventueel het CDA? Omdat ik wethouder (van Onderwijs) Hugo de
Jonge een van de weinige Rotterdamse politici vind die daadkrachtig is en slim
en beschaafd. Maar misschien steekt hij wel zo schril af, omdat veel anderen
geen niveau hebben.

Bizar dat Leefbaar in mijn stad de grootste wordt en in jouw stad niet bestaat.
Van Eerdmans' gezeik over veiligheid krijg ik een sik, al helemaal omdat alle
partijen daar nu een speerpunt van maken. Ik kom overal in Rotterdam en ik voel
me nergens onveilig. Ik durf overal in Rotterdam te pinnen, op elk uur van de
dag.

Jij bent politicoloog. Wat nou als ik mijn plicht doe als democraat: ik kom
opdagen maar breng een blanco stem uit. Steun ik dan toch iets of iemand? Laat
even weten.

Trouwens, hoe zakte je door het bed? Met zijn tweetjes zeker?

Tot vrijdag,

Hugo


                Nr 368


                KRONIEK HUGO


                Lieve Hugo,

Waar ga jij vandaag op stemmen? Op Leefbaar? Hier in Amsterdam houden de
gemeenteraadsverkiezingen ons wel bezig. Nou ja, een beetje dan. In mijn buurt
wordt in ieder geval nog steeds geflyerd. En op de markt werden er dit weekend
PvdA-rozen en CDA-ballonnen uitgedeeld.

Op tv heb ik genoeg politiek gezien voor het komende jaar. Wat mij erg stoorde
waren de items over de zogenaamde `gedesillusioneerde burger'. Je hebt vast het
grijze vrouwtje gezien dat boos tegen Rutte zegt: ,,Je lacht alles weg. En je
luistert ook niet.

Mevrouw, denk ik dan, wanneer realiseren we ons dat luisteren iets anders is dan
`doen wat ik zeg'?

Nog zo'n gênant beeld. Diederik Samson staat bij een verongelijkte dame op een
scootmobiel. Ze zegt dat ze niet meer stemt omdat ze niet meer in de politiek
gelooft. Wat doet Samson? Hij gaat door zijn knieën en vraagt meelevend: ,,Maar
vertelt u mij eens? Hoe komt dat?  Zij kijkt kwaad de andere kant op.

Zullen we dat alsjeblieft niet meer doen? De politiek hoort niet voor de burger
door de knieën te gaan. Daar wil je je toch ook niet door laten besturen? Het
geeft me zelfs een onveilig gevoel. Ik mag van harte hopen dat de politiek niet
te veel luistert naar dit soort verongelijkte vrouwen in pyjamadracht op een
scootmobiel.

,,Ik denk dat ik nooit meer ga stemmen.  (vrouw)

,,Dat vind ik erg spijtig.  (Samson)

Spijtig? Fijn juist! Dan niet! Doei! Samson moet een beetje streng zijn voor het
gedesillusioneerde volk.

In de tijd van Fortuyn was het prima om wat meer naar de burger te luisteren,
maar het is nu veel te ver doorgeschoten. Misschien ook goed om er alvast op de
basisschool in te rammen dat de politiek niet de slaaf is van de gewone man.

Enfin, ik krijg deze week Oekraïense vrienden te logeren. Rechtstreeks
ingevlogen vanuit Charkov. Ze hadden het midweekje lente in Amsterdam al gepland
vóór al die chaos in eigen land. Het suffe is dat ik afgelopen weekend door mijn
bed ben gezakt. Ik loop nu als een gek de planken te vervangen. Zal je net zien:
hebben ze een revolutie en een annexatie overleefd, zakken ze bij mij door de
lattenbodem en breken hun rug. Dat kan natuurlijk niet. Kan jij anders nog wat
helpen klussen?

Groeten,

Iris

LOAD-DATE: 18 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               62 of 85 DOCUMENTS



                              AD/Algemeen Dagblad

                             18 maart 2014 dinsdag

Hé, film mij effe als ik wegrijd !

BYLINE: GUIDO VAN GORP enmARCIA NIEUWENHUIS

SECTION: Algemeen - Nieuwsdienst; Blz. 7

LENGTH: 450 woorden


DEN HAAG | Met de bekendheid van gemeenteraadsleden is het vooral in grote
steden slecht gesteld. ,,Alleen in verkiezingstijd ballonnetjes uitdelen is niet
genoeg,'' zegt Harry Bakker, een lokale lijsttrekker die qua bekendheid wél hoog
scoort.


                Raadslid Harry Bakker zoekt zijn kiezers 4 jaar lang op

,,Maak even een filmpje ! Hé, film mij effe als ik wegrijd !'' De stem van Harry
Bakker schalt richting de microfoon terwijl hij in een knal-oranje golfkarretje
zit. De boomlange lijsttrekker uit het Brabantse Drimmelen grijpt alles aan om
zijn partij, de lijst Harry Bakker, te promoten. De 51-jarige ambtenaar,
werkzaam voor het ministerie van Financiën, is een gemeenteraadslid dat wél
bekendheid geniet.

In tegenstelling tot vele anderen, blijkt uit een enquête van onderzoeksbureau
Ipsos op verzoek van het AD. Bijna de helft van de Nederlanders kent geen enkel
raadslid in zijn of haar gemeente.

Een mobiele supermarkt, golfkarretje, verlichte tractor of bakfiets, Bakker laat
in de strijd om de kiezer niets onbenut. ,,`Ah, daar heb je Harry Bakker weer',
hoor ik vaak,'' vertelt de Brabander, die in de race was voor de titel `beste
raadslid van Nederland'. ,,Het is een zwaktebod als je in verkiezingstijd alles
op alles moet zetten om zichtbaar te zijn.''


                Bijval

Bakker krijgt bijval van Jean Tillie, hoogleraar politicologie van de
Universiteit van Amsterdam. ,,Je moet als raadslid gedurende 4 jaar de mensen
opzoeken, niet alleen tijdens de campagne.'' De hoogleraar betreurt dat de
gemeenteraad voor een groot deel `een onzichtbare bestuurslaag' is. ,,Doordat
landelijke politici de aandacht opeisen, worden lokale kandidaten onzichtbaar.''

De onbekendheid van raadsleden is volgens Henk Westbroek, voormalig lijsttrekker
van Leefbaar Utrecht, `een demonstratie van hun falen'. ,,Geef toe, er zitten
weinig mensen tussen van wie je zegt: als het buskruit uitgevonden moet worden,
stem ik op jou.''


                Krijtjes

Kampioen voorkeurstemmen, Kamerlid Pieter Omtzigt, noemt contact met de kiezer
`essentieel'. ,,Je moet 4 jaar lang zenden én ontvangen. Toch is dat als
raadslid lastig, want het is een parttime functie.'' Tillie wil dat veranderen.
,,Het moet een voltijdbaan zijn. Dan hebben raadsleden ook meer tijd zichzelf
bekend te maken.''

Bij Harry Bakker aan tijd geen gebrek. Gaan de gemeentefinanciën de gewone man
boven de pet, dan trekt Bakker er met schoolbord en krijtjes op uit. ,,Willen
mensen nog meer uitleg, dan ga ik bij ze langs met mijn glazen centenpotje om
het beeldend te maken. Aan de keukentafel graai ik er dan bijvoorbeeld `een
handjevol' zorgkosten uit. Daarna praten we over de straatverlichting of de
kleinkinderen.''

LOAD-DATE: 17 March 2014

LANGUAGE: DUTCH; NEDERLANDS

GRAPHIC: ¶ Raadslid Harry Bakker uit Drimmelen trekt altijd de aandacht, dit
keer met een golfkar. Foto Milan Rinck |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               63 of 85 DOCUMENTS



                              AD/Algemeen Dagblad

                             18 maart 2014 dinsdag

`Wie weet is vliegtuig met Surti Dahlia ergens geland'

BYLINE: CARLA VAN DER WAL

SECTION: Algemeen - Nieuwsdienst; Blz. 14

LENGTH: 467 woorden


AMSTERDAM | Bij vrienden en familie van Surti Dahlia, de enige Nederlandse
passagier op vlucht MH370, groeit de hoop haar ooit nog in de armen te kunnen
sluiten.

Nu de verdwijning van de Boeing waarin de Amsterdamse zat steeds raadselachtiger
wordt, wachten ze met smart op nieuws.

Zou het kunnen, dat Surti (50) ergens veilig verstopt van de buitenwereld nog
leeft? Leo, haar ex-man, begint het bijna te geloven. ,,Wie weet is het
vliegtuig ergens geland, staat het op een berg,'' vertelt hij. ,,Je zou zeggen
dat er anders wel ergens een ronddrijvende koffer werd gevonden, of een
brokstuk. Maar als het vliegtuig ergens staat, waar dan? Dat vraag ik me
natuurlijk af. Hoe kan een Boeing in deze tijd zomaar verdwijnen? Het is
tegenwoordig zelfs bijna onmogelijk om te verdwalen. Als je de jungle inloopt
ben je nog te vinden, zolang je maar een mobiele telefoon meeneemt.'' Hoewel Leo
al jaren van Surti is gescheiden, denkt hij nu elke dag wel even aan haar. ,,Ik
heb op mijn telefoon gezien dat Surti in het vliegtuig zat. Ik kreeg tranen in
mijn ogen. Surti, Surti, heb ik gezegd. Mijn vrouw dacht dat er iets mis was met
mijn gezondheid, toen ze me zo zag. Later heeft Surti's broer nog gebeld.''

Sindsdien zijn er de vele onbeantwoorde vragen, die niet alleen Leo, maar ook
Surti's familie in de ban houden. De broer van Surti, die in Amerika woont, is
afgereisd naar Medan, de plek waar zijn familie vandaan komt en voor een deel
nog woont.

Voor haar dood was Surti daar nog op bezoek. Ze was op weg naar huis in
Nederland, toen haar vliegtuig verdween. Haar broer zal in Medan praten met de
Indonesische politie, vanwege de verdwijning van zijn zus, melden media in zijn
thuisland.

Leo wacht ondertussen af. ,,Ik kan hier niets doen, ik zou niet weten wat. Er is
nog zo veel onduidelijk. Om de laatste ontwikkelingen bij te houden kijken mijn
vrouw en ik naar de tv. Het nieuws hou ik ook met behulp van mijn telefoon bij.
We volgen allebei wat er gebeurt. Tegelijkertijd moet je het een beetje van je
afzetten. Het is zo'n rare situatie. Je weet gewoon niet of ze dood is.''

Een schoonzus van Surti vertelt dat ook zij en haar man, die in Amerika wonen,
bidden dat Surti nog leeft. ,,Natuurlijk hopen we, maar op dit moment weten we
helemaal niets.''

Binnenkort heeft de familie een afspraak op de Nederlandse ambassade in Jakarta,
om te kijken hoe het verder moet met Surti's bezittingen in Amsterdam. ,,Ze
heeft geen familie in Nederland. Het is daarom erg moeilijk om alles te
regelen.''

MH 370

Het van de aardbodem verdwenen toestel van Malaysia Airlines zat vol met vaders,
moeders, broers, zussen, vrijgezellen, vakantiegangers, stelletjes, kunstenaars,
zakenlieden. Gewone burgers zoals wij.

Waar zijn jullie?

Het is zo'n rare situatie. Je weet gewoon niet of ze dood is -Leo (ex-man)

LOAD-DATE: 17 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               64 of 85 DOCUMENTS



                              AD/Algemeen Dagblad

                             15 maart 2014 zaterdag

Nadenken over élk stipje

BYLINE: HANNEKE VAN HOUWELINGEN

SECTION: Algemeen - Nieuwsdienst; Blz. 13

LENGTH: 1041 woorden


PARIJS | Als ze nog niet wereldwijd bekend waren bij het `gewone volk', dan zijn
ze het straks wel. Vanaf april ligt het werk van de Nederlandse topdesigners
Stefan Scholten (41) en Carole Baijings (40) in alle winkels van de Zweedse reus
Ikea. Het duo vond elkaar in werk en liefde.

,,Waar is Carole?  De vraag wordt Stefan Scholten misschien wel twintig keer
gesteld als hij in hartje Parijs uit de Thalys stapt. Het is een zeldzaamheid
dat de topdesigner zonder zijn wederhelft op reis is. ,,Maar het is nu even niet
anders.'' Scholten & Baijings hebben sinds vier maanden een zoontje, Rem. ,,Ons
eerste product met een eigen wil,  noemen ze de kleine man grappend.
Borstvoeding geven in de trein is wat ongemakkelijk. Vandaar.


                Huwelijk

De twee kennen elkaar zo goed, dat het eigenlijk ook niet uitmaakt wie je
spreekt, zegt Scholten. Veertien jaar geleden zag hij Carole voor het eerst in
kunstsociëteit Baby in Amsterdam en een paar weken later vroeg hij al ten
huwelijk. ,,Ik zag haar staan en ik wist het: met haar wil ik verder.  Dat
huwelijk kwam er overigens niet meteen. ,,Ze zei: vraag me dat over een paar
jaar nog maar eens. Dat heb ik gedaan.  Hij lacht een jongensachtige grijns.

Hij is vormgever van beroep, zij is autodidact. Het onafscheidelijke duo
veroverde in de afgelopen veertien jaar de nationale en internationale markt.
Eerst met hun fluorescerende wandkleden, later met hun papieren servies en hun
kleurrijke dekbedden met geometrische vormen. Ze ontwierpen voor grote merken
als Pastoe, Gelderland, Hay en 1616/Arita Japan. Hun creaties zijn niet altijd
functioneel. Zo naaiden ze bedrieglijk echte groenten, die in de vitrine van
Museum Boijmans Van Beuningen belandden. Een handgemaakte rabarberstengel kost
meer dan 3000 euro, om maar eens wat te noemen. En voor automerk Austin MINI
doorboorden ze het charmante wagentje met duizenden gaatjes en vervingen de
zonneklep voor een damestasje.


                Betaalbaar design

Nu is het de beurt aan massaproducent Ikea. Net als H&M grootheden als Viktor &
Rolf aan zich verbond, heeft de Zweedse meubelreus nu vijftien internationale
topontwerpers gevraagd om betaalbaar design te ontwerpen. Bedoeld voor jonge
stedelingen, die in krap bemeten huizen leven. Een uitdaging voor Scholten &
Baijings die bijna altijd voor exclusieve merken in een gelimiteerde oplage
werken. Het is een serie klokjes geworden, voor nog gen 10 euro per stuk. De
wijzerplaat en wijzers draaien tegen elkaar in. Ze mochten niet te groot worden,
gezien het thema.

In China, waar de klokjes straks ook worden verkocht, leven inwoners gemiddeld
op 8 vierkante meter, in Nederland op 36 vierkante meter. Hoewel het ontwerpduo
nu ruim woont in Amsterdam-Zuid, kan Scholten zich prima inleven. ,,In mijn
studententijd in Eindhoven (Design Academy) had ik een kamertje van 12 vierkante
meter. Om meer ruimte te creëren spijkerde ik mijn kledingkast boven mijn bed.
Ik weet nog dat ik als de dood was dat hij eens op een nacht als een lijkenkist
over me heen zou vallen.


                Gympies

Scholten wandelt ontspannen door de straten van Parijs; een twee meter lange
heerlijkheid op zilveren gympies. ,,Ja we zijn lekker normaal gebleven,  zal
zijn wederhelft Baijings later bevestigen aan de telefoon. Scholten is in de
modestad om een eerste glimp op te vangen van de PS Collectie van Ikea, een
tweejaarlijkse designcollectie. Onderweg wordt nog een zonnig fotootje geschoten
voor het thuisfront.

Het Nederlandse duo heeft ook posters ontworpen voor Ikea, twee voor 15 euro.
Abstracte ontwerpen, omdat Ikea al bulkt van de skylines van New York. Over elk
stipje is nagedacht. Een optisch grammaticale studie heet dat in kunstkringen.

Door liefhebbers worden ze kleurvirtuozen genoemd, door fabrikanten `pain in the
ass'. Scholten & Baijings kunnen de ontwerpen talloze malen terugsturen als de
kleur nét niet naar hun zin is. Scholten wijst ter illustratie naar een bouwhek
waar hij langs wandelt. Grijs zou je denken, maar nee, Carole en hij kunnen daar
rustig een uurtje over bakkeleien: kiezelgrijs, muisgrijs, marmergrijs. Vijftig
tinten? Laat hen niet lachen.

Sinds Baijings zwanger was van Rem (`Gewoon Rem, niet per se van Rem Koolhaas'),
heeft ze niet meer gereisd. ,,Hoe maak je je mooiste ontwerp, dacht ik. Door
rustig aan te doen,  vertelt ze, telefonisch vanuit huis. Straks als hij groter
is, nemen ze hem mee op reis. Ze hebben al een oppas gevonden, die hem ook kan
onderwijzen als hij 4+ is. ,,Hopelijk vindt hij reizen net zo leuk als wij. Hij
begint nu wel eens te brullen als we het over werk hebben,  lacht ze.


                Breuk

Nu ze nog hele dagen thuis is krijgt Scholten van haar de opdracht om alle
ontwerpen uit hun studio mee naar huis te nemen. ,,Ik sjouw me elke dag een
breuk,  knipoogt hij. Niets ontglipt aan het oog van zijn vrouw. ,,We zeggen
altijd: ik ben van de centimeter, zij van de millimeter.

Er is geen exacte taakverdeling. Die was er al niet toen ze veertien jaar
geleden zich samen uitleefden op afgedankte tapijten. Vier tondeuses sneuvelden
om de juiste banen in de karpetten te scheren, en een ander tapijtje belandde
voor een coupe soleil in de badkuip van Baijings moeder. Het werd een daverend
succes. ,,Als je van te voren had gezegd: jullie gaan de rest van jullie leven
24 uur op elkaars lip zitten, dan had ik gezegd: echt niet!  vertelt Baijings.
De enige manier om met elkaar te werken is goudeerlijk zijn, zegt ze.
,,Natuurlijk vloeken we wel eens en smijten we met de deuren als we het niet
eens zijn, maar door te blijven sparren worden de ontwerpen altijd beter. We
schieten ook wel eens midden in de nacht wakker en weten opeens wat een ontwerp
mist. Dan bellen we direct de fabrikant om dat door te geven.  En heeft nou zo'n
vermaard ontwerpduo zelf ook Ikea in huis? ,,Ja hoor, wie niet. Het babybedje
voor Rem. We hadden eigenlijk een designwiegje gekocht uit Denemarken, maar daar
was hij binnen negen weken uitgegroeid.

Colour Plaid

Serious Business 2

vegetables


                `Doordat we sparren worden de ontwerpen steeds beter'


                `Ik ben van de centimeter, zij is van de millimeter'

INTERVIEW | Carole Baijings en Stefan Scholten, topdesigners voor Ikea

Nadenken over élk stipje

LOAD-DATE: 14 March 2014

LANGUAGE: DUTCH; NEDERLANDS

GRAPHIC: ¶ Stefan Scholten en Carole Baijings met baby Rem. `Ons eerste product
met een eigen wil.' Foto Shody Careman |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               65 of 85 DOCUMENTS



                              AD/Algemeen Dagblad

                             12 maart 2014 woensdag

Bedelende Grieken hopen op mild gestemd Brussel

BYLINE: Frans Boogaard

SECTION: Algemeen - Nieuwsdienst; Blz. 13

LENGTH: 415 woorden


Straatsburg | Europa staat op het punt om Griekenland opnieuw financieel bij te
springen. Deze week onderhandelen de Grieken over de bezuinigingen die ze moeten
doorvoeren om voor een nieuw hulppakket in aanmerking te komen. Maar valt er nog
wel te beknibbelen?

Griekenland betaalde voor zijn redding tot nu toe de hoogste prijs. Enorme
pensioen- en salariskortingen, een explosief toegenomen jeugdwerkloosheid,
armoede, een zwaar achteruitgekachelde medische zorg en een zichtbaar gegroeid
aantal zelfmoorden. En, zo bleek uit een onderzoek deze week, een sinds het
begin van de crisis met 43 procent toegenomen sterfte onder pasgeborenen.


                Links

Vooral links in Europa wijst met een beschuldigende vinger naar de trojka van
internationale geldschieters (IMF, Europese Commissie en Europese Centrale Bank)
en haar harde en eenzijdige bezuinigingseisen. Maar in een rapport waarover het
Europarlement vandaag debatteert, is van de aanvankelijk felle kritiek niet veel
meer over. Na 950 amendementen luidt de slotconclusie van het rapport: zonder de
harde trojka-aanpak en westerse steun was het allemaal nog veel erger geweest.

Maar als Europa ooit nieuwe probleemlanden moet redden, dan zonder ze eerst nog
verder in de vernieling te storten, concludeert het rapport tevens. Er is
bijvoorbeeld in het geval van Griekenland te weinig rekening gehouden met de
effecten voor de gewone man.

Europa had deze crisiservaring niet, aldus een kenner uit Nederland van de
problemen in Griekenland. ,,Brussel en het IMF hebben onderschat wat het effect
van hun eisen was op zowel begroting als groeipotentieel. De Griekse economie is
in enkele jaren tijd 25 à 30 procent gekrompen - in termen van armoedeval en
jeugdwerkloosheid heeft dat dramatische gevolgen gehad. Het eerste jaar hebben
de Grieken met hun informele economie en met wat ze nog in de matrassen hadden
de ergste klappen kunnen opvangen, na die tijd was de rek eruit.''

Financieel woordvoerster van de EVP Corien Wortmann staat wel pal voor de
trojka-aanpak: ,,Ook in de probleemlanden zelf heeft nooit één parlement gezegd:
we stappen eruit. Ierland, Portugal en Spanje hebben de weg omhoog weer
gevonden, voor Griekenland was er geen gemakkelijke weg. Het leefde jaren boven
zijn stand.  Het sterk afgezwakte trojkarapport is volgens haar een steun in de
rug van de `toevallig allemaal christendemocratische regeringen', die nu in de
probleemlanden de boel mogen opruimen.

`Zonder harde aanpak was het nog erger geweest'

LOAD-DATE: 11 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               66 of 85 DOCUMENTS



                              AD/Algemeen Dagblad

                             6 maart 2014 donderdag

Crisis op de Krim levert ouderwetse propaganda      op

BYLINE: MArTIJN VAN BEETEN

SECTION: Algemeen - Nieuwsdienst; Blz. 4

LENGTH: 701 woorden


Hillary Clinton vergelijkt Vladimir Poetin met Adolf Hitler. In Rusland spreken
ze van een neo-fascistische coup in Oekraïne. En die troepenmacht op de Krim?
Dat is een humanitaire hulpactie. Leve de propaganda.

Hillary Clinton:

,,Het is wat Hitler deed in de jaren '30. Alle mensen met Duitse wortels die in
Tsjecho-Slowakije, Roemenië en andere plekken woonden, Hitler bleef maar zeggen
dat ze niet goed werden behandeld en dat hij zijn volk moest beschermen. Daar
werd iedereen nerveus van.''

Barack Obama zei het niet. John Kerry, minister van Buitenlandse Zaken, evenmin.
Hillary Clinton, vrouw van de voormalig president van de Verenigde Staten en
voorganger van Kerry, maakte de vergelijking tussen Vladimir Poetin en Adolf
Hitler wél. Tijdens een besloten benefietavond, dat wel.

,,De ultieme propaganda,'' zegt Henri Beunders, historicus, mediadeskundige en
hoogleraar aan de Erasmus Universiteit. ,,Zwarter kun je iemand niet maken. Als
het volk moet worden overtuigd van het feit dat iemand niet deugt, dat moet
worden ingegrepen, dan werkt Hitler altijd. Saddam Hussein en Moammar Khaddafi
werden er ook mee vergeleken. Feitelijk klopt de vergelijking van Clinton wel,
maar als je Hitler noemt, zie je ook de holocaust voor je.''

,,Het verrast me dat de Amerikanen er nu pas mee komen,'' zegt de Belgische
emeritus hoogleraar Ivan Vanden Berghe, die drie boeken schreef over de Koude
Oorlog. ,,Heeft waarschijnlijk te maken met een gebrek aan historisch besef.''


                vladimir poetin:

,,De coup in Kiev is onrechtmatig, ook aangestuurd door neo-fascistische
elementen. Wij hebben geen leger naar de Krim gestuurd, dit zijn lokale
zelfverdedigingstroepen.''

,,Ik denk dat Poetin hier echt in gelooft,'' zegt Vanden Berghe. ,,Hij is
opgegroeid met het verhaal dat de banderisten, de verzetsbeweging in Oekraïne,
fascisten zijn. Zo wordt het in Rusland al decennia verteld. De stoottroepen op
het Onafhankelijkheidsplein waren geen gewone burgers, dat waren voor een deel
die banderisten. Poetin kan in eigen land verkondigen dat hij Russische burgers
beschermt tegen fascisten.''

,,Het is wel opmerkelijk,'' zegt Beunders. ,,Poetin wordt als Hitler neergezet
en zelf zegt hij tegen fascisten te vechten. Zwarte propaganda, van twee kanten.
Zoals het Westen nu waarschuwt dat hij mogelijk ook het oostelijk deel van
Oekraïne wil bezetten. Niemand weet of dat zo is, maar de suggestie is gewekt.
En die zelfverdediging. Poetin doet alsof hij op de Krim bezig is met een
humanitaire hulpactie. Zijn manier om te legitimeren wat hij doet.''


                Angela merkel:

,,Vladimir Poetin lijkt alle voeling met de werkelijkheid verloren te hebben.
Hij leeft in een andere wereld.''

,,Dat is een beleefde manier om te zeggen dat Poetin niet te vertrouwen is,''
zegt Beunders.

,,Merkel heeft natuurlijk gelijk,'' vindt Vanden Berghe. ,,Poetin is al zo lang
aan de macht, die leeft buiten de werkelijkheid. Wel is het zo dat Rusland, en
aan de andere kant Europa en de Verenigde Staten, totaal verschillende
denkwerelden hebben. Het Westen zou Rusland gerust moeten stellen, duidelijk
moeten maken dat het niet de bedoeling is dat Oekraïne ooit lid wordt van de
NAVO of de Europese Unie. Dat Rusland invloed zal blijven houden op de Krim.''


                Edith Schippers:

,,Rusland is een Europese staat binnengevallen en heeft de bestaande verdragen
geschonden. Dat kan dus echt niet.''

,,Dit is een enorme belediging richting de Russen,'' zegt Vanden Berghe. ,,Al
zal Schippers zich daar niet eens bewust van zijn. Oekraïne bij Europa, dat is
de grote angst van Poetin. Daarom doet hij wat hij nu doet. Dat Guy Verhofstadt
op het Onafhankelijkheidsplein in Kiev riep dat Europa het land zal redden,
typisch een actie van een imperialist, die Europa zo groot mogelijk wil maken.
Dat is geen de-escaleren, eerder het omgekeerde. Oekraïne in de Europese Unie is
helemaal niet realistisch. Wat is die belofte aan het Oekraïense volk dan waard?
Nu wordt verspreid dat Rusland het volk in het oosten van Oekraïne zou ophitsen.
Wat denk je dat westerse veiligheidsdiensten doen in het land? Maar dat hoor je
niet. De westerse propaganda is bij ons succesvol. Omdat wij dat verhaal
begrijpen.''

LOAD-DATE: 5 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               67 of 85 DOCUMENTS



                              AD/Algemeen Dagblad

                              4 maart 2014 dinsdag

De paus vloekt: Cazzo!

SECTION: Algemeen - Nieuwsdienst; Blz. 2

LENGTH: 73 woorden


Hij mag dan graag `de gewone man' spelen, vloeken past paus Franciscus niet. En
toch gooide hij er zondag tijdens de mis in het Vaticaan een `Cazzo' tegenaan,
oftewel: neuken. De Argentijnse paus wilde het Italiaanse woord voor
`bijvoorbeeld' uitspreken: caso. Daar maakte hij pardoes `cazzo' van, herstelde
dat en ging verder met zijn verhaal over de Oekraïne. Hoe vluchtig ook, z'n
verspreking ging via sociale media al de wereld over.

LOAD-DATE: 3 March 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               68 of 85 DOCUMENTS



                              AD/Algemeen Dagblad

                             1 maart 2014 zaterdag

Ook zij hebben recht op een eerlijk proces

SECTION: Service; Blz. 32

LENGTH: 836 woorden


Gangsterkoppel

Ook zij hebben recht op een eerlijk proces

`Vrouwelijke helft van `Bonnie & Clyde' was nooit gemakkelijk' (AD 28-2). Enige
terughoudendheid is op zijn plaats ten aanzien van de twee aangehouden
verdachten naar wie Nederland en Duitsland deze week op zoek waren. In de media
worden ze al beschuldigd van vijf misdrijven, terwijl het gerechtelijk onderzoek
nog niet is begonnen. Het zal niet de eerste keer zijn dat verdachten een
lichtere straf te wachten staat omdat rechters rekening houden met deze openbare
beschuldigingen. Iedereen heeft recht op een eerlijk proces.

Corine van Gils, Dronrijp.

Gangsterkoppel II

Wekelijks een lijst van verdachten in de krant

Door het publiceren van foto's is het gangsterduo Marcos en Enise snel opgepakt.
De maatschappij is weer wat veiliger geworden. In ons land houden zich veel meer
criminelen schuil. Ze wonen gewoon tussen de kwetsbare burgers. Het is mij dan
ook een raadsel waarom justitie niet vaker foto's van verdachten verspreidt.
Plaats wekelijks een opsporingslijst in alle kranten. Of is de privacy van de
crimineel belangrijker dan een veilig Nederland?

Daan Dijkshoorn, Krimpen aan de Lek.

Zwaan

Heerlijk positief verhaal

Wat leuk om op de vroege morgen het stukje te lezen over de oplettende en
diervriendelijke machinist die een zwaan heeft gered (AD 28-2). Dat is weer eens
wat anders dan altijd maar die negativiteit over vertragingen en treinen die
niet rijden. Dit is een staaltje van het echte leven, zoiets komt onverwachts op
je pad en dan anticipeer je daarop. Hulde voor de machinist en voor de
passagiers die niet mopperen over de opgelopen vertraging.

Jeannet Hazelbag, Rockanje.

Dienstauto

Heel benieuwd naar de bijtelling van die wagen

Goed dat koning Willem-Alexander gehoor heeft gegeven aan de oproep van premier
Rutte om een nieuwe auto aan te schaffen. Wat ik niet snap is dat die wagen 6
ton moet kosten. Voor internationale reizen zal de koning toch eerder voor het
vliegtuig kiezen, dus zullen er voornamelijk binnenlandse ritjes met de Audi
worden gemaakt. En is dit een auto van de zaak? Hoeveel bijtelling betaalt de
koning? Dat zal wel 0 procent zijn. Dat staat dan weer in schril contrast met
alle hardwerkende Nederlanders die een auto van de zaak hebben.

Piet Versteijnen, Rosmalen.

Dienstauto II

Rijdt vast geen 1 op 25

Goed getimed van Willem-Alexander. Zwaaiend staat hij voor zijn nieuwe Audi A8L
met een 500 pk W-12 motor en een verbruik van 1 op 6, een dag na de bepaling van
het Europees Parlement om in 2021 gemiddeld 1 op 25 te gaan rijden.

Joop Logtenberg, Soest.

Dienstauto III

Willem-Alexander een stuk minder eenvoudig

De bouw van een vakantievilla in Mozambique stuitte al op veel verzet uit de
samenleving. Willem-Alexander werd teruggefloten. Daarna werd er een luxe woning
gekocht in Griekenland. Nu heeft de vorst gekozen voor een Audi van 6 ton.
Kennelijk heeft onze koning toch minder van de eenvoud van met name zijn vader
en oma dan wordt verondersteld. Jammer.

W. Rhebergen, Hoevelaken.

Dienstauto IV

Kijk maar goed uit voor de waxinelichtwerpers

Uiteraard moet onze koning een goed gepantserde auto aanschaffen. Het is immers
mogelijk dat er ooit een aanslag met een waxinelichthouder op hem wordt
gepleegd.

Peter Janssen, Blerick.

Dienstauto V

Drankje op onze kosten

Die auto is tot daaraan toe, maar moeten er zulke aanpassingen worden gedaan dat
er onderweg op kosten van de gemeenschap een drankje kan worden gedronken en
afzonderlijk tv moet worden gekeken? Is dit de `gewone koning van het volk' die
Willem-Alexander pretendeert te zijn?

Yvonne van Es, Aalsmeer.

Dienstauto VI

Wat een azijnpissers

Mijn autootje is 18 jaar oud. Met mijn uitgeklede pensioentje zou ik de wagen
eigenlijk weg moeten doen. Onze koning is bij veel zaken met handen en voeten
gebonden. Dat geldt ook voor de aanschaf van de dienstauto waar veel commentaar
op is. Ik ben geen koning, maar ben ook geen azijnpisser.

Frans l'Amie, Alphen aan den Rijn.

Voetbal

In buitenland hebben we niets te zoeken

Weer is bewezen dat ons eredivisievoetbal in Europa niets voorstelt. Ajax wordt
voor de vierde maal op rij nationaal kampioen. Gezien het budget heel normaal.
De club mag naar de Champions League en weet meteen al dat men na de eerste
poulewedstrijden is uitgeschakeld. De winst op Barcelona is leuk voor de
statistieken, maar de club kwam op halve kracht naar de Arena. De poulewinst was
al zeker. Nadat Ajax met 3-1 verslagen werd door Salzburg hebben onze ploegen in
het buitenland helaas niets meer te zoeken.

Sandra van de Berg, Dordrecht.

Vertrekpremie

Verlamd na operatie: 500 euro per maand

Oudere remigranten krijgen de rest van hun leven, werkend of niet, in hun
thuisland 600 euro per maand (AD 25-2). Na een fout door de chirurg bij mijn
herniaoperatie ben ik deels gehandicapt geraakt en in de WAO beland. Mijn
uitkering is krap 500 euro in de maand. Ik wil ook wel maandelijks 600 euro
totdat ik dood ga. Kan iemand mij vertellen waar ik die als gewone Nederlander
kan krijgen?

Annalies Pater, Winkel.

LOAD-DATE: 28 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               69 of 85 DOCUMENTS



                              AD/Algemeen Dagblad

                            28 februari 2014 vrijdag

Voor 6 ton heb je tien behoorlijk luxe wagens

SECTION: Service; Blz. 28

LENGTH: 576 woorden


Dienstauto

Voor 6 ton heb je tien behoorlijk luxe wagens

`Een auto waar je u tegen zegt' (AD 27-2) Ik kan mij voorstellen dat koning
Willem-Alexander niet in een klein autootje kan rijden en dat hij een ruim
vervoermiddel nodig heeft om tijdens zijn reis zaken te kunnen regelen. Echter,
voor de 6 ton kostende Audi heb je óók 10 zéér ruim bemeten luxe auto's van
60.000 euro waarin je uitstekend op de achterbank kan werken, bellen en
internetten.

Ad Kroon, Hantum.

Dienstauto II

Vorst staat nog steeds heel ver van burgers af

`Nieuwe dienstauto voor Willem-Alexander' (AD 27-2). Die wagen kost 600.000
euro. De gewone burger staat in de rij bij de voedselbank. Hoezo staat de vorst
dicht bij het volk? Wat mij betreft is er sinds de middeleeuwen weinig veranderd
in de relatie tussen de koning en zijn onderdanen.

Jan van Steenhoven, Oosterhout.

Dienstauto III

Dat krijg je als je buiten de werkelijkheid staat

De nieuwe auto van de koning heeft 6 ton gekost. Dat bedoelde premier Rutte
zeker toen hij verkondigde dat wij die nieuwe auto maar eens moesten kopen. Ik
vind deze investering voor het uitoefenen van een ceremoniële functie zwaar
overdreven. Maar ja, voor mensen die buiten de werkelijkheid staan zijn er
blijkbaar geen grenzen.

F. van Campenhout, Spijkenisse.

Dienstauto IV

Dit is schaamteloos

Ik kan me niet voorstellen dat iemand in Nederland blij wordt van een auto van 6
ton voor koning Willem-Alexander. Van dat geld kunnen minimaal zes gezinnen een
jaar zeer ruim leven. Wij betalen die auto met z'n allen. De politiek zou zich
moeten schamen.

Marie-Jose Kerkvliet,Hellevoetsluis.

Dagbesteding

Mieke, jouw geluk doet er in de politiek niet toe

`Gewone baan maakt mij toch wat huiverig' (Brieven 27-2). Beste Mieke, je
schrijft dat je gelukkig bent met de dagbesteding. Dat je dat net aankunt, mede
door de goede begeleiding. Maar daar gaat het helemaal niet om. Dat jij gelukkig
bent, is totaal onbelangrijk. Het gaat erom dat jouw geluk te veel kost. Dat jij
met `gewoon' werk een betere bijdrage aan de samenleving zou leveren, zoals de
politiek vindt, is klinkklare onzin. Want de beste bijdrage aan de samenleving
wordt geleverd door mensen die zich gelukkig voelen. Kijk maar naar de ministers
en staatssecretarissen die verantwoordelijk zijn voor deze dieptreurige
maatregelen. Die zien er niet echt gelukkig uit, toch? Hartelijke groet en veel
sterkte toegewenst.

Wim Weenink, Rozenburg.

Zakia

Besluit van rechter raakt mij zeer diep

`Ons zusje is dood en hij mag zijn slijterij redden' (AD 27-2). Rechters doen
hun uitspraken aan de hand van de wetten die in ons land gelden, tot zover kan
ik het nog volgen. Dan constateer ik dat rechters steeds vaker voor mij
onbegrijpelijke uitspraken doen. Zijn onze wetten dan zo slap en buigzaam dat
iedere willekeurige rechter ze naar zijn hand kan zetten? Na het lezen van het
artikel over Zakia, die omkwam nadat een roekeloze chauffeur onder invloed van
drank en drugs de auto waarin zij zat tegen een trampaal reed, blijf ik totaal
verward achter.

Paula Devilée, Delft.

Van Ghentkazerne

Mooi dat dit fraaie brok historie behouden blijft

Geweldig dat de Van Ghentkazerne in Rotterdam open blijft en zelfs gaat
uitbreiden. Een compliment voor burgemeester Aboutaleb. Maar ook respect voor
minister Hennis-Plasschaert. Goed dat er ministers zijn die positief in de
publiciteit komen. Het is van groot belang dat dit brok historie voor Rotterdam
behouden blijft.

Jan H. Dammes, Bleiswijk.

LOAD-DATE: 27 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               70 of 85 DOCUMENTS



                              AD/Algemeen Dagblad

                            24 februari 2014 maandag

Voor zijn slachtoffers staat niemand klaar

SECTION: Service; Blz. 17

LENGTH: 420 woorden


Benno L. II

Voor zijn slachtoffers staat niemand klaar

Burgemeester Lenferink van Leiden voelt de onuitsprekelijke behoefte om op
kosten van de gemeenschap de omstandigheden van gevaarlijke individuen zoals
kindermisbruiker Benno L. te verbeteren en op te komen voor zijn rechten. Dat
geldt voor veel burgemeesters, rechters en medewerkers van de reclassering.
Niemand van hen heeft de onuitsprekelijke behoefte om wat voor de slachtoffers
te betekenen. Deze onschuldigen moeten maar zien hoe ze het verder in hun leven
rooien.

L.F. van Veen, Voorschoten.

Oekraïne

Mogen wij straks weer die steun ophoesten?

Als Rusland straks zijn miljarden terugtrekt uit Oekraïne, wie draait er dan op
voor dit bedrag? Ik ben bang dat ik het antwoord al weet.

I. Braal, Barendrecht.

Oekraïne II

Gebruik die bevroren tegoeden voor hulp

Er zijn mensen die vinden dat er geld van de EU naar Oekraïne moet om dat land
te helpen (AD 21-2). De EU heeft de tegoeden van Oekraïne bevroren. Gebruik dat
geld voor steun. Dan draait de gewone burger er niet voor op.

Annie Jansen, Apeldoorn.

Verkiezingen

Voer stemplicht in

Peilingen wijzen uit dat er een extreem lage opkomst bij de komende verkiezingen
wordt verwacht. Hier is maar één oplossing voor: voer de stemplicht weer in.

Wim Vreeswijk, Utrecht.

Tweets

Met zulke humor begin ik vrolijk aan mijn dag

Bij de tweets in het AD van vrijdag stond: `Facebook koopt WhatsApp voor 19
miljard dollar. Beetje dom. Je kan die app gratis downloaden'. Als ik elke dag
een grijns uit de krant kan halen, begint mijn dag een stuk leuker. Met dank aan
twitteraar Martijn Linde.

Jeanette Smeman, Gouda.

Dekkers

Komrij bracht ook een poepboek uit

`Wees trots op je drol' (AD 20-2). Dit stuk opent met: `Over ontlasten is de
laatste twee eeuwen geen boek verschenen'. Bij mijn weten heeft Gerrit Komrij in
2006 wel degelijk een fors boekwerk hierover gepubliceerd: Kakafonie.
Encyclopedie van de stront. Had Middas Dekker dat niet even moeten melden?

Panc Beentjes, Zeist.

Borst

Bijdrage Mien Modaal zeker zo belangrijk

Volgens een briefschrijver heeft iemand die in de regering heeft gezeten meer
voor Nederland gedaan dan `Mien Modaal' (Brieven 20-2). Ik heb 47 jaar voor de
bv Nederland gewerkt en heb meegeholpen met het vullen van alle potjes. Ik zag
dat ook als mijn taak. Maar iemand die een paar jaar in Den Haag heeft gewerkt
is dus super goed beziggeweest, volgens briefschrijver. Onzin, mijn bijdrage en
die van andere `gewone' Nederlanders was - en is - net zo belangrijk.

K. Coolen, Tilburg.

LOAD-DATE: 23 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               71 of 85 DOCUMENTS



                              AD/Algemeen Dagblad

                           22 februari 2014 zaterdag

daar hou ik echt van'

BYLINE: DEBORAH JONGEJAN en MARCEL WIEGMAN

SECTION: Algemeen - Nieuwsdienst; Blz. 14

LENGTH: 1421 woorden


Tegenstanders noemen haar boos en emotioneel, anderen zien in haar juist de
opvolger van partijleider Emile Roemer. SP-Kamerlid Sharon Gesthuizen trapt
vandaag met haar partij de campagne af voor de gemeenteraadsverkiezingen. Over
haar burn-out, haar kunst en waarom de socialisten maar niet profiteren van de
neergang van de PvdA.


                Interview | Sharon Gesthuizen (38), SP-Kamerlid

et is het favoriete spelletje in huize Gesthuizen: ministertje spelen. Dochter
Mara (10) leidt het departement van Onderwijs, haar moeder is de oppositie. ,,Ik
stel de vervelende vragen, ik kan niet anders. Maar Mara weet dat ze altijd kan
zeggen: `we hebben het onderzocht en dit is veel goedkoper'.''

Sharon Gesthuizen (38) lacht. Na ruim 7 jaar voor de SP in de Kamer kent ze de
bezweringsformules van een minister in het nauw.

,,In de weekenden is Mara bij mij,  zegt ze. ,,Maar dan moet ze soms wel mee
naar een congres. Dat vindt ze superinteressant allemaal. Ik probeer haar
uiteraard te beschermen tegen akelige dingen, maar soms gaat het mis. Ik ben een
keer opgepakt omdat ik stond te demonstreren voor de postbodes. Ze vond het heel
erg dat ik in de gevangenis zat. Moet je dan ook zo'n pak aan?

Gesthuizen, opgeleid aan de kunstacademie in Arnhem en dochter van een
scheepswerker en een schoonmaakster uit Millingen aan de Rijn, spant zich als
Kamerlid in om vluchtelingen aan een verblijfsvergunning te helpen of op zijn
minst aan fatsoenlijke medische zorg en opvang. Soms belt ze tot diep in de
nacht om te voorkomen dat iemand op het vliegtuig wordt gezet. Het raakt haar.
In haar dagboek schrijft ze de ellende van zich af.

Wat is het laatste wat u heeft geschreven?

,,Eens even kijken.''

Ze pakt het blauwe boekje erbij en leest voor: ,,`Dat voelde op de een of andere
manier ongepast'. Dat schreef ik vannacht voordat ik ging slapen. Nee, ik vertel
niet waar het over gaat.

Wanneer bent u met dagboeken begonnen?

,,Toen ik een jaar in de Kamer zat. Het was volkomen idioot: ik was in de 30,
had vaker stressvolle functies gehad en had een kind. Toch niet helemaal nat
meer achter mijn oren, zou je zeggen, maar ik kreeg een burn-out. Ik heb 2
maanden niet gewerkt. Toen dacht ik: `ik moet me uiten. Als ik dat niet doe, kan
ik niet goed nadenken'.

Is het Kamerwerk dan zo belastend dat je er ziek van wordt?

,,Je moet leren met druk om te gaan. Ik realiseer me nu dat mijn energie niet
oneindig is. Je moet af en toe tot rust komen. Dat is ook voor een politicus
heel belangrijk. Hoe zeg je: `het is niet gelukt, ik trek mijn jas aan en ik ga
naar huis'.

U kunt altijd nog een beeld gaan maken.

,,Dat is geen therapie. Dat doe ik omdat ik het mooi vind en om mezelf te
verrassen.

Wat doet een kunstenaar eigenlijk in de politiek?

,,Dat vraag ik me ook af. Lijden, zeggen mensen wel eens.

Weer een stralende lach. Ze pakt haar telefoon en laat een foto zien van een uit
marmer gehakte arend. ,,Carrara Ordinario,  zegt ze. Wit marmer met grijze
aderen. ,,Het is heel leuk om uit zo'n groot lomp stuk steen een beeld te halen.
Je kunt het niet met een mesje bewerken. Je moet echt heel hard slaan met een
hamer op een beitel. Dan vliegen de stukken in het rond.

Het beeld staat nu op de kamer van SP-fractievoorzitter Emile Roemer. ,,Ik vind
het bij hem passen. De arend is een symbool van kracht.

Gesthuizen is deze week druk bezig geweest met de Guineese asielzoeker Ahmed
Baba Koné. De man, voor 95 procent blind, liet een zoontje van 3 achter toen hij
geboeid werd afgevoerd naar zijn land van herkomst. Daar werd hij direct
gearresteerd, omdat zijn papieren niet in orde zouden zijn en bleek zijn bagage
met zijn medicijnen verdwenen.

,,Ik maak me zorgen over hem,  zegt ze. ,,Als hij zijn oogdruppels niet
gebruikt, wordt hij helemaal blind. Het is een medische noodsituatie.

Belt u dan staatssecretaris Fred Teeven?

,,In dit geval heb ik het via de persoonlijk assistent van Teeven gespeeld, maar
ik heb regelmatig contact met hem. Al moet ik natuurlijk niet drie keer per week
een zaak op zijn bord gooien.

Neemt hij u wel serieus?

,,Hij luistert, maar hij geeft me zelden gelijk. Voor hem staat het belang van
mensen terugsturen voorop en niet het belang van mensenrechten. Hij houdt vast
aan zijn eigen koers.

Voelt dat als een persoonlijke nederlaag?

,,In de zin van persoonlijk lijden? Dat niet. Ik trek het me wel aan. Die balans
vinden heb ik moeten leren. Anders klom ik nu ergens in een paal om te
schreeuwen dat die man in Guinee zijn medicijnen niet heeft.

Wat is er nodig om u boos te krijgen?

,,Ik word zelden boos.

U doet alsof?

,,Soms. Ik probeer het professioneel te houden. Gedoseerd.

Teeven noemde u emotioneel.

,,Dan zeg je eigenlijk: `je bent niet voor rede vatbaar'. Terwijl ik in de Kamer
op mijn kop kreeg toen ik de VVD een populistische partij noemde, een gevaar
voor de rechtsstaat met een walgelijk mensbeeld.

Bent u erg teleurgesteld in de PvdA?

,,Het wordt steeds erger. Partijvoorzitter Hans Spekman zei dat links naïef is
door verhalen van asielzoekers te geloven. Ik dacht: `pardon?'. Als er iemand
niet vies was van emotie in het debat, dan was het wel PvdA-Kamerlid Hans
Spekman. Zat-ie met een brok in zijn keel te praten.

Was dat niet echt?

,,Blijkbaar niet. Ik voel me door hem belazerd, politiek gezien.

Je kunt ook zeggen: de PvdA heeft zijn knopen geteld. Er is nu een kinderpardon.
Er wordt gepraat over humanisering van het asielbeleid.

,,Dat noemt Teeven dus het zuur. Verschrikkelijk. De strafbaarstelling van
illegalen is voor hem het zoet. Moet je daar als PvdA trots op zijn?

Ondertussen profiteert de SP in de peilingen nauwelijks van de neergang van de
PvdA.

,,Daar maak ik me ook zorgen over.

Na een lange stilte: ,,We zullen hard aan de bak moeten.

Daarmee heeft u nog geen verklaring gegeven. U denkt daar toch over na in de
fractie?

,,Dat doen we ook, maar ik kan niet alles vertellen over wat we in de fractie
bespreken. We zullen ons meer moeten profileren als alternatief tegenover de
PVV. Dat doen we nog niet voldoende. Elke discussie in het parlement gaat bij de
PVV over wat allochtonen verkeerd doen. Ik vind dat we ons daar duidelijker van
moeten onderscheiden: wij zijn tegen tweedeling in de samenleving. Niet alleen
tussen arm en rijk, maar ook wat betreft cultuur, achtergrond of geloof.''

De PvdA is ook tegen tweedeling in de samenleving. Wie is er eigenlijk niet
tegen een tweedeling in de samenleving?

,,Ach, kijk naar de PvdA in Rotterdam. Dat is puur cliëntelisme. Met het idee:
we zetten hier iemand van een bepaalde groep en dan komt het wel goed met de
achterban. Dat vind ik bijna segregatie bevorderend. We zien nu overal in Europa
een rechtse wind de kop op steken. Wij moeten tegen die stroming ingaan.''

Dat is nog steeds geen antwoord op de vraag waarom het niet goed gaat met de SP.

,,Bij de vorige verkiezingen hebben we de kracht van de PvdA onderschat. Dat
gaan we nu proberen goed te maken.''

Is uw partijleider Emile Roemer wel zichtbaar genoeg?

,,We zitten wel in een lastige positie, omdat de PvdA in de coalitie zit. Ze
krijgen daarmee vanzelf een bonus: tegen je achterban kun je vertellen wat je
allemaal regelt, zoals het kinderpardon.''

Maar is Emile Roemer de man die de SP uit het slop gaat halen?

,,Ik heb niet het idee dat de SP in het slop zit. Emile is een betrouwbare
leider. Hij verkwanselt zijn principes niet.''

Is hij ook een inspirerende leider?

,,Voor mij wel, maar smaken verschillen. Ik denk dat heel veel mensen zichzelf
herkennen in de manier waarop hij hun zorgen verwoordt. Emile raakt de gevoelige
snaar: de gewone man op straat. Ook is hij sterk als fractievoorzitter. Hij
geeft mensen het vertrouwen dat ze het goed zullen doen. Ik kan heel autonoom
werken.''

Zou u het zelf kunnen?

,,Op dit moment heb ik niet de ambitie Emile op te volgen.''

Op dit moment?

,,Ik kan niet in de toekomst kijken. Wat ik nu doe vind ik heel waardevol. Het
geeft me een gevoel van voldoening. Maar ik vind ook dat we als partij fris
moeten blijven.''

En daarin ziet u een rol voor uzelf?

,,Natuurlijk. Vanochtend dacht ik nog: wat zou het heerlijk zijn om altijd
beelden te maken. Ik word daar heel vrolijk van. Maar toen dacht ik: wat
inspireert mij in de politiek? Dat is de confrontatie. Geciviliseerd ruzie
maken, daar hou ik echt van.''

`Wat ik nu doe vind ik heel waardevol. Het geeft me een gevoel van voldoening.
Maar ik vind ook dat we als partij fris moeten blijven'

`Geciviliseerd

`Als er iemand niet vies was van emotie in het debat, dan was het wel
PvdA-Kamerlid Hans Spekman'

LOAD-DATE: 21 February 2014

LANGUAGE: DUTCH; NEDERLANDS

GRAPHIC: © Sharon Gesthuizen: `Vanochtend dacht ik nog: wat zou het heerlijk
zijn om altijd beelden te maken. Ik word daar heel vrolijk van.' Foto Joost
Hoving |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               72 of 85 DOCUMENTS



                              AD/Algemeen Dagblad

                            21 februari 2014 vrijdag

Van Baalen ziet chaos en ellende

BYLINE: ROELF JAN DUIN

SECTION: Algemeen - Nieuwsdienst; Blz. 4

LENGTH: 261 woorden


DEN HAAG | VVD-Europarlementariër Hans van Baalen arriveerde gisteren in Kiev.
Hij wil de gematigde oppositie bewegen om een democratische uitweg te vinden in
de strijd tussen de betogers en de oproerpolitie. ,,De situatie is heel
sinister,'' aldus Van Baalen.

,,Als je van het vliegveld de stad inrijdt, merk je nog weinig van de onrust.
Maar hoe dichter je in de buurt van het Onafhankelijkheidsplein komt, hoe
grimmiger het wordt. Dan zie je de rokende puinhopen en de lijken. Er zitten
hier overal sluipschutters.

Van Baalen is afgereisd met Guy Verhofstadt, de leider van de liberale fractie
in het Europarlement. ,,We kennen de mensen van de oppositie hier al heel lang.
Zij hebben ons gevraagd hierheen te komen.'' Gisteravond wist hij het
Onafhankelijkheidsplein te bereiken. De president is volgens Van Baalen niets
meer dan een puppet on a string van Poetin. ,,Poetin trekt hier aan de touwtjes,
dat merk je aan alles.'' Het is zaak dat de extremisten niet de overhand krijgen
en daarom wil Van Baalen de gematigde krachten ondersteunen. ,,Er moet een
democratische oplossing komen.'' Van Baalen sprak met mensen van de politie, die
het geweld ook beu zijn. Hij sluit niet uit dat zij de komende dagen overlopen
naar de betogers.

De liberaal weet niet hoe lang hij blijft. ,,Misschien sluiten we ons aan bij de
EU-delegatie. Veilig is het hier zeker niet, maar ik ben niet zo bang aangelegd.
De mensen hier verdienen onze steun. Ik ben diep onder de indruk van de gewone
burgers. Alles wat zij willen is een normaal land, zonder corruptie en
onderdrukking.''

LOAD-DATE: 20 February 2014

LANGUAGE: DUTCH; NEDERLANDS

GRAPHIC: ¶ Van Baalen (midden) gisteren op het plein in Kiev. Foto Olav koens |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               73 of 85 DOCUMENTS



                              AD/Algemeen Dagblad

                           20 februari 2014 donderdag

`Ik doe niets wat ik niet wil'

BYLINE: CHRIS VAN NIJNATTEN en WESSEL PENNING

SECTION: Specials - Special 2; Blz. 2

LENGTH: 1289 woorden


OVERVEEN | Willem van Hanegem ís AD. Daar zijn we trots op. Op bezoek bij de
jarige. ,,Ik doe niets wat ik niet wil en zal nooit iets zeggen wat ik niet
meen. Is dat raar?''


                Van Hanegem is altijd zichzelf gebleven

Een van ons (Wessel) is adept, of vooruit, fan.

Dus de verbazing is groot als Willem vertelt dat hij in zijn jonge jaren bijna
PSV'er was geweest.

Nou ja! Het was trainer Kurt Linder, die hem in 1968 van Xerxes/DHC naar PSV
wilde halen, vertelt Van Hanegem.

Stel dat het was doorgegaan. Wie was dan nu de held geweest van die
honderdduizenden veertigplussers uit Rotterdam en de rest van het land? Hadden
ze wel een held gehad?

Na zulke opmerkingen grijnst Willem altijd.

,,Wat moet ik anders? Er zijn veel mensen net als Wessel. Ik heb met hen leren
leven, dat was niet moeilijk, want het is in feite heel leuk.''

Al dik vijftig jaar krijgt hij bijval, wordt hij aangeklampt. Door terminale
patiënten, gemankeerde golfers, bruidsparen, jarigen, gehandicapten. Hij blijft
herhalen dat hij zelden last heeft van alle aandacht. Op die ene keer na.

,,We waren in een zwembad in Bilthoven. Toen kwam alles om ons heen zitten.
Kinderen. Ouders. Toen ben ik maar weggegaan en op de parkeerplaats in mijn auto
gaan zitten. Langs de Lijn luisteren.''

Zeventig word je. Op die leeftijd mag een mens best eens terugkijken. Is het een
mooi leven geweest?

,,Ik heb het goed gehad. Stel je voor, dat ik nu ook aardig had kunnen
voetballen en dan, bijvoorbeeld, bij PSV had gezeten, dan was ik nooit zo
gelukkig geworden. Feyenoord was een goede keuze. Als mens, als voetballer,
alles.''

Naarmate de jaren vorderden, is Willem meer gaan genieten, benadrukt hij een
paar keer. Het heeft misschien te maken met een dag in Italië, enkele jaren
geleden alweer. Hij rookte nog. Ineens kreeg hij het benauwd, heel erg benauwd.
,,We zaten in de buurt van Florence. Ik haalde mijn vriend Guus Manuputty op van
het vliegveld. Ik zeg, sorry, maar we rijden naar huis. Vrouw en kinderen
opgehaald, Guus mee, 1500 kilometer in één ruk. Mijn vriend Ben, oncoloog,
regelde dat ik in Nijmegen meteen bij een specialist terecht kon. Ik bleek een
chronische longontsteking te hebben en emfyseem. Dan weet je dat je moet
oppassen.''

Hij draait aan de gouden ring met het nummer `10' in de zegel. ,,Gekregen van
een supporter van Feyenoord.''

Je hebt voor veel fans een bijna iconische waarde.

Willem zwijgt.

Dan: ,,Het overkwam je gewoon. Zeker in mijn tijd. Voor Cruijff gold dat ook.
Die beroemdheid trok als een golf over je heen. Je was er totaal niet op
voorbereid. We reageerden daar oorspronkelijk op. Normaal, eigenlijk.''

Je blijft jezelf. Dat is waarschijnlijk wat men zo in je waardeert.

,,Dat is raar, dat jij het apart vindt, dat ik normaal doe. Daar zit een
tegenstelling in.''

Marianna, zijn vrouw, is naar beneden gekomen om tomatensoep en tosti's te
maken.

,,Weet je,'' zegt ze. ,,Dat komt allemaal omdat Wim altijd gewoon gebleven is.
Die doet nooit gek. Ik dacht weleens op een avond: `Doe nou eens gek man.' Maar
de volgende dag was ik dan toch weer blij dat hij dat niet had gedaan. Willem is
echt. Gewoon echt. Echt en eerlijk.''

Je trekt bijna altijd partij voor de underdog. Daar houden Feyenoorders van. Ze
vinden je onafhankelijk. Dat maakt je voor hen bijna onsterfelijk.

Willem verslikt zich bijna in zijn tomatensoep: ,,Ik sta daar allemaal niet bij
stil. Ik weet wel dat ik geen vooroordelen heb. Marokkanen die bij me langs
komen, jongens van AZ, Feyenoord, PSV, die weten dat en voelen dat, daarom nemen
ze mijn kritiek serieus. Ik weet best dat er vervelende Marokkanen zijn, maar
die zet ik buiten. Vervelende Nederlanders ook. Daar moet je doorheen kijken. Ik
geloof niet in die multiculturele problemen. Die worden gemaakt vanwege een
verkeerde aandacht voor een paar kwaaien. Dat heb ik ook met de discussie over
homoseksuelen in Sotsji. Of homo's in het voetbal. Je moet er met zijn allen wat
aan doen en er géén punt van maken, niet in de krant en op tv en niet in de
kleedkamer. Ik zie alleen mensen om me heen. Geen homo's, Marokkanen, Roemenen
of hooligans. Mensen wel.''

Het antwoordapparaat gaat. Met een half oor luistert hij. Nooit neemt er iemand
meteen de huistelefoon op in het gezin Van Hanegem. Eerst luisteren wie het is,
daar wordt de eerste schifting gemaakt. Willem is aanraakbaar, maar houdt ook
afstand.

,,Pas als ik denk dat het goed is, neem ik contact op. Dat doe ik op straat, in
een winkel of op de golfbaan ook. Eerst taxeren.''

Dan denken mensen vaak dat je nors bent.

De aanstaande jarige herkent dat wel, maar zit er niet mee. ,,Ik doe niets wat
ik niet wil en zal nooit iets zeggen wat ik niet meen. Is dat raar?''

Dat is waarschijnlijk waarom mensen je bewonderen. Omdat de persoon en de
voetballer hetzelfde zijn. Beide onaangepast.

Willem grijnst. Zwijgt.

Wanneer heb je voor het laatst gevoetbald?

,,Ik geloof in 2000. Ik ben geëindigd in het derde elftal van DSK hier in
Haarlem, de club waar Clasie als junior speelde. Daar ken ik hem en zijn vader
van. Ik speelde linksbuiten. Tot het niet meer kon. Afgelopen. Ik deed het om af
te trainen, niet om me als oud-voetballer te profileren ofzo, daar houd ik niet
van.''

Daarna is hij gaan golfen. ,,Vier keer per week.''

Houdt dat je jong?

,,Ik doe het omdat ik het leuk vind, maar het is ook mooi dat je daar je
ervaring in kleedkamerhumor kwijt kunt. Dat jennen en klieren in de baan mag ik
graag doen.''

Midden jaren `70 werd Van Hanegem Voetballer van het Jaar, voor Cruijff. In die
tijd, waarin de arbeidersbeweging onder aanvoering van de legendarische Joop den
Uyl groter en groter groeide, heette het dat in het geval van Willem de gewone
man gewonnen had. De held van de Rotterdammers, de doodgewone, hardwerkende
jongens uit de haven.

Willem kent het sentiment dat tot op de dag van vandaag aan Rotterdam en
Feyenoord zit gekleefd.

,,Ik ben een echte Feyenoorder, dat zit diep in mijn hart. En Rotterdam is mijn
stad, de Maas mijn rivier. Haha. Ik meen het. Maar ik word wel moe van dat
predikaat `werkvoetbal'. Wij hadden harde verdedigers, maar werden kampioen met
mooi, aantrekkelijk spel. Dat is sowieso het kenmerk van Feyenoord. Ook nu hoor,
als het goed loopt.''

Wil je nog iets doen voor je club? Zou dat niet logisch zijn?

,,Daar denk ik niet diep over na. Dingen gebeuren of ze gebeuren niet. Ik vind
het al uniek dat mijn verjaardag in de Kuip gevierd wordt. Ik heb verder niks in
mijn achterhoofd. Ik zoek geen baan want ik heb al een golfbaan.''

Ondeugende lach.

Dan: ,,Zonder dollen, ik wil graag iets betekenen voor Feyenoord, maar een baan
hoef ik niet.''

Ingewikkeld hoor, die voetbalwereld. Het klopt toch niet dat jij nog niets doet
bij Feyenoord?

,,Dat komt omdat anderen die wereld ingewikkeld maken. Het irriteert me dat als
ik mijn mening geef over iets, over Feyenoord bijvoorbeeld, dat ze me dan een
bittere man vinden. Maar dat ben ik niet. Integendeel zelfs. Ik houd gewoon van
die club. Toen ze met 10-0 van PSV verloren, heb ik ze verdedigd in mijn column.
Omdat je verdedigt waar je voor staat. Duidelijker kan ik niet zijn toch?

Maar als ik merk dat ze niet structureel om de landstitel mee willen doen, dan
word ik giftig, al ben ik 80 of 90. Feyenoord moet geen vluchtheuvel voor mensen
worden. Waar ze een beetje met elkaar gaan zitten chagrijnen over de
buitenwereld die beter is. Meedoen. Strijden. Daar hou ik van, Met mooi voetbal,
daar worden mensen gelukkig van.''

Ben jij gelukkig?

Even blijft het stil. De bril gaat af. Willem van Hanegem wrijft even in zijn
ogen.

,,Ja.''

`Het irriteert me dat als ik mijn mening geef over iets, over Feyenoord
bijvoorbeeld, dat ze me dan een bittere manvinden'

`Rotterdam is mijn stad, de Maasmijn rivier. Haha. Ik meen het.'

LOAD-DATE: 19 February 2014

LANGUAGE: DUTCH; NEDERLANDS

GRAPHIC: § Willem van Hanegem tijdens het interview met Chris van Nijnatten
(links) en Wessel Penning, stiekem een fan van de Kromme. ,,Ik wil graag iets
betekenen voor Feyenoord, maar een baan hoef ik niet.'' | Foto Jacqueline de
Haas | ¶ Willem van Hanegem is een ware liefhebber, staat graag op het veld.
Hier als Feyenoord-trainer. Foto ANP | © 3 maart 1973: Met Johan Cruijf, een
andere grootheid van het Nederlandse voetbal. ,,Ik word moe van dat predikaat
`werkvoetbal'. Wij hadden harde verdedigers, maar werden kampioen met mooi,
aantrekkelijk spel.'' Foto VI IMAGES |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               74 of 85 DOCUMENTS



                              AD/Algemeen Dagblad

                           19 februari 2014 woensdag

Lagere belkosten voor kleine ondernemers

SECTION: Algemeen - Economie; Blz. 17

LENGTH: 172 woorden


Een kleine miljoen ondernemers kunnen binnenkort flink veel geld besparen op hun
telefoon- en internetabonnementen. De Tweede Kamer stemde gistermiddag unaniem
in met een motie van VVD, PvdA en CDA, die de opzegregels voor ondernemers en
consumenten gelijktrekt. Momenteel kunnen gewone Nederlanders veel makkelijker
switchen dan bedrijven. ,,Zij kunnen aan het einde van hun contract maandelijks
opzeggen en overstappen,  zegt VVD-Kamerlid Bart de Liefde, initiatiefnemer van
de motie. ,,Ondernemers zitten meteen aan een nieuw jaarcontract vast als ze
niet tijdig hun bundel beëindigen.

De Kamer draagt minister Kamp nu op het MKB hetzelfde te behandelen. ,,Als
bedrijven makkelijker kunnen overstappen naar een andere provider, ontstaat meer
concurrentie en dalen de tarieven,  aldus De Liefde. De VVD'er verwacht dat dit
per abonnement al honderden euro's scheelt en bij meerdere belabonnementen
duizenden euro's.

Minister Kamp heeft laten weten welwillend tegen de motie te staan. Hij zal de
Telecomwet komende tijd wijzigen.

LOAD-DATE: 18 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               75 of 85 DOCUMENTS



                              AD/Algemeen Dagblad

                           15 februari 2014 zaterdag

De PVV op winst, een horreur!

BYLINE: Lex de jonge ROBBERT SALOME

SECTION: Algemeen - Nieuwsdienst; Blz. 21

LENGTH: 1246 woorden


den haag | De PVV stevent bij de komende gemeenteraadsverkiezingen af op een
klinkende zege. Een op de vijf Hagenaars denkt in maart op de Haagse afdeling
van de partij van Geert Wilders te stemmen, zo bleek deze week uit een peiling
van TNS NIPO. Tot ontzetting van de Haagse elite: `Daar gaat onze reputatie van
internationale stad.' Maar voor met name de `blanke' bewoners van volkswijken
kan het niet snel genoeg 19 maart zijn.

,,Ik stem PVV en daar schaam ik me eigen niet voor.'' Schilder Vincent -
`nauwelijks werk op wat zwarte klussen na' - neemt een slok van zijn bier en een
trek van zijn peuk. In koffiehuis De Regenboog, aan de rand van de Haagse
volksbuurt Moerwijk, wordt nog gewoon gerookt. Achter de bar hangt een
100-guldenbiljet met het hoofd van PVV-leider Geert Wilders.

De Partij van de Vrijheid is ongekend populair in Den Haag. Vooral onder
`blanke' bewoners van volkswijken als Duindorp, Moerwijk en Spoorwijk kan de
lokale PVV rekenen op veel fans. Een op de vijf Hagenaars denkt bij de
gemeenteraadsverkiezingen in maart op de Haagse afdeling van de partij van Geert
Wilders te gaan stemmen, zo blijkt uit een peiling van TNS NIPO. Daarmee laat de
PVV voor het eerst de concurrentie ver achter zich.

Hagenees Vincent vindt het prachtig. Maar in de deftige bovenlaag van de Haagse
bevolking zien ze een verkiezingstriomf van `de club van Wilders' met angst en
beven tegemoet. In de statige wijken en aan de lommerrijke lanen beschouwen ze
Den Haag vooral als de `stad van vrede en recht', als de gastheer van de talloze
ambassades, buitenlandse bedrijven en internationale organisaties. Daar zijn ze
beretrots op de sector die volgens onderzoek de stad 35.000 banen verschaft en
die inmiddels goed is voor zo'n 11 procent van het Haagse inkomen. Daar gaan ook
de handen op elkaar voor de nucleaire topconferentie die nog geen week na de
raadsverkiezingen Obama, Poetin, Merkel en al die andere groten der aarde naar
de regeringsstad brengt.

In dát Den Haag heerst vrees voor de `populistische partij' en zouden ze de
anti-islamisten van de lokale PVV het liefst gedecimeerd zien. Neem Joris
Voorhoeve, prominent Hagenaar, bewoner van de deftige wijk Willemspark en
voormalig minister van Defensie en hoogleraar internationale samenwerking. ,,De
PVV is niet alleen anti-islam,  doceert hij. ,,De partij is ook tegen Europa en
tegen internationalisering. Maar een stad als Den Haag, die prestigieuze
instellingen als het Internationaal Strafhof, het Joegoslavië-tribunaal en het
Internationaal Gerechtshof huisvest, móet wel een internationale koers varen.
Een invloedrijke PVV staat haaks op het belang van Den Haag.''


                Anti-islampartij

Het is precies waar het kosmopolitische D66 Den Haag sinds het begin van de
raadscampagne voor waarschuwt. Lijsttrekker en onderwijswethouder Ingrid van
Engelshoven gaat zelfs een stapje verder. ,,Als de partij van Wilders hier de
grootste wordt, verliezen we niet alleen onze reputatie als stad van vrede en
recht, maar ook nog eens duizenden banen en miljoenen aan inkomsten.
Buitenlandse bedrijven en internationale organisaties denken wel twee keer na of
ze zich zullen vestigen in een stad die politiek wordt beheerst door een
anti-islampartij.

Verkiezingsretoriek of niet, zelfs burgemeester Jozias van Aartsen waarschuwde
al eens voor de reputatieschade die de PVV mogelijk veroorzaakt. In een
radio-interview kapittelde hij 2 jaar geleden het Polenmeldpunt van de
landelijke Partij voor de Vrijheid.

,,Dan moet je niet raar opkijken als een aantal ambassadeurs in Den Haag zegt:
dit gaat ons echt te ver. En dat schaadt de reputatie van een land dat altijd
voorop heeft gelopen in multilaterale organisaties, zoals de Verenigde Naties,
en in Europa.

In de volkswijken van Den Haag leeft een heel ander sentiment. Daar, in de
Haagse onderbuik, rommelt het. De bewoners voelen zich eindelijk gehoord. Ze
zien in de PVV een partij die opkomt voor hun belangen en die tegenwicht biedt
aan de gevestigde politieke orde, door wie een groot deel van volks Den Haag
zich in de steek gelaten voelt.


                Ambassadelui

Want voor iemand als Hagenees Vincent, inmiddels begonnen aan zijn derde
biertje, heeft de term `internationale stad' helemaal geen positieve betekenis.
In koffiehuis De Regenboog zucht hij diep. ,,Er komen hier alleen maar Polen,
Bulgaren en Roemenen. Zij pikken onze banen en goedkope huizen in en pleuren
overal hun auto neer. Dankzij hen moet ik nu in de hele stad betaald parkeren.''
Ook `die ambassadelui' krijgen ervan langs. ,,Die kunnen overal hun auto gratis
neerzetten. Maar als ik eens buiten sta te zeiken kost me dat gelijk 75 euro.''

Twee koffiehuizen verderop, bij `Cora', zit stratenmaker Peter. Ook hij stemt
PVV: ,,We gaan in Nederland te soft om met de buitenlanders. Die komen met heel
veel weg. Zet ik 's morgens een vuilniszak tegen een container, krijg ik een
boete. Terwijl zij om me heen overal het grofvuil neerpleuren. Ach, het is hier
zo krom allemaal. Ja, ook in Den Haag.''


                Toon

Het is de toon die ook de PVV graag aanslaat. De partij afficheert zich als de
hoeder van de gewone Hagenaar en Scheveninger. Kom dus niet aanzetten met de
angst voor internationaal reputatieverlies als de Haagse PVV de grootste partij
in de stad wordt. ,,Dat is echt de grootst mogelijke onzin,  zegt lijsttrekker
Leon de Jong. ,,Wij maken ons sterk voor een veiliger Den Haag. Wij willen
onzinnige regels afschaffen en de lasten voor burgers en ondernemers verlichten.
Weet u? Juist dat maakt dat er meer ondernemingen naar de stad komen.''

Met haar pleidooi voor de gewone man raakt de partij een gevoelige snaar, meent
de Haagse ex-minister van Ontwikkelingssamenwerking Jan Pronk. Een stem op de
PVV is een stem tegen de regering en het stadsbestuur, meent hij. ,,Mensen zijn
bang voor werkloosheid en armoede, hebben angst voor de globalisering. De stad
Den Haag zou meer moeten investeren in arme wijken en minder in dure projecten
als het cultuurpaleis en de hoge torens in de haven. Daar zit echt niemand op te
wachten.''

Jan Melissen, die zich namens instituut Clingendael met internationale
betrekkingen en diplomatie bezighoudt, denkt dat een PVV-zege in Den Haag vooral
een binnenlands effect heeft. ,,Het roept de vraag op: wat is dat voor een stad?
Den Haag is voor velen toch de hofstad, de deftige regeringsstad. Dat beeld
wordt genuanceerd, er blijkt meer te zijn dan de Gouden Koets.

Zo is het, stelt Hendrik Beerda, die elke 2 jaar het imago van de Nederlandse
steden onderzoekt. ,,Ik verwacht niet dat een zege van de Partij voor de
Vrijheid een heel groot effect heeft. Internationaal zeker niet. In Nederland
kan het wellicht een iets negatievere sfeer oproepen. Die van een stad die
minder tolerant is geworden en waar ontevredenheid heerst.  Dat beeld klopt
volgens de deskundige waarschijnlijk beter dan het imago dat de stad nu bij
niet-Hagenaars heeft. ,,In Den Haag is er een uitzonderlijk groot verschil
tussen de droom van de bezoeker en de werkelijkheid van de bewoner.

Hagenees Vincent verwoordt het net even anders: ,,Tegen hunnie die alleen maar
over de sjieke Denneweg lopen, zeg ik: kom naar Moerwijk, dan zie je echt wat
voor stad dit is.


                Haagse elite vreest voor reputatie van stad, vreugde in
volkswijken

`Kom eens in Moerwijk kijken, dan krijg je echt te zien wat voor stad dit is'
-Hagenees Vincent

Door ons beleid komen er juist meer ondernemingen naar Den Haag -Leon de Jong
(PVV)

LOAD-DATE: 14 February 2014

LANGUAGE: DUTCH; NEDERLANDS

GRAPHIC: ¶ PVV-aanhanger Peter in het Haagse koffiehuis Cora. `Het is hier zo
krom allemaal.' |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               76 of 85 DOCUMENTS



                              AD/Algemeen Dagblad

                           15 februari 2014 zaterdag

Clubliefde is het gevoel dat je ergens thuishoort

BYLINE: Sjoerd Mossou

SECTION: Sport Algemeen - Nieuwsbudget; Blz. 13

LENGTH: 641 woorden


Hoor ons eens zingen, kijk mij eens gek in een pilaar klimmen


                COLUMN


                Sjoerd Mossou

Aan het eind van de film staat er een jongen naar de Maas te kijken, half
onherkenbaar, schuin van op de rug gefilmd. Hij draagt een zwart petje en praat
op plechtige toon, over lijden en broederschap en hartstocht voor je club. Over
supporterschap als een vorm van religie.

Er zijn mooi vertraagde beelden onder gemonteerd. Roodoranje licht valt over de
betonnen stad. Supporters zijn op weg naar het stadion, close en in slowmotion
gefilmd. Een stemmig muziekje klinkt. Jongens zwaaien met grote
Feyenoord-vlaggen.

`The other side of the heart is white', heet de indringende film die ex-hooligan
Leonardo Pansier over Feyenoord maakte. Toen Bennie Wijnstekers en Gerard Meijer
na afloop de bioscoop uitliepen, zeiden ze dat ze er kippenvel van hadden
gekregen.

Sommige mensen pinkten een traantje weg.

Wie wil weten wat een supporter van Feyenoord drijft, doet er verstandig aan
juist deze film te kijken. Het is onmiskenbaar rauw en Rotterdams wat je ziet.
Ruige koppen, grote handen, kleine hartjes.

Pansier wilde boven alles een authentiek beeld schetsen, dat zie je aan alles.
De film is een vorm van propaganda: het gaat slechts over liefde, nergens over
de haat of de excessen. De film is een eerbetoon aan Feyenoord, maar meer nog
aan zijn supporters.

De mensen in de film zijn aanraakbaar en doodgewoon. Af en toe stiefelt Willem
van Hanegem door het beeld, of Bruno Martins Indi, maar de hoofdrolspelers zijn
mensen uit de kantlijn. Kleine helden, die in rijtjeshuizen in IJsselmonde
wonen, en die 's ochtends met de bus naar hun werk gaan.

`The other side of the heart is white' is daarmee óók een eerbetoon aan de
gewone man - of vrouw. Aan de kinderen en kleinkinderen van de arbeidersklasse,
die in Feyenoord een eigentijds symbool herkennen.

Voetbalsupporters hebben een grote hang naar zelfbevlekking. We houden van onze
clubs, maar stiekem nog net iets meer van onszelf. Wij zijn authentieker,
origineler, ruiger, stoerder en specialer dan die anderen.

Die voetballers op het veld zijn morgen alweer weg, naar een nieuwe club. Wij
blijven voor altijd.

Kijk ons eens, mensen. Eindhoven de gekste. Niets is sterker dan dat ene woord.
Wij zijn Ajax, wij zijn de beste.

We willen winnen, maar vooral willen we gezien en gehoord worden. Kijk ons eens
een mooi spandoek hebben. Hoor ons eens zingen. Kijk mij eens gek in een pilaar
klimmen. Kijk ons eens lijden en vallen en weer opstaan.

Supporters cultiveren graag - en het liefst cultiveren ze zichzelf. In de film
over Feyenoord zegt één supporter dat zijn club zo onderhand wel weer recht
heeft op een kampioenschap, want het Legioen is er altijd en overal - en
Feyenoord-supporters hebben `zo onderhand wel genoeg geleden'.

Het klinkt prachtig en u zult er misschien kippenvel van krijgen, maar het is
enorme bullshit natuurlijk.

Feyenoord-supporters lijden niet méér dan supporters van Go Ahead Eagles, Willem
II, NAC of MVV: eerder minder. Feyenoorders cultiveren het lijden alleen met de
meeste overgave. Het is onderdeel van hun identiteit geworden.

Feyenoorders scheppen een verbond in het gevoel dat ze meer pijn lijden dan wie
dan ook - en op zich is dat prima, want zo hebben we allemaal wel wat. In
Amsterdam ligt de lat het hoogst. In Breda zijn de nachten het langst. In Twente
zijn ze het nuchterst. Deventer is het cultst. We moeten die stereotypen vooral
in stand houden, want het maakt de dingen overzichtelijk. Clubliefde is al
abstract en ingewikkeld genoeg. Met de liefde voor een club is het vermoedelijk
zoals Dennis Bergkamp het ooit verwoordde. Je houdt niet zozeer van een club
vanwege een bepaalde speler, of vanwege een specifiek succes, of vanwege de
kleur van het shirt.

Je houdt van een club omdat je het gevoel hebt dat je er thuishoort.

LOAD-DATE: 14 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               77 of 85 DOCUMENTS



                              AD/Algemeen Dagblad

                            7 februari 2014 vrijdag

Nieuwe dompteur voor het     toeslagencircus

SECTION: Algemeen - Nieuwsdienst; Blz. 12

LENGTH: 1308 woorden


Eric Wiebes wacht als staatssecretaris van Financiën een loodzware klus. Hij
moet de door reorganisaties en computerchaos geplaagde Belastingdienst, het
financiële fundament van de overheid, er weer bovenop krijgen. Vandaag deel twee
in de miniserie over de fiscus: het uit de hand gelopen toeslagencircus.

ILLUSTRATIE HAJO


                VANDAAG | Het toeslagensysteem

`Leerde de fiscus dan niks van recent ict-leed?'


                Met welke problemen krijgt staatssecretaris Wiebes te maken?


,,De huidige chaos bij de Dienst Toeslagen en de Belastingtelefoon is te wijten
aan Weekers. Die heeft de Tweede Kamer toezeggingen gedaan die wij helemaal niet
waar kunnen maken.  Een medewerker op het ICT-centrum van de Belastingdienst in
Apeldoorn kijkt met afgrijzen naar afgelopen maand. 125.000 huishoudens blijken
al 2 maanden lang op hun huur- en zorgtoeslagen te wachten.

Oorzaak van de computermankementen: de nieuwe eis dat toeslagen sinds 1 december
nog maar op één rekeningnummer mogen worden gestort. Dit om fraude, zoals vorig
jaar met Bulgaarse bendes, tegen te gaan. ,,Maar dat krijgen wij niet voor
elkaar in zo'n korte tijd. En dat leidt nu tot grote problemen. Ook bij de
Belastingtelefoon, die wordt platgebeld.

CDA-kamerlid Omtzigt, die de fiscus al 10 jaar volgt, is verbaasd. ,,Het
controlesysteem is op 1 december opgeleverd en zonder pilot ingevoerd. Heeft de
fiscus dan niks geleerd van alle ict-problemen in het verleden? Het jaar
daarvoor is bijna niets aan voorbereiding gedaan.

De affaire leidde afgelopen week tot de pijnlijke val van staatssecretaris
Weekers van Financiën, maar richt de schijnwerpers ook vol op het uit de hand
gelopen toeslagenstelsel. Liefst 7 miljoen gezinnen ontvangen maandelijks 9
miljoen toeslagen. Circa 70 procent van de Nederlanders krijgt geld van de
fiscus.

Het systeem werd een klein decennium geleden onder grote haast ingevoerd door
toenmalig CDA-staatssecretaris Joop Wijn. Eerst de kinderopvangtoeslagen in 2005
en een jaar later de huur- en zorgtoeslag. Aanleiding vormt de wens orde te
scheppen in de oude wirwar van tientallen inkomensafhankelijke regelingen voor
minima. Veel mensen wisten daardoor niet dat ze recht hadden op huursubsidie of
andere financiële bijstand. Bovendien gingen veel zaken mis, bijvoorbeeld met de
huursubsidie.

De Belastingdienst, alleen ingericht om geld te innen, was totaal niet klaar om
maandelijks miljoenen toeslagen uit te betalen. De Tweede Kamer had er geen
boodschap aan. Het toeslagenstelsel moest en zou er komen. ,,Kijk hoe de
toeslagen destijds met stoom en kokend water werden ingevoerd. Er werd nog met
Excel spreadsheets gewerkt. Iedereen wist dat het mis zou gaan, maar het moest
gebeuren,  denkt Albert van der Smissen, voorzitter van de grootste
belastingvakbond NCF.

Ook de anonieme medewerker herinnert zich die tijd nog goed. ,,Het betekende
vele weekenden overwerk. Dat deden medewerkers gratis! En na een jaar werden ze
afgescheept met een dinerbon.

Meteen bij de invoering van de kinderopvangtoeslag gaat het mis. De ict van de
fiscus is niet klaar. Miljoenen gezinnen krijgen te veel, te weinig of geen
geld. Om een totale meltdown te voorkomen moeten 300 ambtenaren alle aanslagen
met de hand invoeren, onthult NRC Handelsblad in een serie onderzoeksverhalen
over de Belastingdienst.

Als de huur- en zorgtoeslag in 2006 volgen, heeft de fiscus zijn
computersystemen nog steeds niet op orde. Het lukt niet om inkomensgegevens goed
te controleren. De Tweede Kamer eist dat gewoon wordt betaald. De controle
gebeurt later wel. Het gevolg: 2 miljoen gezinnen moeten in 2008 plots geld
terugbetalen, wat tot een stortvloed aan bezwaarschriften leidt.

Wijn is dan wakker geschud. Als PvdA-Kamerlid Crone vraagt om een nieuwe toeslag
voor ouderen, chronisch zieken en gehandicapten, steekt hij daar een stokje
voor. De door bezuinigingen geplaagde fiscus heeft het al moeilijk genoeg.
Gevraagd om een reactie wil Wijn, tegenwoordig directielid bij ABN Amro en
werkend onder zijn oude baas Gerrit Zalm, niet reageren. Bij ABN vertellen ze
echter dat de ex-bewindsman wel degelijk baalt van de discussie. Hij vindt dat
het slecht werkende stelsel van vóór de toeslagen wel erg snel is vergeten.


                Spookburgers

Wél praten wil Pieter Omtzigt, destijds ook al betrokken bij het
toeslagenstelsel. Het CDA-kamerlid blijft lang stil bij de vraag of het
toeslagenstelsel achteraf wel ingevoerd had moeten worden. ,,Met de kennis van
nu? We gingen er vanuit dat enkele zaken buiten de toeslagen om goed zouden
gaan, maar dat gingen ze niet.

Omtzigt wijst op de Gemeentelijke Basis Administratie, die niet goed op orde is
en liefst 400.000 spookburgers zonder goed adres bevat. Of het inwisselen van
het sofinummer voor het burgerservicenummer (BSN): de uitvoering komt bij de
gemeenten te liggen, waardoor de fiscus veel moeilijker kan controleren of
mensen hier illegaal verblijven. Dan is er het mislukken van de operatie Walvis,
waarbij de inning van werknemerspremies van UWV naar de Belasting ging. ,,Dan
had alles veel soepeler gewerkt.

De enorme problemen nopen de Belastingdienst voor tientallen miljoenen euro's
een totaal nieuw ict-systeem aan te schaffen. Daardoor functioneert `Rood',
zoals de toeslagen intern bij de fiscus heten (`Blauw' is de belastinginning,
red) veel beter.

Met het verbeteren verdwijnt de politieke onrust niet. Het toeslagenstelsel
blijkt een fraudegevoelige moloch. Bulgaarse bendes, maar ook gewone
Nederlanders kunnen miljoenen euro's buitmaken. De totale fraude bedraagt liefst
95 miljoen euro, maakte Weekers vorig jaar zomer bekend. Dat is nog maar het
topje, stelt vakbond Abvakabo, die waarschuwde voor tienduizenden `windhappers':
mensen die bij de fiscus melden geen inkomen te hebben, maar wél huur- en
zorgtoeslagen ontvangen.


                Geld rondpompen

In de Tweede Kamer klinkt sinds de val van Weekers de luide roep om het
toeslagencircus ingrijpend te hervormen. De VVD wil er helemaal van af, aldus
fractievoorzitter Zijlstra. Hij hekelt `het onzinnige rondpompen van geld'. Een
goed alternatief is er echter niet. Ja, het inkomensafhankelijk maken van de
zorgtoeslag, maar dan gaan de VVD-leden zelf muiten.

Toch is het stelsel betrekkelijk eenvoudig te repareren, stelt de Leidse
professor Koen Caminada, lid van de commissie Van Dijkhuizen die vorig jaar
hervorming van het belastingstelsel voorstelde. ,,De zorgtoeslag is met 3,6
miljoen mensen veruit de grootste. Breng dat geld onder bij zorgverzekeraars,
zij kunnen gezinnen die het nodig hebben premiekorting geven. Makkelijk zat en
kan zonder politiek gedoe.  Zijn tweede advies: ,,Zorg dat alle
inkomensbegrippen en definities in regelingen hetzelfde zijn. Het klinkt
technisch, maar scheelt een hoop.

Caminada beklemtoont dat slechts 1 miljoen huishoudens inkomenssteun nodig
heeft. Nu is dat 7 miljoen. ,,Het stelsel is zo vastgelopen doordat elke partij
in ruil voor steun zijn eigen groepje mensen er onder bracht.  Het kabinet lijkt
gevoelig voor die roep.

Daarnaast hebben VVD en PvdA Van Dijkhuizens voorstel voor een huishoudtoeslag
overgenomen. De huur- en zorgtoeslag plus kindgebonden budget kunnen daar vanaf
volgend jaar in opgaan. Dat scheelt al 1 miljoen toeslagen. Als de zorgtoeslag
richting zorgverzekeraars gaat, daalt dat aantal nog eens met 2,2 miljoen.
Minister Asscher werkt momenteel een voorstel uit.

Grote vraag is of de Belastingdienst er in slaagt om deze huishoudtoeslag
probleemloos in te voeren. ,,Ik houd mijn hart,'' vast voorspelt Omtzigt.

Aan staatssecretaris Wiebes nu de schone taak om de Tweede Kamer aan het
verstand te peuteren dat meer tijd nemen verstandig is. En dat de
Belastingdienst niet 100 procent servicegericht én op fraudebestrijding gericht
kan zijn, terwijl tegelijk medewerkers de deur uit moeten.

De dienst was niet klaar om miljoenen te betalen

LOAD-DATE: 6 February 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               78 of 85 DOCUMENTS



                              AD/Algemeen Dagblad

                            3 februari 2014 maandag

klinkt het uit 4000 kelen

SECTION: Algemeen - Nieuwsdienst; Blz. 10

LENGTH: 487 woorden


Rotterdam | Vooraf is ze bang dat ze haar zenuwen niet in bedwang heeft en
dichtslaat, nu ze voor miljoenen kijkers moet zingen.

Maar als de 16-jarige Anne Verhart uit Tweede Exloërmond eenmaal het immense
podium van Ahoy op mag om te zingen voor prinses Beatrix, komt er zo'n
onvoorstelbaar geluid uit het frêle meisje dat ze het op één na hardste applaus
van de avond krijgt. Anne straalt aan alle kanten en weet niet wat haar
overkomt. ,,Wauw, dit is iets om nooit meer te vergeten zeg!''

De hoofdpersoon van het feest, prinses Beatrix, zal het ongetwijfeld ook nooit
vergeten. Zij is logischerwijs de enige die nog meer applaus oogst dan Anne. Al
is er dan na afloop geen officieel dankwoord, de manier waarop ze genietend
kijkt tijdens de 33 odes die ze deze avond krijgt, spreekt boekdelen. Na afloop
baant ze zich een weg door de al te ruim neergedwarrelde ballonnen, en schopt er
jolig en zeer onmajesteitelijk een paar opzij. De vierduizend genodigden in de
zaal barsten spontaan uit in een langdurig `Bea bedankt'.

Het tekent de sfeer van de avond. Het grootste deel bestaat uit bijdragen van
`gewone' Nederlanders, zo die al bestaan natuurlijk. Het lijkt een soort
Holland's got talent: van de bespelers van de melkbussofoon uit Rouveen en de
83-jarige Jordanees Dick Barbé tot de fenomenale streetdancer Redouan Ait Chitt
en het onvoorstelbare keeltje van Anne. En al zal over de kwaliteit van sommige
bijdragen in menig huiskamer lang zijn nagepraat, vast staat dat iedereen er
vrolijk van wordt en dat iedereen ziet dat alle deelnemers er hun ziel en
zaligheid in leggen.

Waar de gewone man in zijn soms nerveuze onbeholpenheid alle harten steelt,
vallen de beperkte bijdragen van de bekende Nederlanders in al hun bedachtheid
hevig uit de toon. Eigenlijk is alleen Erica Terpstra onverwoestbaar leuk: ,,Ik
heb al die tijd al graag iets willen zeggen tegen u, maar dat mocht nooit van
het protocol: U bent een kanjer.''

Bij de andere bijdragen denk je: laat maar zitten. Anita Witzier over het
vergelijken van de hoogte van haar hakken met die van Beatrix, Humberto Tan over
zijn moeder en de Bijlmerramp, Jeroen Henneman die op deze plek zeer misplaatst
azijnpist over de kunstlievendheid `van de rest van de regering'. Ze lijken niet
te begrijpen dat het op dit feestje voor één keer in hun leven niet om hen, maar
om iemand anders draait. Gelukkig maar dat de gewone Nederlander dat wel snapt.

Ze klapt, ze straalt en ze trapt ballonnen opzij met de punt van haar schoen:
het middelpunt van het Bedankfeest voor Beatrix in Ahoy genoot zaterdagavond
zichtbaar van de 33 odes - één voor elk regeringsjaar - die haar gebracht
werden. En al is er aan het einde geen openbaar dankwoord, het gezicht van de
prinses spreekt de hele avond boekdelen.

LUUK KORTEKAAS


                bedankfeest | Erica Terpstra kan het eindelijk tegen Beatrix
zeggen: U bent een kanjer

klinkt het uit 4000 kelen


                familie

LOAD-DATE: 2 February 2014

LANGUAGE: DUTCH; NEDERLANDS

GRAPHIC: § Koning Willem - Alexander en koningin Máxima glimmen van trots. | ©
Prinses Margriet, Pieter van Vollenhoven en prinses Irene arriveren hand in hand
op het bedankfeest in Ahoy. | Foto's robin utrecht | ¶ De 16-jarige Anne Verhart
uit Tweede Exloërmond zingt alle schroom van zich af. | ¶ Prinses Beatrix heeft
de grootste lol als kleurrijke ballonnen door Ahoy dwarrelen. In het feest werd
ze bedankt voor haar 33 jaar als koningin. |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               79 of 85 DOCUMENTS



                              AD/Algemeen Dagblad

                            1 februari 2014 zaterdag

`Dag na je aftreden besta        je niet meer'

BYLINE: Deborah Jongejan en Marcel Wiegman

SECTION: Algemeen - Nieuwsdienst; Blz. 6

LENGTH: 1037 woorden


den haag | Van de ene op de andere dag raakte Frans Weekers zijn baan, zijn auto
met chauffeur en zijn telefoon kwijt. Hij heeft donderdag wat dossiers afgerond
en is vertrokken. Andere opgestapte politici weten hoe hij zich voelt. `Ik
dacht: in welke film ben ik beland?' zegt Co Verdaas.


                Gewezen bewindslieden vertellen over hun leven na de Haagse
politiek


Nu eerst 3 weken op vakantie, dacht VVD'er Robin Linschoten na zijn aftreden. In
het eerste kabinet-Kok had hij helse werkweken gedraaid als staatssecretaris van
Sociale Zaken, zo'n lange vakantie had hij 2 jaar lang niet gehad. ,,Maar ik
kwam opeens voor een rare verrassing te staan. Bewindslieden hebben een
diplomatiek paspoort. Dat was me na mijn aftreden onmiddellijk ontnomen. Het
duurde wel even voordat ik een nieuw paspoort kon krijgen.

Het zwarte gat. Alle opgestapte politici spreken ervan. Je zit op een rijdende
trein en van het ene op het andere moment sta je buiten, omschrijft
oud-staatssecretaris Jack de Vries. In je eentje, terwijl de trein doordendert.
Je zit ineens zonder chauffeur, zonder telefoon. Alle privileges die bij het
ministerschap horen moet je afgeven, voordat je de deur uitloopt als gewone
burger.

,,Ik zat vrijdag thuis bij mijn kinderen, toen ik concludeerde: dit gaat hem
niet worden,'' vertelt De Vries. Media berichten in mei 2010 al dagenlang over
zijn buitenechtelijke relatie met zijn persoonlijke adjudant. De
staatssecretaris van Defensie hoopt dat zijn vertrek rust zal brengen.

De CDA'er informeert de premier, zijn familie en vrienden en rijdt naar het
ministerie. ,,Ik heb een persbericht geschreven en nog wat gedronken met mijn
naaste medewerkers. In het weekend heb ik in stilte mijn kantoor leeggehaald en
de spullen in de auto geladen. Toen was het voorbij.''

Oud-minister Sybilla Dekker (VVD) vond het afscheid van haar medewerkers `heel
heftig'. Ze trad af samen met CDA-minister Piet Hein Donner nadat zij waren
aangewezen als de verantwoordelijken voor het overheidsfalen bij de
Schipholbrand in 2005, waarbij elf gedetineerde illegalen de dood vonden. ,,De
medewerkers waren geschokt. Daarna werd ik in de dienstauto naar huis gebracht.

Dan begint het leven als gewone burger. ,,Je krijgt last van
afkickverschijnselen,'' zegt Linschoten. ,,Je bent gewend 's ochtends te worden
opgehaald door de dienstauto en 's avonds weer te worden thuisgebracht met een
tas vol stukken. Opeens is er niets meer, al kwamen de aanbiedingen in mijn
geval snel.

Dekker spreekt van `een gekke roes'. Jarenlang werd ze geleefd, maar ineens is
haar agenda leeg.

Co Verdaas dacht: in welke film ben ik nu beland? De PvdA-staatssecretaris van
Economische Zaken vertrok deze kabinetsperiode al na een maand. Hij kwam in
opspraak door reiskostendeclaraties, die hij had ingediend als gedeputeerde in
Gelderland. Na een jaar besloot de rechter dat het geen zaak was.

,,De eerste weken waren verdrietig. Met mijn vriendin ben ik naar vrienden
gereden die op een afgelegen plek in Frankrijk wonen. Daar heb ik hout staan
hakken, hardgelopen en alle mensen beantwoord die me lieve mails hadden
gestuurd.''

Een groot deel van je sociale leven valt weg, zodra je gedwongen de Haagse
kaasstolp verlaat. ,,Je treedt af en de volgende dag besta je ineens niet
meer,'' herinnert oud-minister Bram Peper zich over zijn aftocht vanwege de
bonnetjesaffaire. ,,Nee, leuk is dat niet.''

,,Politiek is deel van je sociale leven geworden en dat ben je in één klap
kwijt. Je telefoon blijft stil. Ik neem het niemand kwalijk, want ik heb zelf
ook jarenlang in die waan van de dag gezeten. Zo gaat dat,'' zegt De Vries.

Linschoten heeft zijn partijgenoot Weekers woensdagavond nog een sms'je
gestuurd. Dat het een moedig, maar terecht besluit was geweest om op te stappen.
Hij is ervaringsdeskundige, sinds hij in 1996 aftrad nadat hij de Tweede Kamer
onvoldoende had geïnformeerd. ,,Ik heb hem ge-sms't dat ik weet hoe het is. Ik
schreef: over een week of twee denk je er heel anders over. Na de kater komt hij
er wel achter dat buiten die vierkante kilometer in Den Haag nog genoeg leuke
dingen te doen zijn.

De negatieve publiciteit rond hun aftreden heeft de ex-politici niet voor eeuwig
beschadigd, hebben ze gemerkt. Linschoten: ,,Mensen vergeten snel.'' De Vries is
nog lang achtervolgd op straat, door fotografen met telelenzen, maar ook dat
hield op.


                Wrok

Verdaas vindt nog steeds nare en onjuiste berichten als hij zijn naam op Google
intikt. Maar dankzij zijn netwerk had hij al snel een baan. Hij is nu directeur
van onderzoekscentrum CDI van de Wageningen Universiteit. ,,Het hoort bij de
politiek dat je soms van het ene op het andere moment weg moet, hoe
onrechtvaardig het ook voelt. Ik koester geen wrok. Ik heb het politieke werk
altijd gezien als een baan en mijn familie en vrienden buiten de politiek
gekoesterd. Als je helemaal samenvalt met je functie, val je in een zwart gat.''

Nu ziet de PvdA'er juist de voordelen van een leven buiten de politiek. ,,Als
politicus word je overal in de gaten gehouden en niet altijd met nobele
bedoelingen. Met je aftreden krijg je je bewegingsvrijheid terug. En ik kan weer
vaker optreden met mijn band.''

Ieder nadeel heeft zijn voordeel, vindt ook Jack de Vries. ,,In de jaren na mijn
staatssecretariaat is er veel gedoe geweest in het CDA. Dat heb ik niet van
dichtbij hoeven meemaken.'' Hij heeft één tip voor de gewezen staatssecretaris:
zoek afleiding. ,,Ik had het geluk dat het WK voetbal begon, kort nadat ik
aftrad. Ik heb heerlijk alle voetbalwedstrijden kunnen volgen. Weekers heeft de
mazzel dat de Olympische Spelen bijna beginnen.''

Kom even op adem, adviseert Ella Vogelaar, de minister van Wijken die weg moest
na een conflict met PvdA-leider Wouter Bos. ,,Op het moment dat ik vertrok,
besloot ik al: ik ga een boek schrijven. Zo kon ik alles verwerken.''

,,Frans Weekers is een geboren optimist,'' weet Verdaas van zijn oud-collega.
,,Die komt hier wel overheen.''

`In het weekend heb ik in stilte mijn kantoor leeggehaald' -Jack de Vries

Je krijgt met je aftreden je bewegingsvrijheid terug -Co Verdaas


                1996

Peper, `Niet leuk'

De Vries, `In stilte'


                2010

Linschoten, `Afkicken'


                2000

LOAD-DATE: 31 January 2014

LANGUAGE: DUTCH; NEDERLANDS

GRAPHIC: © Frans Weekers zit ineens zonder baan. Maar dat heeft ook positieve
kanten, zeggen oud-politici. Foto ANP | Foto'S ANP |

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               80 of 85 DOCUMENTS



                              AD/Algemeen Dagblad

                            1 februari 2014 zaterdag

Tweede Kamer creëert

SECTION: Service; Blz. 32

LENGTH: 1370 woorden


Afgetreden

Tweede Kamer creëert

chaos belastingdienst

`Weekers is weg, wie volgt' (AD 31-1). Staatsecretaris Weekers opofferen, is
weer een draai aan het stuur dat de Tweede Kamer onterecht in handen houdt. De
Belastingdienst is een gecompliceerde organisatie waar veel mensen werken die
geen idee hebben wat ze aan het doen zijn. De wirwar aan regels en ideeën die ze
van de Kamer krijgen opgelegd, zorgt voor een permanente chaos. Kunnen
verstandige mensen zich ermee gaan bemoeien?

M. Timmers, Zeist.

Snelweglicht

Klik-aan-klik-uitlampen moeten mogelijk zijn

`Lichtgevende weg is de toekomst' (AD 31-1). Overal in het wegdek van onze wegen
liggen meetlussen. Wanneer er veel verkeer in korte tijd overheen rijdt, gaan de
matrixborden aan die de weggebruiker manen om zijn snelheid aan te passen.
Wanneer ik voor een verkeerslicht sta, detecteert een lus mijn (en andere)
auto's en gaat het signaal na enige tijd op groen. Zou het moeilijk zijn om de
snelwegen te voorzien van detectielussen in het wegdek die de verlichting
regelen? Ik passeer de lus en 500 meter voor me brandt de verlichting; zodra ik
ben gepasseerd schakelt de lamp uit, rijdt er verkeer achter me dan blijft het
licht aan. Een soort `klik aan, klik uit'. Bij drukte brandt het licht dus
constant, bij rust gaat het aan en uit. Waarschijnlijk vraagt dat om andere
lampen in de armaturen. Ik heb het niet berekend maar ik denk dat de investering
te zijner tijd vruchten afwerpt.

L. van der Waard, Delft.

Sta sterk

Sluit liever compromis

dan snel te scheiden

Marieke Henselmans pleit ervoor financieel sterk te staan (AD 31-1). Wat hebben
lezers te maken met de postscheidingsperikelen van de columniste? Het was
flinker geweest als zij ons en al die vrouwen die op het punt van scheiden
staan, had verteld hoe ze heeft gevochten en compromissen heeft gesloten om de
relatie in stand te houden. Niet alleen kinderen, ook de schatkist van het rijk
lijdt onder alle scheidingen en kennelijk ook de administratieve systemen van
banken en verzekeraars. Henselmans heeft gelukkig een baan en is financieel
onafhankelijk, maar die tienduizenden anderen moeten moord en brand schreeuwen
omdat hun huur-, zorg- en inkomenstoeslag te laat is. Leve de nieuwe mentaliteit
van scheiden en schuif de problemen maar door naar de gemeenschap.

Evert Reedijk, Oud-Beijerland.

Examenrovers

Snotterende tieners, we hebben jullie nodig

`Eis na examenroof: samen 2112 uur papier prikken' (AD 30-1). Waarom zou je
leren als examens voor het oprapen liggen? Wat deed deze jongen op die school,
welk niveau heeft hij? En dan Safae die zegt `ik weet wat ik Nederland heb
aangedaan'. Wat een onzin. Niet Nederland, maar jezelf, Safae. Voor welk examen
gingen deze mensen op? Blijkbaar heeft geen leerkracht ze kunnen bijbrengen hoe
verantwoordelijkheid zich verhoudt tot onverantwoordelijkheid, hoe
doorzettingsvermogen werkt, wat `toekomst maken' is en vooral welke waarden en
normen in de maatschappij gelden. Wat mij frappeerde was de opmerking `je mocht
niets op je cel hebben. Geen tv en geen krant, niet eens een Donald Duck'. Had
om een leerboek gevraagd, dat had je ongetwijfeld gekregen.

Ik klink cynisch, ik weet het, maar deze mensen hebben bij hun volle verstand
zichzelf en anderen in diskrediet gebracht en dit over zichzelf afgeroepen,
terwijl ze voor de rechter staan te snotteren als kleuters. Examens stelen was
hun laatste stunt van gedrag dat allang niet door de beugel kon. De school is
terecht gesloten. De leiding en de leerkrachten valt evenveel te verwijten. Wie
zijn billen brandt, moet op de blaren zitten en dat gaat volgens mij verder dan
bladeren prikken als straf. Maak wat van jullie levens! De maatschappij heeft
jullie nodig, op voorwaarde dat je leert waar het in dit leven om gaat.

Corrie Lammers, Amersfoort.

Examenrovers II

Drie uurtjes straf en ze kunnen terug sloffen

We zien ze altijd aankomen, zaterdag om tien uur met een busje, niet te vroeg
natuurlijk. Ze gaan de duinen in om papier te prikken. Capuchon op en met
afgezakte broeken slenteren ze voort. Wat een negatieve energie gaat ervan uit,
zo sneu. Drie uur later zien we ze naar het busje terug slenteren, van te lang
werken zouden ze maar moe worden. Leren ze hier echt iets van? En wat kost zo'n
taakstraf wel niet? De chauffeur moet worden betaald, de begeleidingsuren, het
busje en dat voor een paar uurtjes per keer?

D. Zanten, Hoek van Holland.

Examenrovers III

Gelukkig, er is heisa, dat scheelt in straf

Eefje Oomen stelt dat de examenrovers van Ibn Ghaldoun door alle heisa al genoeg
zijn gestraft (AD 30-1). Ook de advocaten van Badr Hari en Volkert van der G.
roepen iets dergelijks. Zet mij maar in het nieuws als ik morgen de Rabo beroof.
Ik ga wel 2112 uur papierprikken. Er is immers al genoeg heisa.

Jos Schenk, Utrecht.

Wereldleiders

Per koninklijke trein naar nucleaire top

De nucleaire top eind maart in Den Haag legt het verkeer op de A4 en de A5
gedeeltelijk lam. Dit terwijl de regeringsleiders op Schiphol zo in een speciale
trein kunnen stappen om naar Den Haag te worden vervoerd: wij beschikken over
een koninklijke trein. Wat zou het een eer voor Obama en de anderen zijn als zij
in een koninklijke trein mogen reizen. En wij zouden geen verkeershinder
ondervinden. Het zou ook miljoenen euro's schelen in deze tijd van bezuiniging.
Heeft niemand daaraan gedacht?

A. de Jong, Nieuw-Beijerland.

Vernederd

Gewone burger moet zich bij politie uitkleden

`De cel in na niet betalen van boetes' (AD 30-1). Als dit verhaal van de Haagse
Gisèle Somer waar is dan is dat het faillissement van ons rechtssysteem. Een
vriendin vertelde mij dat zij 2 jaar geleden op eenzelfde manier door de politie
was behandeld, ook zij moest zich uitkleden in het bijzijn van mannelijke
agenten, niet omdat zij crimineel was, maar omdat zij het onderspit delfde in
een discussie over een strippenkaart met een buschauffeur. Dit gedrag van
machthebbers maakt dat mensen zich distantiëren van de rechts-orde en hun eigen
leven gaan leiden. Misschien kunnen de bazen van het Centraal Justitieel
Incassobureau en die van de politie alsnog de koninklijke weg bewandelen door
hun excuses aan de Haagse Gisèle Somer aan te bieden.

Henk van de Giessen, Doorn.

Darmkankertest

Maak jezelf bloeddonor

De darmkankertest wordt aangeboden aan mensen van 55 tot 75 jaar, omdat deze
groep naar verwachting nog een redelijk aantal levensjaren voor de boeg heeft en
vroegtijdige ontdekking van kanker het grootste rendement op kan leveren in
verhouding tot de kosten van de test. Sommigen vinden het een vorm van
discriminatie dat ze niet mogen deelnemen. Vergeet niet dat als kanker zich
dreigt te ontwikkelen, er altijd een beroep op zorg kan worden gedaan. In zo'n
staat leven we gelukkig wel. Mensen jonger dan 55 kunnen op een andere manier
hun bloed laten testen: als donor wordt je bloed bij elke afgifte gecontroleerd.
Zelf heb ik 69 keer mogen geven, en toen werd er bloedarmoede geconstateerd.
Terwijl ik geen enkel signaal had gekregen. Coloscopie bracht kwaadaardige
darmkanker aan het licht. Ik ben geopereerd, er waren geen uitzaaiingen. Waarmee
ik de groep van 18 tot 65 jaar wil aansporen zich als donor op te geven. Het mes
snijdt aan twee kanten.

H. Veenstra, Dordrecht.

Rijksbescherming

De schaamte omdat je niet hoeft te solliciteren

`Gewoon ontslag rijksambtenaren' (AD 28-1). Ik ben als ambtenaar 2 jaar geleden
uit dienst ontslagen. Ik was stratenmaker in Rotterdam en vond het een rare
gewaarwording dat ik wel anderhalf jaar recht op WW had, maar niet hoefde te
solliciteren. Eigenlijk schaam je je kapot omdat anderen wel verplicht zijn dat
te doen.

Ed van Batenburg, Rotterdam.

Beroofd

Laat nooit weten waar uitvaartdief moet zijn

`Vreselijk om bewaking tijdens uitvaart te moeten inhuren' (Brieven 27-1). Dat
inbrekers je huis tijdens een uitvaart leeghalen, is triest. Wellicht is dit een
goede tip: sinds een aantal jaren is het mogelijk om niet je eigen huisadres in
de rouwadvertentie of -kaart te vermelden, maar het correspondentieadres van de
uitvaartverzorger. Zij zorgen dat de reacties bij de nabestaanden terechtkomen.
Maar blijf te allen tijde alert. Door met een correspondentieadres te werken,
voorkom je allicht veel ellende.

D.W. de Vries, Gouda.

LOAD-DATE: 31 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               81 of 85 DOCUMENTS



                              AD/Algemeen Dagblad

                            31 januari 2014 vrijdag

Vierduizend mensen bij bedankfeest voor Beatrix

SECTION: Algemeen - Nieuwsdienst; Blz. 10

LENGTH: 194 woorden



                Odes

rotterdam | Vierduizend mensen zijn uitgenodigd voor het bedankfeest voor
prinses Beatrix, morgenavond in Ahoy.

Zij krijgen 33 odes aan de voormalige vorstin te zien, voor elk regeringsjaar
één. De odes worden voor een groot deel gebracht door gewone Nederlanders. Maar
ook zijn er bijdragen van bekende namen als Humberto Tan, Jeroen Henneman en
Anita Witzier. Chantal Janzen presenteert de avond, en zingt ook een persoonlijk
lied voor Beatrix.

Het programma is samengesteld door Bart Schneemann, de artistiek leider van het
Nederlands Blazers Ensemble.

Onder de genodigden zijn, naast vrijwel de volledige koninklijke familie,
hoogwaardigheidsbekleders uit het hele koninkrijk. Verder komen er mensen die
gedurende haar regeerperiode met de koningin te maken hebben gehad. Ook zijn er
uit elke provincie honderd `gewone' Nederlanders.

Het bedankfeest, dat de titel Beatrix met hart en ziel draagt, is morgenavond
rechtstreeks op Nederland 1 te zien vanaf 20.30 uur.

Aanvankelijk stond het bedankfeest gepland voor 14 september, maar door het
overlijden van prins Friso besloot het Nationaal Comité Inhuldiging de
bijeenkomst uit te stellen.

LOAD-DATE: 30 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               82 of 85 DOCUMENTS



                              AD/Algemeen Dagblad

                            31 januari 2014 vrijdag

Hij is opgeofferd door Kamer en ambtenaren

SECTION: Service; Blz. 28

LENGTH: 1150 woorden


Weekers

Hij is opgeofferd door Kamer en ambtenaren

Zonde dat staatssecretaris Weekers is afgetreden. Tenslotte is het de Tweede
Kamer zelf die de Belastingdienst - en dus Weekers - jarenlang heeft opgezadeld
met allerlei bezuinigingen en personele inkrimpingen. Gelijktijdig werd de
dienst opgezadeld met veel extra taken waarvoor dus onvoldoende capaciteit
beschikbaar was, en nog steeds is. Er is van alle betrokkenen een mega-prestatie
gevraagd die op voorhand onhaalbaar was. Dit wordt Weekers nu aangerekend. En
vervolgens wordt hij door zijn ambtenaren nog eens extra afgebrand: ze geven hem
een onoverzichtelijke ordner mee naar de Tweede Kamer waarin kennelijk geen
duidelijke antwoorden staan op de vragen die hem gesteld gaan worden. Je zag hem
hopeloos bladeren in dat ding. Die ambtenaren wisten dat van tevoren. Zijn we nu
in het stadium gekomen dat er nodeloos mensen opgeofferd worden om
gezichtsverlies te vermijden voor de rest van de politiek, in het bijzonder de
paniekvoetballende Tweede Kamer?

Marianne de Mol, Schiedam

Weekers II

Miljoenen verkwanseld, dus geen wachtgeld

`Weekers treedt af na dramatisch Kamerdebat' (AD 30-1). Dat de staatssecretaris
is opgestapt lag voor de hand, zeker na het armzalige debat van eergisteren. Na
de Bulgarenfraude en `vergeten' toeslagen was dit de bekende druppel. Voeg
daarbij alles wat er de laatste maanden speelt binnen de VVD (Jos van Rey,
burgemeester Verver, Ton Hooijmaijers, wethouder Carel van Gelder, Matthijs
Huizing en Johan Houwers, de aankoop van de geldverslindende JSF) en het moge
duidelijk zijn waarop in maart niet moet worden gestemd. Het is te hopen dat de
staatssecretaris afziet van zijn wachtgeld als compensatie voor de miljoenen die
hij heeft verkwanseld.

N. Hoogenboom, Mijnsheerenland.

Weekers III

Belastingdienst nog steeds niet te bereiken

Tot onze grote ergernis proberen we al 2 weken de Belastingtelefoon te bereiken.
Volgens ons beweerde (nu ex-)staatssecretaris Weekers dat het probleem deze week
opgelost zou zijn. Niets is minder waar.

Eli Snel.

Weekers IV

Zijn wachtgeld komt vast wel op tijd aan

Staatssecretaris Weekers is opgestapt. Na verantwoordelijk te zijn geweest voor
het uitbetalen van miljoenen aan onterechte toeslagen aan Bulgaren is het niet,

of veel te laat, uitbetalen van wel terechte toeslagen de druppel die de emmer
deed overlopen. Eén ding weet ik zeker: zijn wachtgeld krijgt hij wel op tijd.

R. van der Borden, Berkel en Rodenrijs.

Luxe

Men heeft geen idee van de zorgkosten

`Enorme luxe bij zorg kan wel een tandje minder' (Brieven 30-1). Beste
briefschrijver Bouwens, u mag zich inderdaad gelukkig prijzen met uw gezonde
kinderen. U heeft volgens mij geen idee wat uw eigen kinderen kosten op
jaarbasis, laat staan wat een gehandicapt kind kost. U heeft inderdaad erg
makkelijk praten.

Marijke Drenth, Leiden.

Luxe II

Zorg inkopen is nu eenmaal erg duur

Volgens mij weet briefschrijver Bouwens uit Schoonhoven niet waar hij het over
heeft als hij zegt dat de enorme luxe bij de zorg wel een tandje minder kan
(Brieven 30-1). Hij weet niet wat 24 uur per dag zorg geven inhoudt. Veel
gehandicapten hebben dagelijks de door hem als luxe aangemerkte beweging nodig.
Ik zorg dagelijks voor mijn schoonzus, ook zij heeft die nodig. Wij zijn heel
blij met de zorgboerderijen die volgens briefschrijver `uit de grond schieten'.
Ook die zijn hard nodig. Er zijn zelfs wachtlijsten voor. Mijn schoonzus gaat er
eens per maand heen. Dat is voor ons een hele opluchting, want dan kunnen wij
even bijkomen. Als mensen zoals mijn schoonzus in een tehuis zitten, kost dat
tussen de 80.000 en 90.000 euro. Aanzienlijk meer dan een pgb van 74.000 euro,
wat briefschrijver zo veel vindt. Zorg inkopen is nu eenmaal erg duur.

R.N. Dorland.

Luxe III

Loop een dagje mee met de hulpverlener

Briefschrijver Bouwens vindt het blijkbaar een te dure luxe dat zwaar
gehandicapten dagelijks kunnen sporten en bewegen (Brieven 30-1). Kan het niet
zijn dat dit sporten de nog hogere kosten van fysiotherapie opheft? Daarbij is
het contact met de buitenwereld ook heel belangrijk. Voordat men zich een mening
vormt, zou het goed zijn eens een bezoekje af te leggen bij deze aan huis
gebonden patiënten. Nog beter is het om een dagje mee te lopen met de
zorgverlener om te zien waar het werkelijk om gaat.

E. Schuurman, Maarssen.

Finnbogason

Moeten spelers verbale bagger accepteren?

Alfred Finnbogason wordt niet bestraft voor zijn obscene gebaar naar het
thuispubliek van SC Cambuur (AD 30-1). De aanklager laat in een reactie wel
weten het gebaar `niet respectvol' te vinden, omdat vanwege de voorbeeldfunctie
van spelers zij zich niet provocerend richting het publiek horen te gedragen.
Dat zij door datzelfde publiek de meest afgrijselijke verbale bagger over zich
uitgestort krijgen, moeten zij blijkbaar maar voor lief nemen. Moeten zij alles
maar pikken van het publiek? Horen die schofferende spreekkoren en spandoeken
richting spelers, trainers en scheidsrechters tot de voetbalcultuur? Doe hier
maar eens wat aan, meneer de aanklager.

Jan van Steenhoven, Oosterhout.

Verkeersboetes

Gewone Nederlander betaalt bekeuring wel

Wat zijn dat voor doodgewone Nederlanders die volgens advocaat Ron van der Beek
in de gevangenis dreigen te belanden omdat ze hun verkeersboetes niet betalen?
(AD 29-1). Het lijkt mij dat doodgewone Nederlanders gewoon hun boetes betalen.

Wim Weenink, Rozenburg.

Verkeersboetes II

Erg krap bij kas, maar wel in een auto rijden

Als mevrouw Somer er nu eens voor zorgt dat ze geen boetes krijgt (AD 29-1), dan
hoeft ze die ook niet te betalen. Wel in een auto blijven rijden, ondanks het
feit dat je blijkbaar zo krap bij kas zit. En dan ook nog gebruikmaken van een
pro-Deoadvocaat.

C. Herselman-Kop, Rotterdam.

Noord-Korea

Handel met dictatuur weinig geloofwaardig

`Ondernemers praten in Noordwijk over zakendoen in Noord-Korea' (AD 28-1). De
opvattingen van die ondernemers: `Er zijn fabrieken genoeg en arbeid is er
spotgoedkoop' en: `Het land heeft een slecht imago. Ondernemers die in
Noord-Korea willen investeren moeten goed hun huiswerk doen.' Inderdaad, en ook
onze regering zal voor de vraag komen te staan: de handel met Israël demotiveren
en de handel met Noord-Korea motiveren? In hoeverre is onze regering
geloofwaardig?

G.H. Raven, Tiel.

Kleurplaat

Extra boterham met pindakaas bij ontbijt

Mijn dag begint met een vast ritueel: een beker melk, een boterham met pindakaas
en het AD. Afgelopen woensdag las ik het verhaal van Bart de Does. Dat Bart de
kleurplaat die hij meer dan 50 jaar geleden als kind maakte voor een prijsvraag
van Calvé alsnog heeft opgestuurd, vind ik al bijzonder grappig. Nog mooier is
de reactie van Unilever. Bart krijgt een bos bloemen, een paar potten pindakaas
en als klap op de vuurpijl een gloednieuwe fiets. Wat een prachtig verhaal. De
volgende ochtend heb ik een extra boterham met pindakaas genomen.

Martin Veldhuizen, Utrecht.

LOAD-DATE: 30 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               83 of 85 DOCUMENTS



                              AD/Algemeen Dagblad

                            29 januari 2014 woensdag

Niet meer werken  op vreemde tijden

SECTION: Service; Blz. 24

LENGTH: 151 woorden



                Niet meer werken op vreemde tijden

Voorziter Van Straalen van het MKB, de brancheorganisatie voor het midden- en
kleinbedrijf, vindt het niet meer nodig dat de hardwerkende Nederlander een
extraatje verdient als hij op onregelmatige tijden zijn brood probeert te
verdienen (AD 28-1). Die extra vergoedingen zijn volgens het MKB niet meer van
deze tijd. De voorzitter heeft heel makkelijk praten. Als hij na een aantal
jaren zijn functie neerlegt, krijgt hij waarschijnlijk een flinke gouden
handdruk mee. Ik denk dat met het afschaffen van deze toeslagen het overgrote
deel van de werkenden niet langer meer bereid zal zijn om buiten de gewone
`kantooruren' klaar te staan voor de werkgever. Dat zal dan gaan betekenen dat
winkels alsnog noodgedwongen moeten sluiten. Dan zijn wij wel meteen van de
discussie af of er nou wel of geen koopzondag gehandhaafd moet worden.

Leo Booij, Ridderkerk.

LOAD-DATE: 28 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               84 of 85 DOCUMENTS



                              AD/Algemeen Dagblad

                            17 januari 2014 vrijdag

Delegatie van groot  belang voor export

SECTION: Service; Blz. 28

LENGTH: 485 woorden


Sotsji II

Delegatie van groot belang voor export

`COC begint petitie tegen Olympische delegatie' (AD 16-1). Ons koningspaar en
premier Rutte zijn de beste ambassadeurs van de Nederlandse export. Ze zijn van
levensbelang voor de werkgelegenheid. Kleine problemen als homorechten moeten
klein gehouden worden. Bespreek dat door middel van stille diplomatie.

Jan van Riezen, Assen.

Sotsji III

Niemand staat stil bij homofoob Nigeria

Al weken staat de berichtgeving in de media vol van de anti-homogevoelens in
Rusland en oproepen dat Nederland daar fel tegen moet protesteren. Nu is daar de
weerstand tegen de zware Nederlandse afvaardiging naar de Spelen bij gekomen.
Deze week werd bekend dat je in Nigeria 14 jaar cel kan krijgen voor (het
afsluiten van) een homohuwelijk. Niemand die zich daar verder druk over maakt.
Zeker geen belangrijk land, dat olierijke Nigeria. Dat geeft aan hoe eenzijdig
berichtgeving kan zijn. Persoonlijk juich ik dit negeren trouwens toe. Hoe
minder er over dit item wordt geschreven, hoe beter.

M.W. Salij, Hellevoetsluis.

Weekers

Europa legaliseertBulgarenfraude

`Weekers, hoelang nog?' (AD 16-1). De fraude met toeslagen door onder anderen
Bulgaren is volgens de `onkundigen' in Den Haag bijna niet te corrigeren. Dit
standpunt wordt gedekt door de EU-elite te Brussel, want de Bulgaarse overheid
is niet verplicht om te assisteren bij het achterhalen van de elders door fraude
verkregen uitkeringen en toelages. In feite legaliseert de EU dus diefstal van
verplicht door hardwerkende Nederlanders afgedragen belastingen. Laten we bij de
volgende Europese verkiezingen de hele Brusselse bende aan de kant schuiven.
Hopelijk volgt dan na de landelijke verkiezingen deze regentenkliek in Den Haag.
Op naar een zakenkabinet van goede, deskundige bestuurders die buiten de
ambtenarenwereld hun inkomen hebben verdiend.

M. van der Linden,

's-Hertogenbosch.

Weekers II

Hoe kan dit toch?

Staatssecretaris Weekers heeft moeite om bij de Bulgaren de onterecht verschafte
toeslagen terug te vorderen. Die fraudeurs blijken onvindbaar. Dat snap ik. Wat
ik niet snap is dat die Bulgaren met zo'n status ooit een uitkering hebben
kunnen ontvangen.

Ton van Zoeren, Soest.

Weekers III

Oost-Europa lacht zich suf om dit domme volk

Staatssecretaris Weekers moet zorgen dat de miljoenen aan ten onrechte aan
Bulgaren uitbetaalde toeslagen terugkomen. Het is te kort door de bocht om het
op te geven. Laat de regering nou eens goed controleren voordat ze zulke
bedragen aan buitenlanders uitdeelt. Weekers denkt waarschijnlijk dat de
belastingdruk nog wel wat omhoog kan. Men blijft maar meer afnemen van
hardwerkende Nederlanders. Haal alles en iedereen hier maar binnen en deel maar
uit dat geld. Toch niet zo heel vreemd dat je op die manier allerlei economische
gelukzoekers aantrekt. Dom volk, die Nederlanders. In Oost-Europa lacht men zich
suf.

M. de Rooij, Rotterdam.

Darmkankeronderzoek

LOAD-DATE: 16 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved

                               85 of 85 DOCUMENTS



                              AD/Algemeen Dagblad

                           16 januari 2014 donderdag

Jan Modaal heeft 27 mille

SECTION: Algemeen - Economie; Blz. 22

LENGTH: 91 woorden


Het doorsnee huishouden in Nederland bezit 27.000 euro. Dat is 10 procent minder
dan een jaar eerder (begin 2011) en 20.000 euro minder dan begin 2008. Volgens
het Centraal Bureau voor de Statistiek is het aantal huishoudens met meer
schulden dan bezittingen sinds het begin van de crisis sterk gegroeid. Begin
2012 waren dat er 830.000, bijna 2,5 keer zo veel als in 2008. Bij de grootste
groep huishoudens (24 procent) bedroeg het vermogen 0 tot 5000 euro. De groep
met een ton of meer slonk, die met een vermogen tussen 2 en 5 ton zelfs flink.

LOAD-DATE: 15 January 2014

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2014 De Persgroep Nederland BV
                              All Rights Reserved
