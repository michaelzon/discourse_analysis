
                               1 of 148 DOCUMENTS



                                 de Volkskrant

                               December 30, 2006

Hilversum is soms zó ziek;
Interview Cees Labeur

BYLINE: Coen Verbraak

SECTION: HET VERVOLG; Blz. 28-29

LENGTH: 2531 woorden

SAMENVATTING:

Na dertig jaar heeft Cees Labeur afscheid genomen van de NCRV. Labeur (61)
maakte van het actualiteitenprogramma Netwerk een succes. Maar sinds de nieuwe
zenderindeling heeft ook Netwerk het zwaar. 'Ik hoop vurig dat het programma zal
overleven.' Door Coen Verbraak

VOLLEDIGE TEKST:

Gek hè, vorige week rende hij nog van de ene vergadering naar de andere. Geen
minuut konden ze 'm bij de NCRV missen. En nu, begin december, is hij opeens met
pensioen. Hij kan nu, om twee uur 's middags, zomaar een eind gaan fietsen. 'Ik
heb gewoon het gevoel dat ik spijbel', zegt Cees Labeur (61), nadat hij zich
heeft laten zakken op het bankje in zijn studeerkamer.

Zijn laatste jaar bij de NCRV was op afstand het zwaarste uit zijn loopbaan.
Sterker nog, het was 'een klotejaar'. Ten eerste omdat er geen opvolger was.
'Door de gaten in het management en de groteske bezuinigingen was ik meer dan
ooit aan de beurt.'

En dan was er nog de herindeling van de drie publieke netten, die voor de NCRV
ongunstig uitpakte. 'We bleken te klein voor (publiekstrekker) Nederland 1. Veel
NCRV-programma's kwamen op Nederland 2 terecht. Daardoor heeft de NCRV een paar
oplazers gekregen. Netwerk, Dokument, Taxi en Hello Goodbye zijn in kijkcijfers
meer dan gehalveerd.'

Labeur heeft zich 'uit de naad' gewerkt om betere uitzendtijdstippen uit het
vuur te slepen. Dat lijkt voor een groot deel gelukt. Zo verschuift Netwerk in
januari van half 8 naar half 9. Dat is tevens de laatste kans voor de
actualiteitenrubriek. 'Als Netwerk in drie, vier maanden niet minstens een half
miljoen kijkers trekt, is het gedaan. Dan heeft het niet langer zin om er zoveel
tijd en geld in te steken, en moet er maar een andere journalistieke vorm worden
bedacht. Minder spectaculair en minder frequent.'

Het zou een droevig einde zijn van wat tien jaar geleden begon als een
journalistieke droom. In 1995 had Labeur in het vliegtuig naar Zuid-Afrika met
KRO-collega Fons de Poel tien uur lang zitten brainstormen over wat de
samenvoeging van Brandpunt, Hier en Nu en Televizier voor een gigantisch
potentieel zou opleveren. Bij thuiskomst bleken de NCRV-directie en de
AVRO-leiding veel te voelen voor samenwerking. Maar KRO-voorzitter Braks wees
het idee af. 'Hij kreeg een zenuwaanval van het idee dat 'het grote Brandpunt'
zou verdwijnen. Braks sprak over Brandpunt als over het grote Ajax. Terwijl
Brandpunt toen het Ajax was van lang na de Europa Cupsuccessen.'

Een jaar later ging de KRO alsnog overstag en werd Netwerk een feit. De eerste
vijf, zes jaar was de actualiteitenrubriek een groot succes. 'Aanvankelijk wel
een beetje veel met zwaailicht en sirene, maar dat was nodig om het stevig neer
te zetten. We hebben in die periode met de AVRO en de KRO een ijzersterke
rubriek gemaakt. Totdat opeens werd besloten tot een andere zenderindeling. Van
hogerhand werd bepaald dat Nederland 1 een levensbeschouwelijke zender zou
worden. De AVRO moest eruit, de EO erin.'

De KRO en de NCRV verzetten zich fel tegen de komst van de EO naar Netwerk.
Labeur: 'Ik vond het volslagen idioot. De EO heeft toch totaal andere ideeën als
het gaat om abortus, euthanasie of Israël.' Uiteindelijk is de samenwerking hem
meegevallen. 'Bij de EO zit best kwaliteit. Ze hebben er ook direct mee
ingestemd dat Netwerk geen missionair programma mocht worden. Maar Netwerk is er
wel een ander programma door geworden. Het is altijd een verstandshuwelijk
gebleven.'

De echte schok kwam vorig jaar, toen KRO-directeur Ton Verlind aankondigde dat
zijn omroep zich uit Netwerk zou terugtrekken. Labeur was er altijd al bang voor
geweest. 'De KRO heeft Netwerk altijd gedoogd, maar er nooit echt van gehouden.
Ze hadden de actualiteiten liever in eigen hand gehouden. De NCRV niet. Wij
zagen het nut van de samenwerking. De KRO kon eigenlijk niet uitstaan dat ze de
glorie van Netwerk niet voor zichzelf kon opeisen. KRO-voorzitter Frans Slangen
heeft zelfs in een interview gezegd dat hij Netwerk wel alléén zou willen maken.
Dat was helemaal van een zeldzame arrogantie. Verlind boog dat vervolgens
zogenaamd terug, maar hij dacht er precies hetzelfde over.'

Voelde u het als verraad?

'Dat is te zwaar. Maar ik ben wel woest op ze geweest. Niet eens zozeer op Ton
Verlind. Al was zijn beslissing kortzichtig en verre van sjiek, ik wist hoe hij
erover dacht. Maar de KRO-redactie had ook in opstand moeten komen. Ze hadden
moeten zeggen: 'Donder op, wij maken samen een heel goed programma en dat moet
zo blijven.' Maar ze hebben niks gedaan, helemaal niks. Ook de hoofdredacteur
niet. Op tv-journalistiek gebied vind ik Netwerk het belangrijkste wat ik in
mijn loopbaan heb ontketend. Het is werkelijk verbijsterend te moeten aanzien
hoe zo'n prachtprogramma doelbewust naar god is geholpen, uitsluitend vanwege
omroeppolitiek. Het programma is verkracht en weggezet, om volstrekt
onjournalistieke redenen. Het geeft aan hoe ziek Hilversum soms is.'

Waar lijdt het dan aan?

'Aan een gruwelijke herverzuiling. Gewoon: terug naar de jaren vijftig. Alles
wat is opgebouwd aan samenwerking wordt kapot getrokken vanwege individuele
omroepbelangen. We maken Netwerk nu vanaf twee locaties. Dat wilde de EO per sé.
Ik durf het nauwelijks te zeggen, maar we hebben twee identieke decors laten
bouwen. Een bij de EO, en een bij de NCRV. Het programma wordt onder dezelfde
titel vanuit twee huizen gemaakt, met alle extra kosten van dien. De klok is -
kortom - tien jaar teruggezet.'

Waarom maakt de NCRV dan niet gewoon weer Hier en Nu?

'De merknaam Netwerk is goed ingebrand. Dat moet je niet veranderen. Ik hoop
vurig dat het programma zal overleven. Maar als dat niet lukt, moet je niet
teruggrijpen naar Hier en Nu. Dan liever een formule à la Sixty Minutes. Een
soort Zembla op z'n NCRV's.'

Het had nauwelijks gescheeld of hij was een KRO-man geweest. In 1976
solliciteerde toenmalig Elsevier-redacteur Labeur bij Brandpunt. Hij bleef over,
samen met Ton Schuurmans (de later hoofdredacteur van het Nieuwsblad van het
Noorden). Schuurmans won de strijd. 'Hij was katholiek, ik niet.' Toen kort
daarna ook Hier en Nu een redacteur zocht, werd Labeur daar aangenomen.

Gouden verslaggeversjaren waren het, die hem naar alle brandhaarden in de wereld
voerden. Van Teheran naar Belfast, van Libanon naar Cambodja. En hij werd een
van de vaste interviewers van de minister-president. Hij wil, zegt Labeur, zeker
niet vervallen in ouwelullenverhalen. 'Maar het was gewoon de beste tijd voor
actualiteitenrubrieken. En er keken miljoenen mensen naar.'

Hij versloeg het Sobibor-proces in Hagen, interviewde Menachem Begin en
ontmoette nazi-architect Albert Speer. 'Een fascinerende man. Al hoorde ik zijn
huishoudster op de gang over mij zeggen: 'Wahrscheinlich Jude, aber nicht ganz
sicher.' Kijk, hier heeft hij nog het boek dat Speer voor hem signeerde. 'Für
Cees Labeur-- Albert Speer', staat er op het schutblad, in opvallend verfijnd
vulpenschrift. 'Moet je je vóórstellen', zegt hij. 'Hier staat dus gewoon
dezelfde handtekening die honderdduizenden mensen de dood heeft ingejaagd.'

Hij heeft de actualiteitenverslaggeving door de jaren heen steeds bondiger zien
worden. Een duidelijke vooruitgang, aldus Labeur: 'Het is van caleidoscopisch
naar metaforisch gegaan. Een verslaggever van ons zag in de Nieuwmarktbuurt ooit
een briefje hangen. Geschreven door een moeder van een jongen, die op diezelfde
plek aan een overdosis was overleden en die anderen daarvoor wilde waarschuwen.

We hebben die vrouw opgespoord en haar het verhaal laten vertellen. Dan heb je
een veel indringender verhaal over drugsverslaving dan wanneer je een hele rij
deskundigen afloopt. Door die uitvergroting krijgt het zeggingskracht. Dat doen
we nu veel beter dan vroeger.'

Het ego van televisiejournalisten is er in de loop der tijd bepaald niet kleiner
op geworden, heeft Labeur gemerkt. 'Tv-verslaggevers zijn uitermate arrogant.
Wat was het een shock toen staatssecretaris Medy van der Laan opeens over Nova
begon. Datzelfde zag je bij Netwerk. Gaat het over óns? Wat krijgen we nou! Wij
zijn toch onkwetsbaar? Wij staan boven de discussie, omdat wij als journalisten
over de belangrijke dingen in het leven gaan. Wij gaan over het Generaal Pardon
en over Verdonk. Aan ons moet je niet komen.

Die arrogantie is misplaatst in een tijd waarin iedereen moet inleveren. Ze
liepen bij mij de afgelopen maanden allemaal te kankeren over dat slechte
uitzendtijdstip van Netwerk. Ik heb gevochten om Netwerk naar half 9 te krijgen.
Dat is met heel veel bloed, zweet en tranen gelukt. En wat denk je? Ik heb van
niet één iemand van Netwerk een reactie gekregen, behalve van de hoofdredacteur.
Dat heeft me wel teleurgesteld. Die vanzelfsprekendheid van natuurlijk zitten
wij op half 9 deugt natuurlijk niet.'

De grote succesprogramma's van Hilversum als Boer zoekt vrouw, Mooi weer De
Leeuw of Koefnoen komen steevast van andere omroepen. De NCRV is een beetje de
zieke man van Hilversum geworden.

'Zo erg is het gelukkig niet. Maar het is waar dat we te weinig aan
programmavernieuwing hebben gedaan. Voor een deel komt dat, doordat programma's
als Taxi, De Rijdende rechter en Praatjesmakers als amusementstitels heel lang
succes hebben gehad. Dan leun je makkelijk achterover. Inmiddels moet je
erkennen dat ze sleets beginnen te raken.'

Ook nieuwe NCRV-titels als TV-Toppers en Denkend aan Showroom zijn gestoeld op
oude glorie.

'TV-Toppers heeft het goed gedaan, maar is zeker geen voorbeeld van
programmavernieuwing. Daar staan programma's als Hello Goodbye, de BZT-show en
Man bijt hond tegenover.

Man bijt hond is een aangekocht format uit België

'Als je de Belgische en de Nederlandse versie vergelijkt, zie je enorme
verschillen. Wij hebben er een typisch NCRV-programma van gemaakt: de gewone man
een stem geven. Het kleine nieuws groot brengen, en het grote nieuws klein. Dat
is onze kracht.'

Hoe komt het dat de NCRV zich programmatisch zo weinig heeft vernieuwd?

'Een belangrijke reden is dat de terreinen die wij belangrijk vinden, zich niet
voor spectaculaire vernieuwingen lenen. Kijk naar Rondom Tien: dat mag best een
verfje hebben. Maar we hebben het willens en wetens gehandhaafd, omdat het
vertegenwoordigt waar de NCRV voor staat.

'Wij zijn de enige omroep die consequent een maatschappelijk relevant
discussiepodium wil blijven aanbieden. Dokument is een goed voorbeeld. De NCRV
is de enige omroep die structureel maatschappelijk betrokken documentaires
levert.

'We besteden ook veel tijd aan levensbeschouwelijke programma's. Op dat thuisnet
dat tot voor kort bestond, pasten die ook goed. Nu de hele boel door elkaar is
geschud, is de context verdwenen. Daardoor is de NCRV zijn veiligheid
kwijtgeraakt.

'De KRO is de meest succesvolle publieke omroep. Ik kijk daar met bewondering
naar. Boer zoekt vrouw, De reünie, Memories; allemaal slim gedaan. Tegelijk heb
ik altijd gevonden dat de KRO het veel makkelijker heeft dan wij. De KRO heeft
een homogene achterban. Daar komt bij dat de levensbeschouwing van de KRO voor
een groot deel wordt betaald door de RKK. Ze laten hun levensbeschouwing handig
financieren door de bisschoppen en hebben zo hun handen vrij voor een brede
programmering. Zo'n mecenas hebben wij niet.'

De KRO laat zijn identiteit door anderen betalen?

'Vind ik wel. Terwijl wij het zelf doen. Bovendien hebben wij toegestaan dat de
IKON - ooit opgericht als een protestante RKK - een zelfstandige omroep is
geworden. Aan onze kant is een soort GroenLinks-achtige omroep ontstaan die
vrolijk zijn gang gaat. Ze maken documentaires, Paul Rosenmöller speelt nu
opeens de agnost die voor de IKON de wereld rondreist. Zeer opmerkelijk. Dat
hadden we als NCRV nooit goed moeten vinden.'

Je reinste branchevervaging?

'Precies. Ik vind dat de IKON gewoon kerkdiensten moet uitzenden. Niks eigen
documentaires en talkshows. Wat dacht je van de NPS? Wij moeten keihard voor
onze leden vechten, de NPS heeft zendtijd zonder leden te hebben. Daar klopt
toch iets niet?'

Dus toch maar opheffen die NPS?

'Wat Medy wilde? Misschien. Ik had in elk geval gewild dat die rare splitsing
(tussen NOS en NPS) er nooit was gekomen. De NPS maakt een aantal zeer goede
programma's, met een algemeen belang. Die hadden gewoon bij de NOS gemoeten.'

U noemt allemaal externe factoren die bijdragen aan een zwakkere NCRV. Maar een
sterke NCRV hoeft toch voor geen IKON bang te zijn?

'Natuurlijk hebben we zelf ook dingen laten liggen. Daarom hebben we een grote
afdeling Programmaontwikkeling opgezet. Ik ben ervan overtuigd dat daar mooie
dingen uit gaan komen.

'De NCRV heeft een groot potentieel aan kwaliteit en creativiteit, maar ook een
beetje 'een De Leeuw-trauma'. 'Daardoor zijn we de afgelopen jaren overmatig
voorzichtig geweest. Anders hadden we allang iets Koefnoen-achtigs ontwikkeld.'

Paul de Leeuw werd in 2002 door de NCRV binnengehaald voor de grote
amusementsprogramma's. Maar Herberg De Leeuw werd halverwege het seizoen
gestopt. Labeur denkt er met zeer gemengde gevoelens aan terug. 'De Leeuw heeft
in het begin heel aardige programma's voor ons gemaakt. Zo Vader Zo Zoon heeft
hij echt vernieuwd. Er stapten duizenden leden op, maar toch lieten we hem zijn
gang gaan.

'Ook die Herberg was leuk. Maar toen kwamen die affaires met Anneke Grönloh en
Smalhout en de uitzending rond het overlijden van Claus. Hij ging echt drie
bruggen te ver.'

Jullie wisten toch wie jullie in huis gehaald hadden?

'Paul de Leeuw heeft ons bewust genaaid. Dat vind ik echt. Kijken hoe ver hij
kon gaan. Na Grönloh hebben we heel duidelijke afspraken met hem gemaakt. Maar
hij deed het gewoon wéér.'

Uiteindelijk werd programmadirecteur Harry Hemink geslachtofferd. Hij werd in
januari 2003 ontslagen.

'Daar heeft onze toenmalige voorzitter Kees Klop een bedenkelijke rol in
gespeeld. Hemink heeft de moed gehad om na de affaire-De Leeuw een heel eerlijk
Pieter van Vollenhoven-achtig rapport te schrijven. Over wat er precies was mis
gegaan en wat we daarvan zouden kunnen leren. Klop greep dat aan om Hemink de
schuld te geven. Harry was heus niet onfeilbaar, maar hij is hier volkomen
onterecht op afgerekend.'

Hebt u zelf overwogen om ook op te stappen?

'Jazeker. Het was schandalig wat er gebeurde. Maar Harry wilde onder geen beding
dat ik op zou stappen. Dat zou de zaak en de NCRV volgens hem niet dienen.'

Een half jaar later overleed Hemink aan kanker. Tot een week voor zijn dood
heeft hij moeten onderhandelen over zijn afkoopsom.

'Dat was vooral Kees Klop. En Klop klopte niet, zal ik maar zeggen. Het ontslag
van Harry is een grote schram op mijn NCRV-tijd. Dat hij zo kort daarna is
gestorven, maakt het helemaal tot een gruwelijk hoofdstuk. Uiteindelijk is Klop
zelf gelukkig ook bij de NCRV verdwenen. Toen hij bekendmaakte dat we allemaal
een workshop christendom moesten gaan volgen, was de maat vol.

'Inmiddels is er een heel prettige nieuwe voorzitter. Leo Born, een
oud-legerpredikant, met zijn voeten stevig op de grond. Nu gaat het weer veel
beter. Het bedrijf deugt, er zitten uitstekende mensen en er heerst een goede
cultuur Ik hoop zeer dat de NCRV overleeft. Dat is die omroep waard. Het staat
of valt met het bedenken van nieuwe programma's en het ontwikkelen van
onderscheidend vermogen. Dat is in principe voldoende in huis. Maar het zal erop
of eronder worden.'

LOAD-DATE: December 29, 2006

LANGUAGE: DUTCH; NEDERLANDS

NOTES: 'Als Netwerk in drie à vier maanden niet minstens een half miljoen
kijkers trekt, is het gedaan'; Hier en Nu; Cees Labeur is 36jaar actief geweest
in de journalistiek. Bij de NCRV trad hij in 1977 in dienst als
televisieverslaggever van het actualiteitenprogramma Hier en Nu. Hij maakte
reportages van de oorlogen in het Midden-Oosten, Cambodja en Bangladesh en over
de nasleep van de Tweede Wereldoorlog. Als eindredacteur actualiteiten was hij
verantwoordelijk voor de uitzendingen van Hier en Nu. In 1996 ging dat programma
op in Netwerk, een gezamenlijk project van NCRV, KRO en AVRO. Labeur ging in
1997 deel uitmaken van de NCRV-directie. De KRO trok zich vorig jaar terug uit
het programma. De EO heeft de plaats van de AVRO ingenomen.

GRAPHIC: 30VV5open_ph01, Cees Labeur: 'Het is verbijsterend dat zo'n
prachtprogramma doelbewust naar god is geholpen.', Foto Joost van den Broek / de
Volkskrant

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                               2 of 148 DOCUMENTS



                                 de Volkskrant

                               December 30, 2006
                                    zaterdag

Spreekt de politiek begrijpelijke taal?;
Peiling Haags Jargon

BYLINE: Douwe Douwes; Mark Misérus

SECTION: BINNENLAND; Blz. 4

LENGTH: 614 woorden

SAMENVATTING:

Minister Zalm vindt dat de Tweede Kamer begrijpelijkere taal moet gebruiken.
Niet zo archaïsch, meer van deze tijd. Is het Haagse jargon zo onduidelijk?
Waarom kiezen politici soms voor een brij van woorden?

VOLLEDIGE TEKST:

Wessel Visser, directeur van Bureautaal, een bedrijf dat begrijpelijk Nederlands
probeert te bevorderen: 'Het eerste voordeel van klare taal is natuurlijk dat
iedereen begrijpt waar het over gaat. Maar er is een tweede. Het blijkt dat
teksten in eenvoudig Nederlands juridisch sterker en robuuster worden. Wij zijn
nu met juristen bezig de Grondwet in eenvoudig Nederlands te herschrijven, en
het blijkt dat die daarvan eenduidiger wordt.'

Gerrit Zalm, in NRC Handelsblad: 'Moties in de Tweede Kamer beginnen standaard
met de zin 'De Kamer, gehoord de beraadslaging' en besluiten met 'en gaat over
tot de orde van de dag'. Praktisch gezien zijn die zinnen vaak leugens (...) Een
aangenomen motie van wantrouwen tegen een kabinet kan bijvoorbeeld niet worden
gevolgd door de orde van de dag. Dat zal de orde van de dag ontwrichten. Wat is
trouwens de orde van de dag? Met dit soort archaïsch taalgebruik vervreemdt de
Tweede Kamer zich van de gewone burger.'

Gerdi Verbeet, voorzitter van de Tweede Kamer: 'Ik heb zowel bij de aanvaarding
van het voorzitterschap als bij mijn eindejaarstoespraak gepleit voor
begrijpelijk taalgebruik. Ik ben van plan het onderwerp aan de orde te stellen
in de commissie voor de werkwijze, want het is uiteindelijk een zaak van de
Kamer zelf.'

Huisdichter Cornelis, taalliefhebber en poëet: 'Den Haag is geen plek waar een
dichter zich thuis voelt. Ik word niet warm van de manier waarop er daar wordt
gesproken. Maar niet alle politici zijn hetzelfde. Jan Marijnissen kan toch heel
klare taal gebruiken en, net zoals Den Uyl, met veel elan betogen. Maar ik rijm
liever over sport. En net heb ik nog een gedicht gemaakt van de roofvogels die
nooit meer in de lucht naar hun prooi zoeken, maar rustig op een paaltje langs
de snelweg zitten te wachten. Een gedicht over Verdonk maken? Het zou kunnen.
Maar niet voor morgen.'

Zalm: 'De recente uitspraak 'keurt deze handelwijze van de minister voor
Vreemdelingenzaken en Integratie af' betekent voor een gewoon mens niet meer en
niet minder dan dat de Tweede Kamer het met de handelwijze van de minister
oneens is. De Kamer rept niet over het gevolg dat eraan verbonden moet worden,
terwijl er allerlei alternatieve formuleringen mogelijk zijn die dat wel
duidelijk maken.'

PvdA-Kamerlid Jeroen Dijsselbloem, opsteller van de asielmotie, waarin het
beleid van minister Verdonk werd afgekeurd: 'We hadden wel een motie kunnen
maken waarin stond dat de minister weg moest. Dan had het kabinet de volgende
dag gezegd: ze is weg. Maar haar beleid zou zijn voortgezet. Dat was onze
grootste vrees. Ik ben niet geïnteresseerd in het opstappen van ministers. Ik
wil dat ze de moties uitvoeren die door een meerderheid van de Kamer worden
gesteund.'

Visser: 'Een functie van onduidelijke taal kan zijn om te vermijden dat je
vertelt waar het op staat. Het klinkt vriendelijker als Aart Jan de Geus zegt
dat hij knelpunten in de sociale zekerheid wil aanpakken, dan dat hij zegt de
uitkeringen te verlagen. Maar veel vaker gebruiken Kamerleden dit soort taal
omdat het hun jargon is, net zoals specialisten in het ziekenhuis of juristen in
een rechtbank dat hebben.'

Dijsselbloem: 'Natuurlijk zijn moties voor een deel archaïsch, want het is
gebruikelijk om met een vaste zin te beginnen en te eindigen. Maar ik denk dat
het publiek op de tribune nog minder begrijpen van een minister die geen gehoor
geeft aan de wil van de Kamer dan een paar moeilijke woorden.'

Douwe DouwesMark Misérus

LOAD-DATE: December 29, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                               3 of 148 DOCUMENTS



                                 de Volkskrant

                               December 28, 2006
                                   donderdag

Verlaat de retoriek van de kloof in de samenleving

SECTION: FORUM; Blz. 12

LENGTH: 1164 woorden

SAMENVATTING:

Ayaan Hirsi Ali heeft met haar felle kritiek op de islam de weerbaarheid onder
moslimvrouwen versterkt, steltYolanda van Tilborgh. En al wordt zij geen
ijkpunt, eenreferentiepunt zal ze blijven.

VOLLEDIGE TEKST:

Ayaan Hirsi Ali's gedachtengoed en stijl zijn nauwelijks nog een ijkpunt in de
discussie over moslima's. Dit stelde Jos de Beus, hoogleraar politieke theorie,
tijdens het Volkskrant-debat 'Heeft Ayaan meer kwaad dan goed gedaan?' (Het
Betoog, 9 december). Echter, diverse participanten aan het publieke
integratiedebat relativeren zijn conclusie.

Voorafgaand aan Hirsi Ali's vertrek uit Nederland beschreven critici Hirsi Ali's
gevolgen voor de samenleving bepaald niet als flauw. De opponenten, vaak van
PvdA-huize, wierpen hiertoe metaforen in de strijd als 'wij/zij denken',
'polarisatie', 'tweespalt' en 'botsende beschavingen'. Zo was het niet alleen
imam Fawaz Jneid van de As Soennah-moskee die, om Hirsi Ali's destructieve
kracht aan te geven, de samenleving typeerde als 'uiteengerukt vanwege haar
optreden'. Ook burgemeester Jacques Wallage signaleerde 'een vergiftiging van
het maatschappelijke klimaat'. De aangeduide kloof, specificeerde politica
Nebahat Albayrak, zou in Nederland ontstaan doordat moslims in hun schulp kropen
vanwege Hirsi Ali en haar anti-islam denkbeelden.

Deze 'kopschuwe mensen' zouden zich vervolgens 'in hun godsdienst verschansen',
voorspelde (oud-)burgemeester Margreeth de Boer, hetgeen betekende dat zij de
westerse waarden meer dan voorheen gingen afwijzen, volgens burgemeester Job
Cohen.

Deze veronderstelde kloof - een opmerkelijke overschatting van Ayaan Hirsi Ali's
symbolische macht - wordt door haar critici ook nu nog als strijdmiddel in het
integratiedebat ingezet. Volgens Kamerlid Naïma Azough (GroenLinks) heeft Hirsi
Ali met haar uitlatingen vervreemding gegenereerd onder moslims, zodat deze
islamiseren om niet bij het (blijkbaar nog bestaande) 'kamp van Ayaan' ingedeeld
te hoeven worden. Achter de poging om het in toenemende mate dragen van
hoofddoeken door moslima's op Hirsi Ali's conto te schrijven, scharen zich
publiciste Nikita Shahbazi, hoogleraar Halleh Ghorashi en universitair docente
Kaouthar Darmoni.

Via het argument van de wij/zij-kloof hopen Ayaans critici het onrecht in
Nederland tegenover moslims aan te tonen, om de door hun ervaren vernedering en
discriminatie te verlichten. Daarnaast gebruiken maatschappelijk gestegen
vrouwen van islamitische afkomst (maar ook autochtone feministen) de 'kloof' om
Hirsi Ali's welslagen - het politiek zichtbaar maken van onderdrukte
moslimvrouwen - te relativeren. Niet alleen was de emancipatiestrijd van
moslimvrouwen allang gaande voordat Hirsi Ali voet aan land zette, haar succes
zou ten koste zijn gegaan van de ontwikkeling van moslima's die geen
mishandeling kennen, zeggen politica Azough en schrijfster Nazmiye Oral.

Ten slotte beogen Ayaans opponenten de ongelijkheid te herstellen in het
'gehoord worden' - Hirsi Ali heeft immers bij gewone burgers evenals bij
politici een jaloersmakende aandacht weten af te dwingen. Om de als dominant
ervaren retoriek van Hirsi Ali te evenaren, hanteren zowel Wallage, Fawaz als
Ghorashi de kloofmetafoor als dreigement: veel moslims zullen door islamcritici
niet integreren, maar radicaliseren.

De kloofargumentatie heeft, ondanks een goedgekeurd streven naar sociale binding
in de maatschappij, bijwerkingen die met name verontwaardigde moslimjongeren
geenszins op weg helpen. Ze zorgt er onbedoeld voor dat de status van Ayaan als
fenomeen, die moslims zo dwars zit (en waarvoor 'Nederlanders' verantwoordelijk
zijn volgens Al Nisa-voorzitter Ceylan Pektas-Weber), in leven wordt gehouden.

De tegenstanders, onder wie veel jonge moslims, zien bovendien de media, volgens
een ingeslepen veronderstelling, als de ultieme veroorzakers van de kloof in de
Nederlandse samenleving. Dat prominente oud-politici als Hans Dijkstal en
Mohammed Rabbae zich in de media lieten gelden met het manifest 'Eén land, één
samenleving' lijkt nauwelijks bekend. Shahbazi, Ghorashi en Darmoni verwijten de
media een dermate 'overdrijvende aandacht' voor Hirsi Ali dat haar denkbeelden
de maatschappij hebben kunnen domineren. Dit zou de 'ruimte voor zelfreflectie
en emancipatie' binnen minderheidsgroepen hebben beknot. Maar diezelfde media
hebben, naast het plaatsen van een grote hoeveelheid neutrale berichten over
Hirsi Ali, zeker net zoveel critici als supporters het woord gegeven in het
debat over emancipatie van moslima's, volgens mijn analyse over een aantal
jaren.

Anders gezegd: moslims hebben meer medestanders dan zij denken.

Uiteindelijk onderschatten Hirsi Ali's critici die het argument van de
wij/zij-kloof inzetten, de weerbaarheid van de diverse moslimvrouwen. Door het
benoemen van de overeenkomsten tussen moslims en niet-moslims proberen moslima's
spreekwoordelijk de botsing der culturen te voorkomen. Met gelaagde
redeneertactieken weten velen de 'verschrikkelijke loyaliteitsconflicten' te
hanteren, die volgens GroenLinks-fractievoorzitter Femke Halsema door Hirsi Ali
zouden zijn toegebracht en waardoor zij hebben moeten kiezen tussen enerzijds
hun geloof en gemeenschap en anderzijds de Nederlandse samenleving.

Niet alleen onder opgeleide moslima's, ook onder hen die geïsoleerd leven, is de
meningsvorming door Hirsi Ali's controversiële optreden gestimuleerd, is mijn
bevinding. De Organisatie Marokkaanse Vrouwen in Amsterdam meldt een grotere
geneigdheid bij moslima's over mishandeling te praten tijdens de door hen
aangeboden cursussen. Ook hebben moslimvrouwen meer kennis gezocht om zich in de
discussie met islamcritici te kunnen verweren, bevestigt publiciste Fadoua
Bouali in het blad Contrast.

Juist de jongere moslima's laten zien dat ze er trots naar streven de morele
waarden uit de Koran te combineren met emancipatie. Zo logenstraffen ze niet
alleen Hirsi Ali, maar ook haar critici met hun vrees voor verschansing in het
geloof en afkeer van de samenleving.

Annebregt Dijkman, hoofdredacteur van Marokko Media, lijkt daarom alle
representanten van de moslimgroep indirect te vragen de retoriek van de
wij/zij-kloof te laten varen en hun achterban te wijzen op de ondersteunende
sociale instituties, zoals door rechtsgeleerde Kees Schuyt beschreven (het
Betoog, 11 november). Zij doet dit door imam Abdul-Jabbar van de Ven te
verzoeken moslimjongeren te leren zich niet langer nederig op te stellen in de
samenleving. 'Leer ons dat wij zelf de overheid, de media, de politiek en de
rechterlijke macht kunnen en moeten zijn' (Forum, 15 december).

Verwijst Dijkman hierbij ondanks alles naar Ayaan Hirsi Ali, ooit moslima en
buitenstaander, die voor conflictbeslechting het open debat zocht en vanuit al
haar zintuigen voelde: 'Ook ik vorm de politiek, ook ik vorm de media'? Zelfs al
zal Hirsi Ali met haar felle kritiek op de islam in de verste verte geen ijkpunt
worden voor moslima's en moslims, ze blijkt niettemin ook in dat opzicht nog wel
degelijk een referentiepunt te zijn.

LOAD-DATE: December 27, 2006

LANGUAGE: DUTCH; NEDERLANDS

NOTES: Yolanda van Tilborgh is auteur van Wij zijn Nederland. Moslima's over
Ayaan Hirsi Ali (Van Gennep).

GRAPHIC: pag 5 betoog

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                               4 of 148 DOCUMENTS



                                 de Volkskrant

                               December 23, 2006

De beschaving komt er aan;
Achtergrond Nieuw kabinet

BYLINE: Sanne ten Hoove en Mark Misérus

SECTION: HET VERVOLG; Blz. 26

LENGTH: 2136 woorden

SAMENVATTING:

Hoe gaat Nederland eruitzien met een regering van CDA, PvdA en ChristenUnie? Mag
er nog worden gegokt, gestaakt en geblowd? Mogen bordelen open blijven en kunnen
homo's nog trouwen? 'Rouvoet zal iets terugverlangen.' Door Sanne ten Hoove en
Mark Misérus

VOLLEDIGE TEKST:

'Ik ben ontzettend bang. En mijn hond ook, want die blaft ervan.' Bestuurslid en
woordvoerster Metje Blaak van De Rode Draad, de vakbond voor prostituees, vreest
een kabinet van CDA, PvdA en de ChristenUnie. De laatste partij vindt dat seks
'geen consumptiemiddel' is. Bordelen moeten hun deuren sluiten en hoerenlopers
worden vervolgd, zo is te lezen in het verkiezingsprogramma.

Zo'n vaart zal het wel niet lopen, denkt Blaak. Maar het nieuwe kabinet gaat
vast de regels aanscherpen. Voor je het weet kunnen hardwerkende vrouwen hun
beroep niet meer legaal uitoefenen. 'Dan verdwijnen ze in het illegale circuit.
En daar zijn ze veel onveiliger.' De ex-prostituee is ervan overtuigd: met het
CDA en de ChristenUnie in een regering zet Nederland 'alle stappen terug die het
nu voorloopt op Europa'. Als Rouvoet iets zegt, lijkt het alsof ze haar opa en
oma hoort. 'Zo van: wat is het toch een vervloekte wereld.'

De Staatsloterij zit evenmin te wachten op een 'rooms-rode' coalitie. De
ChristenUnie vindt gokken verderfelijk en wil de oudste loterij van Nederland
daarom verbieden. Nooit meer meedoen met de Oudejaarsloterij. De mensen zullen
dat erg gaan missen, voorspelt de Staatsloterij. Zo erg dat ze hun heil in het
illegale circuit zullen zoeken. En dat is helemaal nergens voor nodig, zegt een
woordvoerder. 'De Staatsloterij heeft in haar tachtigjarige bestaan haar nut wel
bewezen.' Verder wil hij niets zeggen.

Ook Holland Casino houdt zich liever op de vlakte. Moet het staatsbedrijf haar
deuren volgend jaar sluiten? 'We willen inhoudelijk niet op een nieuw kabinet
vooruitlopen', zegt een woordvoerder. 'Maar we gaan ervan uit dat onze
vijfduizend mensen nog jaren naar eer en geweten invulling zullen blijven geven
aan het kansspelbeleid.'

Alex Langius, wethouder voor de ChristenUnie in Assen, zegt dat mensen niet bang
hoeven zijn. 'We zijn geen Taliban die het land binnenrolt om van de ene op de
andere dag het leven van de mensen op zijn kop te zetten.' Buitenstaanders
moeten het partijprogramma vooral niet te serieus nemen, zegt Langius. 'Dat
vormt ons droombeeld. Het zijn geen keiharde eisen.'

Assen is een van de vijftien gemeenten waarin de ChristenUnie met het CDA en de
PvdA het college vormt, zo blijkt uit onderzoek van bureau SGBO. Sinds de
gemeenteraadsverkiezingen in maart, waarbij de ChristenUnie als een van de
grootste winnaars uit de bus kwam, maakt de partij in één op de zeven gemeenten
deel uit van het bestuur. Niet alleen in traditioneel zwaar gelovige bolwerken
als Bunschoten en Urk, maar ook in Utrecht, Leiden en Apeldoorn.

Dat de partij pleit voor een casinoverbod, een bordeelverbod, een verbod op
'moreel verlagende kunst', een softdrugsverbod, een staakverbod, een verbod op
hoge schulden, een verbod op aanstootgevende reclame, zegt allemaal niets. De
ChristenUnie hoeft echt niet zo nodig te scoren, zeggen bestuurders keer op
keer. Aan bestaande verworvenheden wordt niet getornd. Abortus en euthanasie
blijven onder voorwaarden natuurlijk toegestaan, verzekert fractievoorzitter
Rouvoet. En homo's kunnen gewoon blijven trouwen.

Maar de ChristenUnie heeft natuurlijk wel ambities, zegt Gerrit Voerman,
directeur van het Documentatiecentrum Nederlandse Politieke Partijen. 'Een
commissie die zich buigt over de abortuspraktijk is niet genoeg. Rouvoet moet op
één punt scoren, dat vraagt de achterban. Wat dat kan zijn? Ik heb geen idee.
Maar je kunt niet verwachten dat het volgende kabinet alles bij het oude laat.
Rouvoet zal, in ruil voor regeringsdeelname, iets terugverlangen.'

D66-leider Pechtold ziet de bui al hangen. Onophoudelijk waarschuwt hij voor het
gevaar Rouvoet. De christen-politicus ging tijdens de verkiezingsstrijd ethische
discussies uit de weg, maar probeert nu in de achterkamer liberale
verworvenheden terug te draaien, volgens Pechtold. 'We zien nu de ware Rouvoet.
Hij heeft zich ontmaskerd', zei hij afgelopen zaterdag in het tv-programma NOVA.
Hij vreest dat een kabinet met Rouvoet het huidige moratorium op
stamcelonderzoek handhaaft.

Rommelen met Gods schepping is immers verboden volgens de christelijk-orthodoxe
doctrine. 'Terwijl stamcelonderzoek van groot belang is in het onderzoek naar
kanker, diabetes, Parkinson en tal van andere ziektes.' Nederlandse medici
zullen naar Engeland vertrekken als ze in hun onderzoek worden belemmerd,
voorspelt de D66-leider.

Maar Pechtold heeft het tij niet mee. Normen en waarden, en dan vooral de
christelijke, zijn niet weg te denken. Toen premier Balkenende er in 2003 als
één van de eersten over begon, werd hij vooral uitgelachen. VVD'ers grinnikten
om zijn oubollige burgermansmoraal. 'Wormen en maden', grapten ze.
'Tegeltjeswijsheden', oordeelde vice-premier Zalm.

Maar vier jaar later lacht vrijwel niemand meer om Balkenende. Partijen die
hamerden op nette omgangsvormen (ChristenUnie, SP, Partij voor de Vrijheid)
wonnen flink tijdens de laatste verkiezingen. Anno 2006 zwelt de kritiek op de
abortus- en euthanasiepraktijk langzaam aan. Balkenende krijgt complimenten als
hij pleit voor meer respect en fatsoen.

De kans op christelijke fatsoenspolitiek is groot. De partijen die het individu
vooropstelden, VVD en D66, hebben aan macht ingeboet. Voerman vindt dat een
teken aan de wand. 'Deze uitslag weerspiegelt de veranderende tijdgeest.' Ja,
dat was in 1994 toch wel anders, zegt de historicus. Hij pakt het politieke
jaarboek 1994 erbij en leest de verkiezingsuitslag hardop voor. 'VVD 31 zetels,
D66 24 zetels-- Samen dus 55 zetels.' Verrast: 'Moet je nagaan, ruim eenderde!'

Na de verkiezingen van 1994 begon de liberale zegetocht in het landsbestuur. Het
marktwerken vierde hoogtij, de strijd tegen het communisme was definitief
gestreden. De Paarse kabinetten voeren een neo-liberale koers, PvdA-leider Kok
had zijn ideologische veren afgeschud en iedereen leek tevreden, vooral toen de
bomen tot in de hemel groeiden. Dat waren nog eens mooie tijden, vindt Pechtold.
Eindelijk werden zaken uit de jaren zestig - euthanasie, het homohuwelijk -
omgezet in wetgeving. Winkels mochten ook 's avonds en op zondag open. Allemaal
dankzij D66.

Een rooms-rode coalitie kan deze liberale verworvenheden op het spel zetten,
waarschuwt hij. 'Het is de tegenhanger van Paars. CDA, PvdA en ChristenUnie zien
de staat alle drie als hoeder. D66 gaat juist uit van het individu.' Maar de
mensen vinden al jaren dat het individualisme is doorgeschoten. Ze hebben
behoefte aan geborgenheid en gemeenschapszin, blijkt steeds opnieuw uit studies
van het Sociaal en Cultureel Planbureau .

'En de religieuze dimensie is terug', zegt CDA-ideoloog Anton Zijderveld.
'Mensen durven weer te zeggen dat ze christelijk zijn. Heel lang was dat niet
zo. Over het geloof praatte je niet, dat stopte je onder het tapijt.' De opkomst
van de islam heeft dat veranderd, denkt hij. 'Mensen gaan zich steeds meer
verdiepen in datgene wat ons bindt: de joods-christelijke waarden. Volgens hem
voelen moslims zich daardoor niet bedreigd. 'Ze vinden het juist raar dat wij er
nauwelijks over praten. Zij vragen mij: hoe kan dat? Dit is toch een christelijk
land?'

Zijderveld hoopt dat Balkenende en Rouvoet de tijdgeest te verzilveren. Wat hem
betreft maken ze als eerste een einde aan het marktdenken. Nu de
verzorgingsstaat is gerepareerd, is de tijd daar rijp voor, denkt de
CDA-ideoloog. 'Sinds Lubbers zijn we bezig met het reformeren van de
verzorgingsstaat. Het was destijds, in de jaren tachtig, hard nodig. Tijdens
Paars ging het gewoon door. En wat deed Balkenende? Die deed er nog een schepje
bovenop. Ik had verwacht dat Jan Peter Balkenende tegenwicht zou bieden met zijn
waarden en normen. Maar dat is helaas niet gebeurd. De kabinetten-Balkenende
zijn uiteindelijk toch Zalm-kabinetten geworden.'

De PvdA lijkt een geschikte medestander. De partij bepleit nog minder
marktwerking dan het CDA, bijvoorbeeld in de zorg. Daarnaast zijn PvdA'ers niet
langer bang om moraliserend uit de hoek te komen. Toen Talpa het programma De
Gouden Kooi uitzond, klommen de Kamerleden Kalsbeek en Dijsselbloem direct in de
pen. Kon de Kinderbescherming niet ingrijpen, vroegen ze aan minister Donner van
Justitie. Want het kon toch niet zo zijn dat een 32-jarige vrouw zich vrijwillig
liet opsluiten in de Gouden Kooi, terwijl ze twee kinderen van 6 en 9 jaar oud
achterliet? Eerder maakte de partij zich druk over rapclips met veel bloot,
'hufters' in de buurt, scooters op de stoep en de drinkgelagen onder jongeren.

Dat PvdA'ers anderen de les lezen is niet verwonderlijk, zegt Paul Lucardie, net
als Voerman verbonden aan het Documentatiecentrum Nederlandse Politieke
Partijen. Volgens hem is het moralisme bij de PvdA nooit helemaal weggeweest.
'Hoewel het voor de oorlog wel sterker was. Toen kende de partij veel
geheelonthouders, die zich verenigd hadden in de Blauwe Knoop.' De leden hoopten
dat dankzij hun goede voorbeeld de gewone man de fles zou laten staan.

Willem Drees leefde bewust heel zuinig. Hij zou zelfs droge biscuitjes hebben
geserveerd bij de koffie. 'Nu is dat niet waar', zegt Lucardie. Maar 'vadertje
Drees' had wel degelijk een bedoeling, beaamt hij: soberheid als deugd
presenteren.

Lange tijd hadden de sociaal-democraten ook geen problemen met repressieve
maatregelen. Ze steunden de Nederlandse filmkeuring, de beruchte
overheidscensuur op films. 'PvdA-politici zagen zichzelf als elite. Zij wilden
het volk beschermen tegen zichzelf. '

Pas vrij laat won de progressieve stroming in de PvdA het pleit van de
moralisten. Maar toen betraden Jan Pronk en Joop den Uyl het toneel: beiden
wereldverbeteraars. 'Op hun eigen manier heel moralistisch natuurlijk', zegt
Lucardie.

Maar wat is er veranderd in de vijftien gemeenten waar de ChristenUnie het samen
met CDA en PvdA voor het zeggen heeft? Niets, zegt Gerrit Piek, PvdA-wethouder
in Assen. Weinig, vindt Herman Brouwer, CDA-fractievoorzitter te Boskoop. De
ChristenUnie heeft zelfs geen enkele eis op tafel gelegd, zegt Piek. 'We hebben
het heel kort gehad over de koopzondagen, een casinoverbod en het sluiten van
coffeeshops. Daarover zijn geen nieuwe afspraken gemaakt. Wat door de raad was
afgesproken, daar bleef iedereen vanaf.'

De gemeente Assen is vooral socialer beleid gaan voeren, zegt Langius, 'nadat er
decennialang vooral is gekeken naar de groei van de stad.' Het coffeeshopbeleid
viel nauwelijks aan te scherpen, dat was al strak. 'Er zijn ooit twee
vergunningen afgegeven en daar blijft het bij. Natuurlijk zijn die dingen ons
een doorn in het oog, maar je moet als partij ook de consensus zoeken. We zijn
niet op onze strepen gaan staan om die twee shops gesloten te krijgen.'

In Dalfsen ging het er wel fel aan toe. PvdA en ChristenUnie lagen voortdurend
met elkaar in de clinch over het aantal koopzondagen. 'De ChristenUnie is altijd
mordicus tegen de koopzondag geweest, terwijl de PvdA juist voor is', zegt Dirk
Brugman, voormalig fractievoorzitter van de PvdA in Dalfsen. Hij legt uit
waarom. 'De meerderheid van Dalfsen is protestant-christelijk, maar in
Lemelerveld (dorp dat onder gemeente Dalfsen valt) is de meerderheid weer
katholiek. Dan ontkom je niet aan een gelimiteerd aantal koopzondagen, vind ik.'

Blijft over de vraag wat PvdA, CDA en ChristenUnie in de formatie gaan regelen.
Hun programma's overlappen in ieder geval op één belangrijk punt: het
jeugdbeleid. De drie partijen willen het alcohol- en drugsgebruik fors
terugdringen. De leeftijdsgrens voor het kopen van alcohol wordt waarschijnlijk
opgehoogd en jongeren moeten hun ID-kaart meenemen als ze drank willen kopen,
ook in de supermarkt.

Een verbod op alcoholreclames is niet denkbeeldig als de branche via
zelfregulering het alcoholgebruik onder jongeren niet weet terug te dringen. De
breezers zullen waarschijnlijk verdwijnen uit de supermarkt. Bacardi Nederland
spreekt al van 'symboolpolitiek'.

'Het helpt namelijk niet', zegt directeur De Witte. 'Slechts eenderde van wat
jongeren drinken, bestaat uit mixdrankjes. En bier blijft gewoon te koop in de
supermarkten. Tegelijkertijd zijn volwassenen de dupe. Zij moeten voor een
breezer speciaal naar de slijter.'

Een andere punt waar CDA, PvdA en ChristenUnie zich alledrie druk over maken is
de toegenomen schuldenproblematiek. Reclames van kredietverstrekkers zullen aan
banden worden gelegd. Die zijn misleidend en zetten mensen aan tot koopzucht,
vinden de partijen. Zover als de ChristenUnie gaan PvdA en CDA echter niet.

De partij van Rouvoet wil alle schulden boven de vijfhonderd euro in Tiel laten
registeren. Wie meer geld heeft kan blijven dromen van een nieuwe badkamer,
goedkoop geld lenen is er niet meer bij.

LOAD-DATE: December 23, 2006

LANGUAGE: DUTCH; NEDERLANDS

NOTES: 'We zijn geen Taliban die van de eneop de andere dag het leven op zijnkop
zet.'; 17VeBo--; VeBoL--

GRAPHIC: 23VV2open_ph01, Foto Spaarnestad

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                               5 of 148 DOCUMENTS



                                 de Volkskrant

                               December 22, 2006

'Wij dachten al: dit is geen burgemeester';
Vijf vragen

BYLINE: Bram de Vrind

SECTION: KUNST; Blz. 15

LENGTH: 440 woorden

SAMENVATTING:

Jan Steens 'burgemeester' is een gewone burger, ontdekten onderzoekers.

VOLLEDIGE TEKST:

Wie is de man in het midden nu echt?

Adolf Croeser, geboren omstreeks 1612, een Delftse korenhandelaar. Naast hem
staat zijn 13-jarige dochter Catharina. De gegoede middenstander zat destijds in
een moeilijke periode. Vier jaar eerder stierf zijn eerste vrouw, twee jaar
terug had hij zichzelf in een ramphuwelijk gestort dat al na zes weken stukliep.
Croeser had mot met de kerk en liet naar verluidt het schilderij maken door
Steen, die schulden bij hem had, om zijn reputatie te zuiveren.

Hoe is dat ontdekt?

Uit twijfel over de identiteit van de man schakelde het Rijksmuseum na de
aankoop van het schilderij in 2004 de historici Frans Grijzenhout en Niek van
Sas in. Grijzenhout raakte 'gefascineerd' door het gekreukte briefje dat de man
vasthoudt. Daarop kon wel eens zijn naam staan. Steen, die drie jaar bierbrouwer
in Delft was, schilderde vaak bekenden, bijvoorbeeld als aflossing van schulden.
De onderzoekers achterhaalden drie namen van bekenden van Steen. Van hen bleek
Croeser te wonen in het huis op het doek, thans Oude Delft 111a/b, en een
dochter als enig kind te hebben. Hij moest het dus zijn.

Waarom werd de man eerst voor burgemeester aangezien?

De Franse 'kunstverzamelaar' en militair Claude-Alexandre de Villeneuve, graaf
van Vence, ontvreemdde het schilderij bij de plundering van Bergen op Zoom door
het Franse leger in 1747. Na de dood van De Villeneuve in 1760 werd het voor het
eerst gecatalogeerd met de term 'Bourge-mestre'. Die term was destijds nogal
breed, legt Rijksmuseum-directeur Ronald de Leeuw uit: 'De Fransen noemden toen
iedereen die deftig was in Nederland burgemeester.'

Wat verandert dit aan de interpretatie van het schilderij?

Het schilderij - de duurste aankoop van het museum ooit gedaan - werd
binnengehaald als 'icoon van de Gouden Eeuw'. Het werd vooral beroemd als
omslagafbeelding van het boek Overvloed en onbehagen uit 1987 van de Britse
historicus Simon Schama. Die loofde het als het gezicht van de collectieve
persoonlijkheid van de Nederlanders in de Gouden Eeuw. 'Alle theorieën van die
tijd zijn nu omgevallen', zegt De Leeuw. Historicus Grijzenhout: 'Het is bijna
zeker dat deze man nooit veel geld weggaf en de afgebeelde vrouw is misschien
helemaal geen bedelaar.'

Heeft het Rijksmuseum nu spijt van de aankoop?

Volgens De Leeuw niet. 'Het was puur onze duurste aankoop vanwege de hoge
marktprijzen van toen. En we verwachtten al dat de man geen burgemeester was.
Het symbool van de tegenstelling tussen arm en rijk blijft overeind. Alleen de
ingrediënten zijn anders.'

Bram de Vrind

LOAD-DATE: December 22, 2006

LANGUAGE: DUTCH; NEDERLANDS

GRAPHIC: 22knsteen_ph01, De burger van Delft, Jan Steen, 1655.

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                               6 of 148 DOCUMENTS



                                 de Volkskrant

                               December 20, 2006

Geachte redactie

BYLINE: Cunera Woestenburg, Ede; Paul Janssen, Dordrecht; Pauline van der Lans,
Nijmegen

SECTION: FORUM; Blz. 11

LENGTH: 353 woorden


Kerstdiner

Grijnzend heb ik de Volkskeuken van Sylvia Witteman gelezen over feestelijke
kerstdineetjes (Servicepagina, 19 december).

Als moeder en als juf onderschrijf ik haar conclusie van harte: maak iets wat je
kinderen lekker vinden en doe niet moeilijk. Dat levert in onze klas een
kerstbuffet op van zeer gevarieerde samenstelling: van andijviestamppot met
spekjes, pannekoeken, stokbrood met kruidenboter tot gehaktballetjes en
minisaucijzenbroodjes. Drumsticks doen het ook goed.

En als je wilt weten waar al die inspanningen toch in hemelsnaam goed voor zijn,
kom dan vanavond even om een hoekje kijken, als iedereen mooi aangekleed in een
omgetoverd klaslokaal zit te genieten. Iedereen eet iets wat hij of zij lekker
vindt en de borden gaan nog leeg ook.

Aan het opruimen van die kleefrommel en de afwas denken we vanavond in ieder
geval nog even niet. Eerst feest!

Energie

Shell-topman Rein Willems, tevens voorzitter van Taskforce
Energietransitiegroep, houdt de lezer voor dat we nog vele jaren moeten wachten
alvorens woningen kunnen worden voorziern van een energiecentrale (Economie, 16
december). Hij speelt - net als sommige politici - op uiterst geraffineerde
wijze in op de hype rond de opwarming van de aarde en laat de argeloze burger
geloven dat er onvoorstelbaar veel geld gemoeid is met de oplossing. Intussen
worstelt de gemiddelde burger met hoge energierekeningen, de liberalisering van
de energiesector ten spijt.

In plaats van zich te verliezen in geldverslindende megaprojecten zou Willems
zich wat meer onder het gewone volk moeten begeven. Hij kan dan vaststellen dat
het allang mogelijk is woningen te bouwen die nauwelijks of zelfs helemaal geen
energie behoeven en die allang voorzien zijn van een energiecentrale.

Wat betreft zijn advies inzake isolatie: schoenmaker, blijf bij je leest! Nog
meer isoleren dan reeds het geval is, leidt tot oververhitting van onze
woningen, waardoor er jaarlijks onnodig veel mensen overlijden.

Kerstpakket

Als iedereen nu eens als gebaar aan onze asielzoekers en als statement tegen het
kabinet, zijn of haar kerstpakket bij een asielzoekerscentrum aflevert.

LOAD-DATE: December 20, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                               7 of 148 DOCUMENTS



                                 de Volkskrant

                               December 14, 2006
                                   donderdag

Burgerforum wijst vernieuwing af

SECTION: FORUM; Blz. 10

LENGTH: 1010 woorden

SAMENVATTING:

Het destijds door D66-minister Pechtold ingestelde Burgerforum Kiesstelsel
blijkt, met enkele aanpassingen, goed te kunnen leven met het huidige stelsel
dat door staatkundige vernieuwers 'ondemocratisch' werd gevonden. Volgens Frank
Hendriks moeten de democratische vernieuwers ophouden met dromen.

VOLLEDIGE TEKST:

Vandaag overhandigt het Burgerforum Kiesstelsel, een groep van 140 'gewone
burgers' onder leiding van Jacobine van Geel, zijn eindrapport aan minister Atzo
Nicolaï, die de democratische vernieuwingsportefeuille van zijn voorganger
Alexander Pechtold overnam, die hem eerder weer overnam van zijn partijgenoot
Thom de Graaf. Of het estafettestokje door een vierde loper over de eindstreep
wordt gebracht, is nog niet duidelijk. De politiek kan het advies van het
Burgerforum altijd nog naast zich neerleggen.

Wat het Burgerforum Kiesstelsel aanbeveelt te doen, is minder opvallend dan wat
het aanbeveelt niet te doen. De burgers in dit forum willen geen radicale ruk
naar een kiesstelsel van Angelsaksische snit, neigend naar competitieve
'up-or-down'-verkiezingen tussen twee dominante partijen of blokken van
partijen. Dat is een streep door de rekening van de staatkundige vernieuwers die
krachtig voor zo'n kiesstelsel pleiten, de 'radicale democratiseerders' van D66
voorop, gevolgd door delen van de PvdA en onlangs zelfs de VVD. Het Burgerforum
Kiesstelsel kiest daar niet voor.

In plaats daarvan maakt het een ferme keuze voor een proportioneel
vertegenwoordigend kiesstelsel naar Rijnlands model, met een bijpassend
meerpartijenstelsel dat onvermijdelijk naar coalitievorming en een politiek van
schikken en plooien voert. Het forum adviseert binnen dit stelsel de
voorkeursstem versterkt te laten doorklinken in de samenstelling van de
verschillende fracties in de Tweede Kamer. Tenminste, naar de mate waarin de
kiezers daar zelf voor opteren. Van het Burgerforum mogen burgers een
voorkeursstem uitbrengen op een bepaalde kandidaat op een partijlijst, of een
partijstem voor een onbepaalde kandidaat.

Al met al kiest het Burgerforum niet voor radicale omvorming maar voor
vernieuwing van de traditie, waarbij de gegroeide meerpartijendemocratie wordt
aangevuld met een gematigde vorm van personendemocratie. Het is een hybride
model. Uit vergelijkend onderzoek weten we dat zulke mengvormen vaak meer
overlevingskansen hebben dan de zuivere hervormingsmodellen, die er op de
tekentafel mooi uitzien maar in de praktijk vaak niet aanslaan.

Het districtenstelsel naar Angelsaksische model was één van de zogenoemde
'kroonjuwelen' van D66. Samen met het referendum en de direct gekozen bestuurder
- burgemeester en premier - zou zo'n districtenstelsel de radicale sanering van
de democratie bewerkstelligen. De staatkundige vernieuwers waren ervan overtuigd
dat gewone burgers, als ze het maar een keer zelf mochten zeggen, zo'n radicale
sanering zouden prefereren.

Maar wie schetst nu onze verbazing? Het Burgerforum Kiesstelsel, het 'stiefkind'
van D66'er Pechtold, zegt zo ongeveer hetzelfde als Freek de Jonge in zijn
verkiezingsavondconference zei: 'We willen het niet!' Met enkele aanpassingen
blijken ze goed uit de voeten te kunnen met een stelsel dat door staatkundige
vernieuwers 'ondemocratisch' werd gevonden.

In wezen zegt Thom de Graaf hetzelfde nu hij blijkt te kunnen leven met het
Nijmeegse benoemde burgemeesterschap, een figuur die hij als D66-minister voor
bestuurlijke vernieuwing nog afwees. Het is bekend dat de revolutie vaak zijn
kinderen opeet. Bij D66 zijn het de kinderen die de revolutie opeten. Is de
revolutie niet langer houdbaar, dan is daar ook weinig op tegen.

Houden we de hervormingsleer naast de hervormingspraktijk, dan moeten we nuchter
constateren dat de staatkundige vernieuwers nooit voldoende draagvlak voor hun
agenda hebben gecreëerd, zelfs niet wanneer D66 tegen zijn eigen filosofie in
als kleine partij in brede coalities kon meespelen. De praktijk blijkt sterker
te zijn dan de leer. Sterker in de zin van robuuster en vindingrijker.

Rond het ambt van de burgemeester en dat van de premier is bijvoorbeeld een
interessant proces van hybridisering gaande. Staatkundig zijn de twee ambten nog
ferm ingebed in een consensusdemocratie die executief leiderschap aan banden
legt en weinig eigen mandaat gunt. In de praktijk echter is het beeld aan het
schuiven.

Nationaal is het inmiddels een praktijkregel dat de kiezers samen met de
grootste partij ook de premier aanwijzen. De media dragen bij aan de
verschuivende beeldvorming. Lokale bestuurders kijken met belangstelling naar de
casus België, die bewijst dat zo'n praktijkregel ook lokaal relatief eenvoudig
tot een sterker mandaat voor het boegbeeld van de gemeente kan leiden.

Het referendum, dat andere 'kroonjuweel', heeft staatkundig veel minder status
dan D66'ers van de oude stempel zouden willen. Formeel is het referendum alleen
lokaal geregeld en overigens matig geïnstitutionaliseerd. In de praktijk echter
neemt de kiezersdemocratie, waarvan het formele referendum slechts één
uitdrukkingsvorm is, een steeds hogere vlucht. Op alle niveaus wordt het bestuur
bestookt met allerhande stemmingen, peilingen en surveys die individueel geuite
voorkeuren - verzameld via sms, e-mail of enquêteformulier - geaggregeerd
presenteren als de 'volksstem'. Met die stem moet het consensusbestuur, dat
vanouds vooral een bestuurdersbestuur is, steeds meer rekening houden.

Terwijl de vernieuwing van de staatkundige democratie weinig voortuitgang boekt,
schrijdt de vernieuwing van de alledaagse democratie voort. Het is een proces
van variatie en selectie, van veel kleine dingen proberen en sommige daarvan
uitbouwen, meer evolutie dan revolutie. Democratische vernieuwers zouden er
verstandig aan doen op dit proces in te spelen, in plaats van te blijven dromen
over staatkundige revoluties waar ze de handen uiteindelijk nooit voor op elkaar
krijgen. Het Burgerforum Kiesstelsel, 'het stiefkind van Pechtold', heeft dat
beter begrepen dan de partij van Pechtold, waarvan de kroonjuwelen steeds meer
als een molensteen om de nek hangen.

LOAD-DATE: December 13, 2006

LANGUAGE: DUTCH; NEDERLANDS

NOTES: Frank Hendriks is hoogleraar vergelijkende bestuurskunde aan de
Universiteit van Tilburg. Onlangs verscheen zijn boek Vitale democratie. Theorie
van democratie in actie, Amsterdam University Press.

GRAPHIC: 14fohendriks_ph01, De leden van het Burgerforum Kiesstelsel na hun
installatie., FOTO ANP

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                               8 of 148 DOCUMENTS



                                 de Volkskrant

                               December 11, 2006
                                    maandag

Nederland moet Rusland aanspreken

SECTION: FORUM; Blz. 9

LENGTH: 485 woorden

SAMENVATTING:

Rusland lijkt zich als energieleverancier van Europa vrij te voelen tal van
mensenrechten te schenden. Nederland moet daar iets van zeggen, menen Diederik
Aarendonk, Masja Novikova en Jan Minkievicz.

VOLLEDIGE TEKST:

De vraag in het hoofdcommentaar (Forum, 27 november) over hoe Europa zou moeten
omgaan met het Rusland van Vladimir Poetin, moeten we in eerste instantie als
Nederlanders met onze zijn eigen normen en waarden beantwoorden.

Vorige week viel in korte tijd een tweede, prominent slachtoffer dat het Kremlin
van kritiek durfde te voorzien. De meeste Rusland-deskundigen wijzen erop dat
directe of indirecte betrokkenheid van het Kremlin aannemelijk is.

Volgens president Poetin zijn deze slachtoffers echter te verwaarlozen
individuen, die geen enkele betekenis hadden in Rusland. Met dat argument wordt
direct alle verdenking van tafel geveegd die er ten opzichte van de Russische
autoriteiten zou kunnen bestaan.

Vervolgens blijken deze individuen zo onbelangrijk dat men het niet nodig vindt
een onafhankelijk gerechtelijk onderzoek in te stellen. Het tegenovergestelde
gebeurde: de nabestaanden van de slachtoffers van het Nord-Ost-gijzelingsdrama
in een Moskous theater (in 2002) bijvoorbeeld worden gekoeioneerd in de
Russische rechtbanken waar ze proberen de waarheid te achterhalen van wat met
hun dierbaren is gebeurd.

De bewijzen van nalatigheid van de Russische gerechtelijke macht stapelen zich
op. Politkovskaja en Litvinenko zullen de volgende rechtszaken zijn waarbij maar
een fractie van de bewijzen boven tafel komt. In feite kunnen we concluderen,
mede door de analyses en boeken van Anna Politkovskaja, dat er geen
onafhankelijke, rechtelijke macht in Rusland bestaat.

Het onlangs verschenen rapport van Amnesty International over martelingen en
gedwongen bekentenissen in gevangenschappen in de Russische Federatie, geeft
voldoende bewijs voor de verschrikkingen die gewone burgers ondergaan. Het gaat
om gewone Russische burgers die slachtoffer worden van marteling en
onrechtmatige opsluiting, waarbij gemarginaliseerde groepen in de samenleving
het meeste risico lopen. Of vraag het aan de Tsjetsjenen die naar Nederland
uitweken om de terreur van het Kremlin te ontvluchten. Tsjetsjenen die onder het
bewind van Balkenende en Verdonk teruggestuurd werden, omdat Rusland veilig land
zou zijn.

Rusland onder Poetin waant zich machtig genoeg vanuit de wetenschap dat Europa
voor bijna 40 procent van zijn energieverbruik afhankelijk is van de Russische
aanvoer van olie en gas. Europa laat zich ringeloren door dit blufpoker en wendt
het gezicht af bij schendingen van fundamentele rechten van Russische burgers.

Is er een kans dat er een ander, kritischer buitenlands beleid gevoerd wordt
jegens notoire mensenrechtenschenders als de Russische Federatie? Anders kunnen
al die woorden over wie in Nederland het meest sociale beleid voorstaat,
getypeerd worden als populisme.

LOAD-DATE: December 10, 2006

LANGUAGE: DUTCH; NEDERLANDS

NOTES: Diederik Aarendonk is Ruslanddeskundige. Masja Novikova is cineast en Jan
Minkievicz is werkzaam bij Oost-Europa tv.

GRAPHIC: 11fopoetin_ph01, De Russische president Poetin in gesprek met koningin
Beatrix op paleis Noordeinde, november 2005. Foto EPA

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                               9 of 148 DOCUMENTS



                                 de Volkskrant

                                December 9, 2006

Slapen in de Emergency Room;
stad Kaapstad

BYLINE: Fred de Vries

SECTION: DE VERLEIDING; Blz. 4-5

LENGTH: 880 woorden

SAMENVATTING:

Een rondgang langs een kunstenaar, een popjournalist, een uitgever, een consul
en de burgemeester, op zoek naar Kaapstads hotspots. 'Zo'n strand zou je in
Thailand verwachten.' Geheimtip nummer één van de verslaggever: interactief
kunsthotel Daddy Longlegs. Door Fred de Vries

VOLLEDIGE TEKST:

De eerste avond verdiep ik me in de Afro-jazzband Freshlyground. De volgende
nacht staar ik naar de zwarte muren met wulpse tekeningen als zilveren
slakkensporen van een bloeiende proteaplant. De laatste avond test ik voor de
spiegel mijn karaokegaven met behulp van microfoon en een dvd-speler.

Van buiten oogt Daddy Longlegs in Kaapstads trendy Long Street als een doorsnee
budgethotel, met een smalle deur en een houten trap naar de receptie op de
eerste etage. Maar eenmaal binnen blijkt dit een van de vele geheimen van
Kaapstad: een interactief kunsthotel, waarvan alle dertien kamers zijn ontworpen
door verschillende kunstenaars. Stuk voor stuk hebben ze een ander thema.

Mijn Freshlyground Room is ontsproten aan het brein van Toby Attwell, die er met
zijn budget van 15.000 rand (1600 euro) een bont geheel van heeft gemaakt,
compleet met cd-speler, cd's, lampen met de profielen van de bandleden van
Freshlyground en songteksten op de douchedeur.

Daddy Longlegs is het geesteskind van twee jonge Zuid-Afrikaanse accountants die
in Engeland een hoop geld hadden verdiend. Uit veertig voorstellen voor
kamerontwerpen selecteerden ze er dertien. In november 2005 opende het hotel als
speels kunstwerk - met de nadruk op speels.

De You Are Here Room is met zijn roze satijnen kussen erg in trek bij homo's. De
Protea Room blijkt geënt op een Tokyo Love Room. En de Emergency Room, compleet
met verpleegstersuniform, betrek je niet voor je nachtrust. 'Mensen klaagden dat
het verpleegstersuniform niet kort genoeg was. Daarom hebben we een sexy versie
besteld bij Kink', vertelt manager Stefan Botha.

Vanuit Daddy Longlegs kun je probleemloos te voet het hele centrum van Kaapstad
bestrijken, op zoek naar andere geheimen in de stad die vooral bekend is om de
schilderachtige combinatie van Tafelberg en zee. Klamp de inwoners aan. Iedereen
heeft een tip.

'De Koreaanse Karaoke Bar', zegt schrijfster Stacy Hardy zonder een moment van
twijfel. 'Fantastisch, vol zeelui en prostituees. Echt van die hardcore
Koreaanse spierenbundels, vol tatoeages.'

Haar vriend, popjournalist Miles Keylock, knikt. 'Boven is een poolhall, waar je
je in een film van Bruce Lee waant, met dezelfde jasjes en zonnebrillen. En in
hun mondhoek bungelt een sigaret.'

Stacy: 'Het mooiste moment is als ze gaan zingen. Dan vertolken die gevaarlijke
mannen ineens mierzoete Koreaanse popliedjes.'

Observatory, een alternatieve buurt vol cafés, macrobiotische restaurants en
tweedehandswinkels net buiten het stadscentrum, is de plek van waaruit beeldend
kunstenaar Righard Kapp opereert. Kapp heeft een studio boven de Armchair
Theatre: 'Een platform voor jonge bands en experimentele muziek.' Het is meteen
zijn favoriete hang-out in Kaapstad.

's Avonds op het ruime terras van Café Paradiso in Kloof Street vertelt Toast
Coetzer, drijvende kracht achter het tijdschrift Ons Kleintjie, over zijn
favoriete restaurant. 'Minato is de enige onpretentieuze sushibar in Kaapstad.
De porties zijn groot, het eten goed. Het wordt gerund door de man die wij
kennen als Mister Minato. Hij maakte carrière in tv-reclames vol clichés over
Japanners. Aan de muren hangen foto's uit die spotjes.'

En door naar het Nederlands Consulaat in Strand Street, nog geen tien minuten
lopen van Daddy Longlegs. Daar oreert consul Robert Boscher enthousiast over de
wijk Oranjezicht, gebouwd tegen de helling van de Tafelberg. 'Ooit stond daar
een grote boerderij uit de VOC-tijd. Delen daarvan zijn bewaard gebleven. Aan
een boom hangt nog een bel uit die tijd, die werd geluid als een VOC-schip de
haven binnenliep. Er is een oud zandpad van die voormalige boerderij naar de
stad.'

Volgens beleidsadviseur Niseth van der Meulen is het beklimmen van de Tafelberg
een absolute must, maar dan niet via de gebruikelijke route nabij de kabelbaan.
'Nee, vanaf Camps Bay. Je moet daar met de auto naar toe en regelen dat iemand
je aan de andere kant weer ophaalt. Het is een prachtige tocht van vijf uur,
langs de Twaalf Apostelen (de pieken), die je het best met een groep kunt doen,
om te voorkomen dat je in je eentje verdwaalt.'

Vlak achter het station huist het gemeentebestuur in jarenzeventighoogbouw.
Kaapstad is de enige grote stad in Zuid-Afrika waar het ANC niet aan de macht
is. Terwijl burgemeester Helen Zille per telefoon druk doende is, vertelt haar
woordvoerder Robert McDonald over een fabelachtig strand dat niemand kent. 'Het
ligt vlak bij Cape Point en heeft geen naam. De golven zijn er wild en hoog. Het
is het meest spectaculaire strand van de Westkaap, iets wat je in Thailand zou
verwachten.'

Eindelijk is burgemeester Zille uitgepraat. Vol verwachting klamp ik haar aan.
Zille, die soms met Thatcher wordt vergeleken, staat bekend om haar oneindige
werklust en haar liefde voor een goed glas wijn. Als ik haar naar haar geheime
plek in Kaapstad vraag, is ze met stomheid geslagen. 'Weet je, ik werk zo hard
dat ik helemaal geen tijd heb om naar interessante plekken te gaan.'

Ze pakt me bij de arm. 'Zorgwekkend hè?'

LOAD-DATE: December 8, 2006

LANGUAGE: DUTCH; NEDERLANDS

NOTES: Doen; Kaapstad Inwoners: 2,9 miljoenMunteenheid: 100 rand =; ca. 10,50
euro; www.tourismcapetown.co.za www.cape-town.info; Hotel; Daddy Longlegs, 134
Long Street, tel. +27 21 4223074. Ca. 50 euro per nacht,
info@daddylonglegs.co.za, www.daddylonglegs.co.za.; Andere adressen; Kow-Loon
Karakoke Bar zit aan het eind van Loop Street, richting haven.; Independent
Armchair Theatre, 135 Lower Main Road, Observatory,; www.armchairtheatre.co.za;
Minato, 4 Buiten Street, tel. +27 21 4234712. Reserveren verplicht, zondag
gesloten, geen kinderen.; Café Paradiso, 110 Kloof Street. Prachtig terras,
uitzicht op Tafelberg. Mediterraan eten met Zuid-Afrikaanse invloeden.; The Cage
(tip van fotograaf Anton Kotze), 'onpretentieuze stripclub voor de gewone man
met meisjes die in een kooi dansen'. 23 Harrington Street.; Origin Coffee Shop
(tip van journalist Miles Keylock). 'Ze roosteren hun koffiebonen zelf en ter
plekke.' 28 Hudson Street, Waterkant, +27 21 4211000.; Roxy Bar op Dunkley
Square (tip van muzikant Righard Kapp). 'Prachtig oud pand, uitstekende sfeer.'
Open vanaf 17 uur.; Oranje Zicht; De boerderij Oranje Zicht behoorde aan de
familie Breda, die in 1721 naar Kaapstad kwam. Van de oorspronkelijke boerderij
is niet veel meer over. Maar een lokaal initiatief onder de naam Heritage
Society werkt er aan een openluchtmuseum, dat volgend jaar open moet gaan.
Oranje Zicht is in Upper Orange Street, tegenover Carlucci's Coffee Shop. Info:
Heritage Society Colleen Stolzman, tel. + 27 21 4625555. Wandelingen door de
wijk Oranjezicht en andere delen van historisch Kaapstad: Footsteps to Freedom,
5Church Square, www.footstepstofreedom.co.za.; Strand; Het naamloze strand bij
Cape Point bereik je via het pad van Cape Point naar Dias Beach. Loop over het
strand tot je bij een steile rotswand komt. Daar moet je langs, liefst bij laag
water. Aan de andere kant begint een maagdelijk wit strand met een scheepswrak.

GRAPHIC: 09VLreizenstad_ph01, Kempinski Hotel, Foto Noël van Bemmel
09VLreizenstad_ph03, Interviews: Mac van Dinther en Pay-Uun Hiu

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              10 of 148 DOCUMENTS



                                 de Volkskrant

                                December 9, 2006

Een veilig luisterend oor

BYLINE: tekst Steffie Kouters . illustraties Claudie de Cleen

SECTION: MAGAZINE; Blz. 24

LENGTH: 2450 woorden

SAMENVATTING:

Dit najaar viert het weekblad Mijn Geheim zijn dertigjarig bestaan. Het is
onverminderd populair. De reden, volgens hoofdredacteur César Becx: 'We zijn een
spreekbuis voor vrij gewone Nederlanders.'

VOLLEDIGE TEKST:

zijn beginjaren voor weekblad Mijn Geheim wilde de hoofdredacteur nog wel eens
mistig overkomen, als andere feestgangers hem op een partijtje vroegen waar hij
werkte. 'Bij een uitgeverij', antwoordde César Becx (47) dan. 'Maar wat doe je
daar?', was de volgende vraag. 'Ik ben redacteur.' Doorvragen had niet zo gek
veel zin: 'Nou eh... voor een tijdschrift met verhalen.' Die schaamte is Becx al
lang voorbij, maar hij geeft opgewekt toe: 'Dat heeft even geduurd.' Toen hij
als 19-jarige mislukte student econometrie begon bij Mijn Geheim, bestond zijn
werk vooral uit 'het zetten van komma's en punten' in vertaalde verhalen over
diepmenselijke zieleroerselen. Hij heeft nog steeds het sterke vermoeden dat de
artikelen uit zijn begintijd, die voornamelijk handelden over Duitse en
Amerikaanse intimiteiten, niet per se op waarheid berustten. 'Je had er geen
enkele grip op dat het in het buitenland ook écht was gebeurd.'

De gesjeesde student was behalve jongste bediende van de uitgeverij ook de enige
redacteur van het tijdschrift en daarmee officieus meteen hoofdredacteur. Onder
zijn leiding is Mijn Geheim geleidelijk omgebogen tot wat het nu is: een blad
waarvan de hoofdmoot bestaat uit wekelijks zeven levensverhalen van de eigen
lezeressen. Over hun geheim, of beter gezegd: hun probleem. Zoals Becx stelt:
'Alles wat mensen aan problemen in hun leven tegenkomen is geschikt voor Mijn
Geheim. Van jeugdpuistje tot seksueel misbruik en weer terug. Het is niet aan
ons om te oordelen hoe groot het probleem van een ander is. Jeugdpuistjes kunnen
je hele leven domineren.'

Mensen willen een geheim delen - zo zitten mensen nu eenmaal in elkaar. In de
woorden van Becx: 'Als je een geheim hebt, kan dat lastig zijn.' Erover
vertellen tegen je beste vriendin is niet de beste oplossing, meent de
hoofdredacteur. 'Als je echt een geheim kwijt wil, in de zin dat iedereen het te
weten komt, moet je het tegen je beste vriendin vertellen. Ja, sorry, maar beste
vriendinnen hebben ook weer een beste vriendin. Iedereen vertelt in vertrouwen
door. Ie-der-een. Nou ja, er zijn uitzonderingen, maar die zijn zeldzaam.'

Hoe paradoxaal het ook klinkt: bellen, mailen of schrijven naar de redactie van
Mijn Geheim in het Brabantse Gilze is veiliger, voor lezeressen die geprangd
worden door privékwesties en een discreet luisterend oor zoeken. Mocht deze
noodkreet tot een verder gesprek leiden, dan krijgt de geïnterviewde het artikel
tevoren altijd te lezen. Schrappen mag. 'Af en toe loopt dat helemaal uit de
hand, maar het is wat we beloven', zegt Becx. Hij waarschuwt ook: 'Vertel nou
niet tegen je omgeving dat je met ons praat, want dan kijkt iedereen mee.' Soms
is dat al te laat. En dan moeten allerlei details worden gewijzigd. Geen
probleem, zolang ze de kern van het verhaal niet aantasten. 'Hockeyclubs worden
korfbalclubs en een jongetje wordt soms een meisje.'

Zuur

Bijna elk verhaal in Mijn Geheim begint dus met de cursivering: 'Uit
privacy-overwegingen zijn de namen in dit verhaal gewijzigd.' En naast bijna
elke foto staat de mededeling: 'Foto in scène gezet.' De begeleidende verhalen
hakken er diep in. Van de blinde geldzucht rond een erfenis ('Mijn schoonzus
graait erop los') en het verdriet van een dochter over haar pestende moeder ('Ik
mocht er niet zijn'), tot het hartzeer van de vrouw die is verlaten voor een
jonger exemplaar ('Nu ruilt hij me gewoon in').

Mijn Geheim vraagt nooit om wederhoor. 'Wij doen hóór, geen wederhoor, want dan
blijf je bezig', weet Becx. 'Ik zie mij niet iemand opbellen met de vraag:
'Klopt het dat u op 12 december 2005 in het bijzijn van uw kinderen uw vrouw de
keel heeft dichtgeknepen, terwijl u uitriep: stérf dan, vieze vuile...?'
Wederhoor kan zelfs gevaarlijk zijn.'

Dus kan de vrouw die is verlaten voor 'een jonger ding', in Mijn Geheim
vierduizend woorden lang vrijelijk haar hart luchten over de boze - eveneens
geanonimiseerde - ex-echtgenoot. Hij 'zette' haar na de scheiding 'weg' in een
huis dat 'qua vloeroppervlakte even groot was als mijn vorige keuken en
eethoek'. Even doorbijten dus. 'Je went toch snel aan luxe en comfort en daar
stond ik opeens spaghetti met rode saus uit een pakje te koken achter een
gasfornuis, in plaats van zalmfilet te grillen op mijn kookeiland.'

Het verhaal eindigt met een moraal. 'Annemarie' heeft geleerd: 'Ik kan Hans wel
blijven verwijten dat hij mijn leven (en mijn keuken!) aan Jessica heeft
gegeven, maar het verandert niets. Ik was er bovendien toch echt zelf bij toen
ik zei dat hij carrière kon maken en dat ik het thuisfront wel zou runnen. Er
zijn nu eenmaal geen garanties in relaties. Zuur maar waar.'

Herkenning

Zo heeft César Becx de artikelen graag. 'Lezeressen zien ons als een autoriteit.
Wat ik met Mijn Geheim liever niet op grote schaal wil communiceren is: 'Ik heb
zo'n hoop ellende meegemaakt, ik zie geen uitweg.' Persoonlijk vind ik de
mooiste verhalen de interviews die vertellen: 'Ik heb een probleem dat er niet
best uitzag, maar ik heb het overwonnen of ermee leren leven, en dit is mijn pad
geweest.' Dat noem ik dan een happy ending - al ziet het er aan de buitenkant
nog helemaal niet zo rooskleurig uit.'

Deze aanpak heeft succes: Mijn Geheim bestaat sinds dit najaar dertig jaar. De
formule blijft aanslaan bij het trouwe lezerspubliek, al kalft de betaalde
oplage iets af. Het weekblad heeft nu een verkoop van 58 duizend - menig
opinieweekblad kan jaloers zijn - waarvan de helft in leesportefeuilles
verdwijnt. Het aantal lezers komt zo op ongeveer een half miljoen, grotendeels
vrouwen, voornamelijk in de op een na laagste welstandsklasse.

'Mijn Geheim is een spreekbuis voor vrij gewone Nederlanders', zegt Becx, in
zijn glazen werkkamer, die uitkijkt op de bureaus van de zes redacteuren. 'Maar
het is een enorm misverstand om mensen met een laag inkomen op een lijn te
stellen met dom. Daar moet je nooit van uitgaan als je hier werkt.'

Herkenning is de belangrijkste pijler van het tijdschrift. 'Ik maak me sterk dat
er elke week voor elke lezeres ten minste één verhaal bij zit over een onderwerp
dat ook speelt in haar eigen leven.'

Nog een goede reden om Mijn Geheim te lezen: 'Gluren bij de buren', volgens de
hoofdredacteur. 'Amusement. Daar moeten wij voorzichtig mee zijn, maar ik ga
niemand verbieden het daarom te kopen.' En het blad biedt troost. Hoewel: 'Een
ander zou het misschien leedvermaak noemen.' Maar, denkt Becx, de echtgenote die
tobt met een chagrijnige echtgenoot kan er 'kracht' uit putten als ze leest over
een vrouw die door haar man werd geslagen - en de moed vond bij hem weg te gaan.

Levensles

Zoals lezeres Roos, gefingeerde naam, opmerkt over de 'leuke verhalen' in Mijn
Geheim: 'De ellende van een ander vind ik heel troostgevend. Het kan altijd nog
erger, denk je dan.' Roos zegt het terwijl ze zelf een verslaggeefster van Mijn
Geheim tegenover zich heeft zitten, in de woonkamer van haar huis in een niet
nader te noemen dorp - privacybescherming boven alles. 'Ik viel op machomannen,
nu val ik op teddyberen', vat ze haar levensles kort samen.

Zeven jaar geleden verliet ze Peter, de man die haar bijna wurgde, en vond een
jaartje later het geluk bij Mark, een stabiele, 'tevreden man'. De twee wonen
allang samen, hebben intussen een dochtertje, maar Roos bleef maar malen over
haar verleden met de dominante, agressieve en luie Peter. 'Hoe heb ik me al die
jaren kunnen laten onderdrukken? Het leek wel een rouwproces, ik was er elke dag
mee bezig.'

Toen ze zich begon af te vragen of het niet eens tijd werd voor een 'psych',
bedacht ze dat een schoonmaak, zoals ze het zelf uitdrukt, misschien beter was.
'Hallo, ik ben toch niet gek, dacht ik. Zal-ie dat ook nog eens op zijn conto
kunnen schrijven.' Roos schreef een mail naar Mijn Geheim. Laatste regel:
'Vergeten doe ik het helaas nooit, maar ik ben wel blij dat ik in vrijheid kan
leven.'

Ze vertelt haar verhaal weloverwogen tegen verslaggeefster Rachel Germans, van A
tot Z. Hoe ze Peter tegenkwam op een jongerenreis naar Spanje. 'Een jonge blonde
god, ik was helemaal hopeloos verliefd.' Hoe ze gingen samenwonen. 'Ik voelde me
heel gelukkig, al was er steeds de dreiging van een klein donker wolkje.' Hoe
slapjanus Peter zijn baan kwijtraakte. 'Hij compenseerde het door veel geld uit
te geven, míjn geld.'

En toen ging het serieus mis. Ze kregen de zoveelste 'knallende ruzie' over werk
en geld. Uit Mijn Geheim (nummer 06/44): 'Opeens zag ik het gebeuren: hij
veranderde in een killing machine. Zijn ogen werden pikzwart; een blik die ik
nooit meer zal vergeten. Hij zag me niet meer als zijn geliefde, maar als zijn
vijand. Hij greep me bij de keel en probeerde me te wurgen. Ik had geen schijn
van kans.'

Om een verhaal van drie uur kort te maken: Roos weet wel te ontsnappen, blijft
evengoed nog een tijd bij hem, ook uit angst haar mooie huis en spulletjes kwijt
te raken, en verlaat hem dan tóch, nadat ze een visioen heeft gehad. Ze droomde
dat ze zichzelf zag lopen met twee kleine kinderen. Uit Mijn Geheim: 'We liepen
hand in hand naar de Riagg en als ik goed keek, kon ik zien dat we alledrie bont
en blauw geslagen waren... door papa. Die droom was niet zomaar een droom.'

Roos neemt de waarschuwing van hogerhand ter harte en vertrekt schielijk uit
huis op het moment dat Peter in het buitenland zit. De boedelverdeling verloopt
verre van soepel, uiteindelijk komt een advocaat bemiddelen. 'Ik liet hem achter
op een sinaasappelkistje in een verder leeg huis', vertelt ze, met toch wel iets
van triomf in haar stem, tegen verslaggeefster Germans. 'Wat geweldig dat je de
kracht vond om weg te gaan', zegt de verslaggeefster. 'Ook toen je oog in oog
met hem stond.'

Na het gesprek zegt Roos: 'Lekker om je verhaal zo verteld te hebben - niemand
kent het hele verhaal. En nu staat het zwart op wit. Het is klaar.'

Loslaten

Dat is wat ze heel vaak hoort, na een interview, zegt Rachel Germans (39) later.
''Nu heb ik het echt op een rijtje', zeggen ze dan. 'Nu kan ik het beter
loslaten.' Vaak zijn ze zelf het overzicht kwijt.' Ze werkt intussen
twaalfenhalf jaar bij Mijn Geheim, na een baan als verslaggeefster voor een
huis-aan-huisblad en een regionale krant. 'Daar waren dit soort interviews de
extraatjes, een soort eer. En nu doe ik het alléén maar, de totale aandacht
geven aan één persoon.'

Ach ja, af en toe wordt er lacherig gereageerd, als ze vertelt waar ze werkt.
'Dat is zeker zo'n fotoromannetje.' Of: 'Allemaal seks natuurlijk.' Germans:
'Het is niet een blad dat je als eerste uit de schappen haalt hè.' Anderen, die
Mijn Geheim kennen uit de leesmap zeggen: 'Wat heb jij een leuke baan!' En vaak
komt ook de vraag: 'Is het allemaal echt? Ga je er echt heen?' Ja dus: 'Wij
komen overal.'

En soms staat ze voor verrassingen; wordt de deur gewoon niet opengedaan. Thuis
afspreken behoort trouwens geregeld tot de onmogelijkheden - grote
openhartigheid over een buitenechtelijke relatie noopt al snel tot een afspraak
in de stationsrestauratie. Germans luistert, hoort aan, praat mee, maar waakt
ervoor de psycholoog uit te hangen. 'Ik oordeel niet. Ik zeg ook niet: ik zou
dit of ik zou dat. Ik kan er weinig zinnigs over zeggen.'

Hoofdredacteur César Becx: 'Door de jaren heen krijg je wel wat principes van de
psychologie mee. Maar wij moeten niet gaan behandelen.' Per week zijn er
ongeveer 25 reacties waarmee de redactie verder aan de slag kan. En natuurlijk
komen er ook briefjes en telefoontjes binnen van mensen die dringend
professionele bijstand behoeven. 'Wanneer gaat het alarmbelletje bij ons
rinkelen?', vraagt Becx zich hardop af. 'Als iemand zich erg aan ons vastklampt,
of heel warrig overkomt.' En soms is iets niet wat het lijkt. 'Af en toe krijg
je verhalen binnen waarvan je denkt: dat is verzonnen. Maar de werkelijkheid is
soms wilder dan de wildste fictie.'

Het blad kwam even in de publiciteit toen bleek dat tbs'er Wilhelm S. (hij
vermoordde na zijn ontsnapping uit de kliniek in 2005 een oudere Amsterdammer)
zijn latere echtgenote had gevonden via een contactadvertentie in Mijn Geheim.
Die rubriek werd vorig jaar opgeheven, na een luisterrijk bestaan. In de jaren
negentig had het tijdschrift wekelijks liefst 40 tot 50 contactadvertenties. De
betaling verliep tamelijk onorthodox. 'Die dingen kostten toen nog een tientje',
zegt Becx. 'Dat tientje lieten we de mensen gewoon meesturen in de envelop,
hartstikke handig, zat je niet met al die administratieve rompslomp.'

De laagdrempelige rubriek bleek onverwacht populair bij tbs'ers en overige
gedetineerden. Gemiddeld zaten er vier advertenties bij met mededelingen als:
'Ik kan u de eerste vijf jaar niet bezoeken.' Met de opkomst van internet
verminderde het aantal advertenties, alleen het aantal contact zoekende tbs'ers
en andere gevangenen bleef stabiel. Becx: 'Want wie hebben er geen internet?
Alleen: vier tbs-advertenties op de vijftien is iets heel anders dan vier op de
vijftig. Je kreeg een verkeerd beeld van onze doelgroep.' Tot zover het einde
van de rubriek. Maar, beklemtoont Becx, probeer je ook eens in te leven in een
gevangene. 'Wat zijn voor hem nou de mogelijkheden om een partner te vinden?'

Dezelfde fout

Becx, intussen 27 jaar hoofdredacteur van Mijn Geheim, houdt altijd rekening met
het menselijke aspect. 'Ik ben een huilebalk van nature. Kijk ik naar E.T., dan
is het meteen bingo. Phone home, dan ben ik al weg.'

Zijn ervaring: 'Mensen maken vaak dezelfde fout.' Hij haalt het voorbeeld aan
van het type vrouw, dat zich heel snel in een relatie stort, na 'twee
complimentjes of een halve chatsessie'. En vervolgens, net als de keer daarvoor,
in een 'onderdrukte situatie' terechtkomt. Waar ze dan aan weet te ontsnappen
('soms heeft ze het geluk dat hij weer wordt opgepakt voor een vergrijp'), om
meteen een nieuwe verhouding aan te gaan. Becx: 'Af en toe krijg ik zo'n vrouw
aan de lijn, en die zegt dan: 'Nu is het afgelopen. Nu heb ik eindelijk een
lieve man gevonden.' En dan praat je door en blijkt ze die man pas twee maanden
te kennen. Dat is niet het moment om al een verhaal te maken. Als lezeressen dat
zien, denken ze: twee maanden, hçllo.'

Als de gebeurtenissen vers zijn, is het hoogst onverstandig een artikel te
schrijven, is de stellige overtuiging van Becx. Dus het echtpaar dat in januari
belt, om een interview over hun in december overleden kindje, krijgt van hem te
horen: 'Wacht nog even. Ik ga nu nog niet aan het grafje staan met een
fotograaf.'

Nee, schudt de hoofdredacteur zijn hoofd: 'Je moet niet de chroniqueur van
ellende willen zijn op het moment dat de ellende op zijn hoogtepunt is.'

LOAD-DATE: December 15, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              11 of 148 DOCUMENTS



                                 de Volkskrant

                                December 6, 2006

'Burger geeft privacy op door maatregelen VS';
Interview Sophie in 't Veld

BYLINE: Yolanda Bobeldijk

SECTION: ECONOMIE; Blz. 09

LENGTH: 293 woorden

DATELINE: AMSTERDAM


AMSTERDAM Het nieuwe systeem waarmee de VS informatie over passagiers die naar
Amerika vliegen inwint, schendt volgens europarlementariër Sophie in 't Veld
(D66) de privacy van onschuldige burgers.

Dat deed Amerika toch al langer?

'Ja, maar sinds deze week worden passagiers gescreend door het ATS - systeem,
dat bestaande informatiebronnen aan elkaar koppelt. De passagiersgegevens komen
uit de Passenger Name Records (PNR) van de luchtvaartmaatschappijen. Het gaat
dus om persoonlijke gegevens, zoals creditcardgegevens en emailadressen.

Ook is bekend of het om een frequente reiziger gaat, waar de vlucht geboekt is,
of de passagier speciale voorkeuren heeft opgegeven en of hij of zij alleen
reist. Op basis hiervan wordt er een risicoscore toegekend aan de passagier. Het
doel is om terrorisme tegen te gaan, maar ook Amerikaanse werkgevers hebben
toegang tot de gegevens als zij bijvoorbeeld een sollicitant willen screenen'.

Wat maakt het uit voor de gewone burger die niets te verbergen heeft?

'Dat argument is veel te gemakkelijk. Privacy is niet iets leuks dat je even
opgeeft. Het is een essentieel onderdeel van onze democratie. Wie een product
via internet koopt, verwacht dat er veilig met de creditcardgegevens wordt
omgegaan. Met passagiersgegevens hoort dat ook zo te zijn, maar er is geen
heldere wetgeving over.'

Zijn er al mensen onterecht slachtoffer geworden?

Ja, er zijn gevallen bekend waarbij onschuldige burgers onterecht voor terrorist
werden aangezien. Het is onduidelijk om hoeveel gevallen het gaat en dat komt
doordat je als burger niet weet wat er over jou bekend is. Je kunt dus ook bij
niemand een klacht indienen. Op dit gebied is geen goede rechtsbescherming voor
burgers. Als EU horen we hier iets aan te doen'.

Yolanda Bobeldijk

LOAD-DATE: February 5, 2007

LANGUAGE: DUTCH; NEDERLANDS

GRAPHIC: 06ecsophie_ph01, Sophie in 't Veld

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              12 of 148 DOCUMENTS



                                 de Volkskrant

                                December 2, 2006
                                    zaterdag

Kapitein Niek Hoek en de woekerpolispiraten;
Het spel en de knikkers Frank Kalshoven

BYLINE: Frank Kalshoven

SECTION: ECONOMIE; Blz. 7

LENGTH: 704 woorden


'Zonder transparantie', vertelde de voorzitter van het Verbond van Verzekeraars
Niek Hoek zijn achterban deze week op een congres, 'zonder transparantie kan er
geen vertrouwen zijn en zonder vertrouwen is er geen markt.'

Het is een koud kunstje om Hoek ongenadig om zijn oren te slaan met deze wijze
woorden, aangezien deze week ook de resultaten bekend werden van een onderzoek
van het Centrum voor Verzekeringsstatistiek (CVS) naar de kosten van
beleggingshypotheken. Transparantie van kosten heet dat werkje en de
hoofdconclusie dat gemiddeld van elke euro ingelegde premie (maar) 60 cent wordt
belegd, mag gerust opmerkelijk worden genoemd. Ik maak me sterk dat de bulk van
de honderdduizenden Nederlanders met een beleggingshypotheek hiervan niet op de
hoogte was. Vertrouwen geschonden dus. Kapitein Hoek van de woekerpolispiraten.

Maar de zaak ligt een slag genuanceerder. Ten eerste is het goed dat de
verzekeraars het sommetje eindelijk een keer hebben gemaakt en, na jaren van
traineren en tegensputteren, opening van zaken geven.

Ten tweede zijn de resultaten van het onderzoek niet dat die andere 40 procent
van de premie weggegooid geld zijn of rechtstreeks in de winst van verzekeraars
lopen. Die 40 cent per euro niet-belegde premie bestaat volgens het CVS uit drie
componenten. 20 cent van de premie wordt besteed aan de
overlijdensrisicoverzekering; 8 cent is bestemd voor advies; 12cent gaat op aan
de kosten van verzekeraars en beleggingsfondsen.

Een overlijdensrisicoverzekering is domweg een aanvullende dienst boven op de
beleggingshypotheek. Bij overlijden van een van de partners keert de verzekering
het afgesproken bedrag uit, waardoor de andere partner financiële sores worden
bespaard. Misschien is 20 cent per euro te veel (oververzekering, te hoge
premie), maar dat is een andere kwestie.

Die 8 cent per euro voor advies is zeker veel te duur. Daarbij doet zich wel
iets raars voor. De afgelopen jaren zijn financieel adviseurs opgestaan die van
de klant een uurtarief vragen voor advisering over hypotheken. De kosten lijken
dan hoog - misschien wel duizend euro per hypotheek - , maar zijn in feite laag.
Immers: 8 procent van een heel gewone hypotheek ter grootte van 200 duizend euro
is 16 duizend euro.

Toch heeft dat echte onafhankelijke advies (nog) geen hoge vlucht genomen. Dat
kon de komende tijd wel eens heel anders worden.

Voor de derde post geldt iets soortgelijks: natuurlijk maken verzekeraars en
beleggingsfondsen kosten, maar 12 procent is buitensporig. De duurste
beleggingsfondsen voor particulieren kosten hooguit 2 procent.

Voor die veertig niet-belegde eurocenten worden dus wel degelijk nuttige
diensten geleverd, zij het dat die veel te duur worden betaald. Het is nu,
gelukkig, onvermijdelijk dat die stal wordt uitgemest.

Maar hoe komt het? Ja, doordat niet inzichtelijk was (en is) wat er met het
premiegeld gebeurt.

Maar wat is het achterliggende probleem? Onze (fiscale) wetgeving.

Een beleggingshypotheek werd deze week in NRC Handelsblad treffend omschreven
als een fiscaal een-tweetje tussen burger en verzekeraar. 'In feite beleggen
huizenbezitters met geleend geld, waarbij de lasten worden verlaagd door de
hypotheekrenteaftrek en de lusten van het beleggen vrijwel belastingvrij zijn.'
Verzekeraars hebben de afgelopen jaren eigenlijk niets anders gedaan dan zich
een deel van dit voordeel toe-eigenen.

Dit systeem deugt ten principale niet. En dat zit niet alleen aan de kant van de
fiscale behandeling van het eigen huis, maar ook aan de kant van de
kapitaalverzekeringen en in het verlengde daarvan de pensioenen. Het is een voor
de gewone burger (en kleine werkgever) onoverzichtelijk woud aan regels,
geboden, verboden en met dit alles verbonden fiscale voordeeltjes, waarin al dan
niet onafhankelijke adviseurs, verzekeraars en banken naar hartelust diefje met
verlos kunnen spelen.

Op kosten van de schatkist én de consument.

Het is dus wel noodzakelijk maar niet voldoende om Niek Hoek en zijn
verzekeringsachterban te gispen. Kabinet en Kamer - er deze week ook in de
nieuwe samenstelling gelukkig als de kippen bij om luid schande te roepen -
moeten vooral zelf aan het werk: neem Kapitein Hoek de wind uit de zeilen en
vereenvoudig en rationaliseer de regelgeving.

LOAD-DATE: December 1, 2006

LANGUAGE: DUTCH; NEDERLANDS

NOTES: Reageren? E-mail: frank@frankalshoven.nl; Maar wat is het achterliggende
probleem eigenlijk? Onze (fiscale) wetgeving.

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              13 of 148 DOCUMENTS



                                 de Volkskrant

                                December 2, 2006

Boven op de schatkist;
De langst zittende minister van Financiën neemt met pijn afscheid van zijn
departement

BYLINE: Douwe Douwes en John Wanders

SECTION: HET VERVOLG; Blz. 26

LENGTH: 1946 woorden

SAMENVATTING:

Gerrit Zalm verlaat de politiek. 'Ik word geen b+++++urgemeester van Enkhuizen,
om maar iets te noemen.' Door Douwe Douwes en John Wanders

VOLLEDIGE TEKST:

++++++++++'Nee, nou ja.... Nee.' Gerrit Zalm aarzelt even bij de vraag of hij
straks de schijnwerpers gaat missen. Zijn gezin zal er in ieder geval niet
rouwig om zijn als hij zijn werkkamer en dossiers overdraagt aan zijn opvolger.
'Mijn naaste omgeving vindt de publicitaire kant van het ministerschap minder
aangenaam. Iedereen mag je psychoanalytisch duiden. Probeer dat bij een gewone
burger en je staat zo voor de rechter wegens smaad. Ik heb er wisselende
gevoelens over. Ik vind de aandacht af en toe ook gewoon leuk.'

Zult u straks meer thuis zijn?

'Dat hoop ik. Wat ik ga doen, weet ik nog niet. Wel weet ik wat ik niet ga doen.
Ik word geen burgemeester van Enkhuizen, om maar iets te noemen.

'Maar goed, ik ben gek op werken. Je kunt het zo invullen dat je met 38 uur in
de week directeur van het Centraal Planbureau kan zijn. Maar je kunt het ook
anders doen. Iedereen zoekt zijn eigen werktempo.'

Behoudt u nog een rol in de VVD?

'Alleen op verzoek. Ik ga niet, zonder dat iemand in de partij mij dat heeft
gevraagd, de actuele politiek becommentariëren. Ik wil niet als stoorzender
optreden. Een advies is mooi als je erom hebt gevraagd, maar niet als je het in
de krant leest.'

Welke eigenschappen zijn onontbeerlijk voor een minister van Financiën?'

'Je moet goede sociale vaardigheden hebben. Je wordt afgerekend op je
begrotingen en die maak je met zijn vijftienen, of hoeveel ministers er ook
zijn. Je moet daarnaast onderhandelingsvaardig zijn en je strategie kunnen
aanpassen aan degene die tegenover je zit. Verder moet je een beetje verstand
hebben van economie, en geen hekel aan cijfers. En je moet de organisatie voor
je kunnen laten werken. Je moet dus kunnen delegeren.

'Met de PvdA-ministers Ad Melkert en Jo Ritzen moest ik anders onderhandelen dan
met de rest van de bewindspersonen die ik tegenover mij had in de kabinetten
waarvan ik deel uitmaakte. Omdat die twee het spel niet op mijn manier wilden
spelen. Ze probeerden mij bijvoorbeeld te slim af te zijn. Kijk, dát spel kunnen
we ook doen, prima, maar dat vind ik minder leuk.

'Met Melkert kon je nooit snel een deal maken, omdat hij altijd tot het bittere
eind wilde kijken of er nog meer in zat. Dat is extreem vermoeiend, zeer
arbeidsintensief en het vraagt een enorm tijdsbeslag. Dat vond ik niet prettig.

'Ik wil snel ter zake komen. Ik heb een verhaal gehoord, weet wat ik zelf kan,
leg iets op tafel, nog een klein beetje poetsen en dan hebben we een deal. Dat
was niet Melkerts stijl. Hij was altijd de enige in de ministerraad die nog geen
akkoord met mij had. De anderen dachten dan: 'Dat zal wel aan Melkert liggen,
want die Zalm is altijd uiterst redelijk.' Nou, dat kon ik tegen Melkert
natuurlijk niet zijn.

'Jo Ritzen dacht: 'Ik ben ook een financieel handige jongen.' Die diende dan een
begroting in waarbij hij zijn tegenvallers meldde, terwijl hij zijn meevallers
in potjes had gestopt. Daar ben ik ook niet zo gek op. (Lacht.) Dat wordt er
natuurlijk zo uitgevist door mijn mensen.

'Nu zeggen de ministers tegen elkaar: 'Weet je hoe je met Zalm moet omgaan? Dan
moet je zeggen: ik heb een probleem, kun je mij daarmee helpen?' Ja, die zitten
elkaar tips te geven. Ik heb een keer iemand meegemaakt die eigenlijk helemaal
niet kon onderhandelen. Die kwam ook met: 'Ik heb een probleem, kun je mij
helpen? Anders treed ik af.' Ik dacht: 'God, hoe krijgt ie het uit zijn strot.
(Lacht.) Toen lag ik zo dubbel. Ik zei: 'Ze hebben een uur lang op je ingepraat
dat je dit moest zeggen en nou, je hebt geweldig je best gedaan! Ik ga je toch
helpen'.' (Daverende schaterlach).

Alsof u een klein kind toesprak. Krijg je dat vanzelf als je zolang achtereen
minister van Financiën bent?

'Klopt. Ik heb meegemaakt dat er grote claimbrieven lagen op een departement. Ik
hoorde dat van mijn directeur-generaal en ik zei: 'Bel ze maar even op dat ik
die brieven gelijk de prullenbak in flikker, en dat ze ook niet langs hoeven te
komen.' Dus mijn directeur-generaal belt op en zegt: 'De minister is not
amused.' 'Oh, oh, nou dan moeten we dit maar niet doen', was de reactie.'

U bestuurde Nederland eigenlijk in uw eentje?

'Bij het aantreden van het kabinet-Balkenende II had ik acht jaar ervaring als
minister van Financiën. Mijn collega's hadden alleen de ervaring van het
mislukte kabinetje-Balkenende I. Dat gaf mij een enorme voorsprong, nog los van
het feit dat ik aanvoerder van de VVD was. Ik heb die voorsprong naar mijn
gevoel nooit misbruikt. Ik heb niet geprobeerd aan de stoelpoten van de
minister-president te zagen.

'Ik heb weleens het grapje gemaakt dat ik geen premier wilde worden omdat ik dan
zoveel invloed zou verliezen. (Lacht.)

'Als het om budgettaire kwesties gaat, is het ministerschap van Financiën een
vrij dominante positie. Maar je hebt ook nog andere dingen, zoals het
buitenlandbeleid, juridische vraagstukken, wel of geen boerka, dat soort zaken.

'Ik heb geen hekel gehad aan de andere dimensies van mijn baan: het
vice-premierschap, het leiderschap van de VVD. Maar ik ben destijds ingevlogen
als technocraat, de rest heb ik bijgeleerd. Ik zie mijzelf allereerst als
minister van Financiën. Dit ministerie is mijn ministerie. En het valt mij hard
om te vertrekken.

Vindt u net als uw partijleider Mark Rutte dat het CDA een hol vat is waar de
VVD de afgelopen jaar haar ideeën in heeft gegoten?

(Lacht). 'Dat is iets te veel eer. Maar dat wij een behoorlijke invloed hebben
gehad op het regeerakkoord en daarna, daar ben ik heel tevreden over. Je ziet nu
in het programma van het CDA dat ze er eigenlijk mee willen ophouden. Van de
hervormingsagenda naar de investeringsagenda. Daarmee bedoelen ze: toeslagen
uitdelen aan iedereen. Het CDA neemt zo alweer afstand van het gevoerde beleid.

Wat is uw politieke erfenis?

'Het meest duurzame is mijn begrotingssysteem. Toen ik aantrad, was er elk
kwartaal wel een nieuwe begroting nodig omdat er mee- of tegenvallers waren. Dat
is nu veel stabieler.

'Trots ben ik ook op de uitgavenbeheersing. In 1994 waren de collectieve
uitgaven 55 procent van het bruto nationaal product. Dat is nu 10 procentpunten
lager. Tot mijn verbazing is het forser naar beneden gegaan dan in de drie
kabinetten-Lubbers. Dat is interessant, want dat was toch een echte
houthakkersbeweging.

'Verder: dat we eindigen met een overschot. De staatsschuld is omlaag gegaan van
bijna 80 procent naar beneden de 50. Buiten de begrotingsportefeuille zijn we
redelijk succesvol geweest in de Europese avonturen, vooral de afdrachtrevisie.

'En dan is er nog de hele wetgeving rond het financieel toezicht. Dat was heel
rudimentair toen ik kwam. Het is in wetgevende termen een pronkstuk. Acht
bestaande wetten verenigd in één nieuwe. Het is een van de grootste
wetgevingsoperaties van na de oorlog.'

Baart het financiële beleid van Frankrijk en Italië u nog zorgen?

'Als ik niet bezorgd ben, gebeurt er niks. Binnen de vergaderzalen ben ik wel
actief, en we hebben veel bereikt op dit vlak. In Italië zijn ze bezig met
hervormingen, en ook in Frankrijk zal dat gebeuren.'

Zouden sommige landen behoefte hebben aan uw expertise?

'Ik heb weleens gedacht: misschien moet ik mijzelf international coach noemen.
Ja, ik zou het leuk vinden om collega's te coachen.'

U heeft zelf een coach gehad. Ziet u die nog regelmatig?

'Ik eet af en toe nog met hem. Hij doet het nu voor niks. Het is ooit bij toeval
begonnen. En het is een hypje geworden. Het werd gelijk in de sfeer van de
psychotherapie getrokken. Dat is natuurlijk belachelijk. Iedere fatsoenlijk lid
van een raad van bestuur heeft een coach. Het is leuk om iemand te hebben die je
een spiegel voorhoudt, die je de goede vragen stelt. Ik vond dat heel plezierig,
ook om jezelf scherp te houden. Hoe meer ervaring je hebt, hoe harder een coach
nodig is.'

Vrienden kunnen dezelfde functie hebben. Heeft u die gemaakt in de politiek?

'Jawel, ik heb Hans Wijers als vriend overgehouden aan de politiek. Niet dat je
elkaar nou zo vaak ziet. Ik eet twee keer per jaar met hem. Je hebt als minister
überhaupt weinig tijd voor een sociaal leven.'

Wat ging er minder goed in de voorbije twaalf jaar?

'De periode onder het kabinet-Balkenende I was heel beroerd. Als
fractievoorzitter werd ik geconfronteerd met allerlei zaken, met mensen die dit
of dat hadden gezegd of gedaan. En dan moest ik zeggen dat dat allemaal normaal
was, althans dat ik geen reden had om het vertrouwen in de coalitie met de LPF
op te zeggen.'

Wat waren de moeilijkste dagen uit uw politieke loopbaan?

'Ik denk toch de naturalisatiekwestie rond Ayaan. Dat was echt heel erg. Die
twee dagen waren de zwartste bladzijden uit mijn dagboek.'

Had u als vice-premier in die kwestie tussen uw partijgenoten Hirsi Ali en
Verdonk niet de regie moeten overnemen?

'Dan kom je in de afdeling staatsrecht terecht. Een vice-premier kan niet een
collega-minister instrueren, zeker niet als het individuele gevallen betreft.
Dat is echt een misverstand.

'Ik was het oneens met minister Verdonk, dat moge duidelijk zijn. Dat heb ik ook
tegen haar gezegd. Ik heb haar gevraagd om dit niet ijlings te doen. Ik moest
mezelf nog uitnodigen, anders was ik er niet eens bij geweest. Dan kun je
zeggen: als je dit doet, dan stap ik op. Maar dat gaat ook nogal ver.

'Bovendien had Ayaan nog recht op wederhoor. Ik was er vrij zeker van dat de
zaak door Ayaan glansrijk gewonnen zou kunnen worden. Dat is ook gebleken.'

Deze week bleek ook weer dat Rita Verdonk snel veel schade kan aanrichten.

'Haar optreden in Plein Negentien was niet gelukkig, nee.'

Is het probleem voor de VVD oplosbaar?

(Stilte.) 'Ik denk het wel, maar mijn goede raad houd ik liever binnenskamers.'

Blijft Verdonk binnen de partij?

'Dat is wel wat zij wil. Ik hoop dat het mogelijk is. Ik ga daar niet in roeren.
Dat is al genoeg gebeurd met dit onderwerp.'

Waar eindigt dit?

'Er moet bij de VVD één kapitein zijn: Mark Rutte. Dat lijkt me evident. Het is
volgens mij ook de uitkomst van het tafereel van afgelopen dinsdag. Als er gedoe
is in de VVD, gaat het altijd over personen. Toen ik net bij de partij kwam,
vroeg ik wat het inhoudelijke verschil was tussen de Nijpelsianen en de
Wiegelianen. Niemand die het wist. Datzelfde zie je nu met Verdonk en Rutte.
Liberalisme en anarchisme liggen niet zo ver van elkaar af. VVD'ers laten zich
moeilijk tot iets dwingen. Het enige nut van een leider in de VVD is dat je je
ertegen kunt afzetten.'

Wat heeft u laten liggen als minister van Financiën?

'De verkoop van Schiphol, althans van het minderheidsaandeel daarin. Het is niet
rampzalig dat het mij niet gelukt is, maar ik vind het wel jammer.

'Verder hadden we de ontslagwetgeving nog moeten aanpakken. Mogelijk dat het
gelukt zou zijn als we niet ten val waren gebracht.'Ik vermoed dat de
vakbeweging sinds 22 november denkt: we hebben nu zoveel vrienden in Den Haag,
laat maar zitten. Dat het toch niet zo gek is wat de Duitsers in 1945 hebben
bedacht.

'Anderzijds was het gevoel van urgentie aan het begin van de kabinetsperiode
iets sterker dan nu het beter gaat met de economie. Alle economen zeggen dat je
het dak moet repareren als de zon schijnt, maar als het zover is, ligt iedereen
in het gras te zonnen.'

Wat gebeurt er met uw erfenis als SP-minister Ewout Irrgang straks op uw stoel
zit?

'Gezien de uitslag moet de SP gaan meeregeren. Dan kunnen ze laten zien of ze de
heilstaat in het tempo kunnen realiseren dat ze de kiezers hebben
voorgespiegeld.

'Dat kan nog wel eens tegenvallen, zeker als zich beren op de weg voordoen. Maar
zolang er geen kabinet is, zit ik hier heel gerust. Ik zit boven op de
schatkist, en daar gaat niets meer uit.' (Lacht.)

LOAD-DATE: December 2, 2006

LANGUAGE: DUTCH; NEDERLANDS

NOTES: 'De ministers geven elkaar tips hoe ze met mij moeten omgaan';
Vakminister; Gerrit Zalm (Enkhuizen, 1952), zoon van een kolenboer en vierde van
vijf broers, begint zijn carrière in 1975 op het ministerie van Financiën. De
jonge VU-econoom maakt in de tien jaar die volgen snel carrière, voor hij
overstapt naar het ministerie van Economische Zaken. Zijn lidmaatschap van de
PvdA ruilt hij in voor dat van de VVD. In 1988 gaat hij naar het Centraal
Planbureau, waar hij een jaar later directeur wordt.; Bij de onderhandelingen
over het eerste Paarse kabinet in 1994 schuift partijleider Bolkestein Zalm naar
voren als minister van Financiën. Zijn eerste maatregel is het invoeren van de
Zalmnorm: bij de formatie wordt het uitgavenplafond voor de hele regeerperiode
vastgelegd. Inkomstenmeevallers worden gebruikt om de staatsschuld af te
lossen.; In 2002 wordt Zalm partijleider, en na de verkiezingsnederlaag
voorzitter van de VVD-fractie in de Tweede Kamer. Als het kabinet-Balkenende I
is gevallen en er gesproken wordt over een coalitie van CDA, VVD, D66, komt hij
in 2003 weer in beeld als minister van Financiën. Zalm is sinds vorig jaar de
langst zittende minister van Financiën uit de Nederlandse geschiedenis. Hij
heeft drie kinderen uit zijn huidige huwelijk, en twee uit een eerder.

GRAPHIC: 02VVzalm_ph01, Gerrit Zalm: 'Er moet bij de VVD één kapitein zijn: Mark
Rutte.', Foto Corbino

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              14 of 148 DOCUMENTS



                                 de Volkskrant

                                December 2, 2006

De charme van een naïef scenario

BYLINE: TEKST Cornald Maas . fotografie JUDITH VAN IJKEN

SECTION: MAGAZINE; Blz. 50

LENGTH: 898 woorden

SAMENVATTING:

Scenarioschrijver Frank Houtappels (38) bewerkte de nostalgische tv-serie 't
Schaep met de 5 Pooten. 'Ik wilde er subtiel mee spelen.'

VOLLEDIGE TEKST:

Gemeenschapszin, solidariteit - oude waarden waar nu naar gehunkerd wordt en die
in de jaren zestig vanzelfsprekend waren. Ook in 't Schaep met de 5 Pooten
zitten ze volop. In de legendarische 8-delige tv-serie bespreken de stamgasten
van de gelijknamige Amsterdamse kroeg dagelijks hun wel en wee en letten ze een
beetje op elkaar. 'Het was de tijd dat je nog naar iemand toe moest lopen als je
hem wilde spreken, omdat nog niet iedereen een telefoon had, laat staan een
mobiele', zegt scenarioschrijver Frank Houtappels. 'Misschien kijken we met
verlangen naar die saamhorigheid van vroeger terug.'

Moralistisch

Houtappels schreef toneelstukken en schrijft scènes voor de tv-programma's
Koefnoen en Het Klokhuis, was medeverantwoordelijk voor de scenario's van
Hertenkamp en TV7, en maakt afleveringen voor Gooische vrouwen. Toen casting
director Job Gosschalk hem vroeg of hij een nieuwe versie van 't Schaep wilde
maken, aarzelde hij. Hij flikte het kunstje namelijk al eerder, bij zijn
bewerking van het scenario van Ja Zuster Nee Zuster. 'Niet wéér een oude koe uit
de sloot, dacht ik. Bovendien had ik ooit een toneelbewerking van 't Schaep
gezien, waarin het verhaal nogal geforceerd naar nu was verplaatst. Daardoor
werden dingen die in het tijdsbeeld van weleer passen opeens heel tuttig - 't
Schaep is, in zijn afwijzing van de hippie en zijn keuze voor de gewone burger,
ook nogal moralistisch.'

Uiteindelijk ging Houtappels overstag. Omdat hij de vrije hand zou krijgen.
Omdat Eli Asser, de schrijver van de oorspronkelijke reeks, niet over zijn
schouder zou meekijken. Omdat hij ook iets te zeggen zou krijgen over de casting
- hij dacht direct aan Loes Luca als Tante Door, groot gemaakt door Adèle
Bloemendaal. En vooral omdat er geen oppervlakkige moderne versie van de serie
gemaakt zou worden. 'Aan de liedjes wilden we sowieso niets veranderen - die
liggen immers in het collectieve geheugen opgeslagen en zijn precies de reden
waarom je 't Schaep nog eens zou willen doen, en niet Stiefbeen & zoon
bijvoorbeeld. Maar ook kleding, interieur en omgangsvormen moesten van die tijd
blijven, zodat mensen er met een glimlach op kunnen terugblikken. Bovendien: als
je alles naar nu zou verplaatsen, kun je net zo goed iets nieuws maken.' Maar
toen kwamen de oorspronkelijke scripts op tafel. En Houtappels constateerde:
'Traag en dun, met heel eenvoudige plots, die veel weg hebben van de olifant die
met zijn grote snuit het verhaaltje uitblaast. Begrijpelijk: de scenario's
mochten naïever en doorzichtiger zijn in een tijd waarin we veel minder gewend
waren.'

Van die naïviteit wilde hij de charme wel inzien - die raakt aan nostalgie. 'Ik
wilde er subtiel mee spelen, zonder ermee aan de haal te gaan.' Maar verder ging
het mes erin. Personages die in de oorspronkelijke serie soms maar in één of
twee afleveringen voorkwamen kregen een prominentere, herkenbare rol, indachtig
de comedy Cheers, die voor Houtappels een voorbeeld was. Hij verhoogde het
tempo, schreef nieuwe scènes en voegde - een boekje vol Amsterdamse
spreekwoorden en gezegden in de hand - typisch Amsterdams jargon toe. De term
'Utrechter' bijvoorbeeld, vrij vertaald: homo. 'Zelfs Carry Tefsen, zeer wel
thuis in het Amsterdams, belde me af en toe om naar de betekenis van een
uitdrukking te informeren.'

Op de persviewing, in aanwezigheid van de cast, Eli Asser en de dochter van
componist Harry Bannink, werden zijn ingrepen geprezen. Veel merkte hij daar
niet van - hij kwam, verlaat door een toneelrepetitie, pas op de valreep binnen
en gaf, anders dan de hoofdrolspelers slechts één interview, aan een lokaal
tv-station. 'Ach, als je op de voorgrond wilt staan, moet je zelf gaan acteren.
Schrijven is totaal niet glamoureus.'

Klein leed

Houtappels volgde een acteeropleiding aan de toneelschool en speelt dit seizoen
in de theatervoorstelling Mug Inn van toneelgroep Mugmetdegoudentand. Maar
dromen deed hij van kinds af aan van het schrijverschap. 'Als ik speel, denk ik:
er zijn zeker honderd betere acteurs. Als ik schrijf, denk ik niet dat er
honderd beter schrijvers zijn.'

Steeds weer zijn in zijn werk de vrouwen aanzienlijker sterker dan hun
sukkelachtige mannelijke kompanen. 'Oók in 't Schaep, ja, en dat zal geen toeval
zijn. Vrouwen zijn gevoeliger en intelligenter, slinkser desnoods, en daardoor
interessanter. Ze laten zich sneller in de kaart kijken dan mannen, die vooral
veel hebben op te houden. Vrouwen veroorzaken het drama.'

Hij zou in de toekomst nog wel eens een goede tv-comedy willen schrijven - die
in Nederland, vindt hij, door gebrek aan geld meestal met te weinig zorg en
originaliteit wordt gemaakt. Een nieuw toneelstuk komt er ook, en misschien een
roman. Zwart als inkt zullen die verhalen nooit zijn. Frank Houtappels schuwt al
te veel rafels en al te duidelijke oordelen: 'Klein menselijk leed dat soms
uitgroeit tot groot leed - dát is wat me interesseert. Het zou al een hoop
schelen als mensen een beetje lief voor elkaar zijn en niet steeds hun
eigenbelang voorop stellen.' Net als in 't Schaep, misschien? 'Naarmate ik ouder
word krijg ik meer te incasseren. Dat zal onherroepelijk merkbaar worden in wat
ik schrijf. Zo krijgt de naïeve boterbloem misschien toch nog de trekken van een
brandnetel.'

LOAD-DATE: December 11, 2006

LANGUAGE: DUTCH; NEDERLANDS

NOTES: 't Schaep met de 5 Pooten, vanaf 3 december acht zondagen lang op
Nederland 1, 21.10 uur

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              15 of 148 DOCUMENTS



                                 de Volkskrant

                                December 1, 2006

Wel weten maar niet willen weten van de holocaust

BYLINE: Frank van Vree

SECTION: CICERO; Blz. 24-25

LENGTH: 851 woorden


Toen de concentratie- en vernietigingskampen in 1945 werden bevrijd en de Duitse
bevolking - soms letterlijk - gedwongen werd de gevolgen van de onmenselijke
tirannie onder ogen te zien, klonk het verweer 'Wir haben es nicht gewusst' als
weinig meer dan een slap excuus: alsof ze daarmee hun verantwoordelijkheid
zouden kunnen ontlopen.

Het oordeel was dus snel geveld, maar de vraag wát de gewone burger, niet alleen
in Duitsland maar ook in de bezette landen, nu eigenlijk wist, bleef intussen
onbeantwoord.

Pas vele decennia later, met de toenemende belangstelling voor de rol van de
'omstanders' van de massamoord en het felle debat rond Daniel Goldhagens boek
Hitlers gewillige beulen (1996), is daarin verandering gekomen. De schuldvraag
strekte zich in de daaropvolgende discussies uit van de nationaal-socialistische
daders tot de 'omstanders', op grond van de gedachte dat ook iemand die slechts
getuige was van de nazistische massamoord, of daarvan wist zonder in verzet te
komen, moreel medeplichtig is. En gold dit oordeel niet evenzeer de bevolking
van de bezette landen, zoals Nederland, en de geallieerde mogendheden die weinig
ondernamen om een einde te maken aan de nazistische praktijken?

Hoe gevoelig dit soort vragen ook in Nederland ligt, bleek dit voorjaar bij het
verschijnen van Tegen beter weten in, waarin Ies Vuijsje de vervalsing van de
geschiedenis door historici en tijdgenoten aan de kaak stelde. Om zichzelf te
ontlasten en een positief zelfbeeld te kunnen bewaren, zouden de Nederlanders de
mythe van het 'niet weten' in het leven hebben geroepen - terwijl uit de bronnen
blijkt dat al tijdens de oorlog erg veel gegevens bekend waren.

Tegen Vuijsjes betoog is heel wat in te brengen. Zo weet hij niet duidelijk te
maken wat precies de waarde is van de dagboeken, brieven en pamfletten die hij
aanhaalt om de 'mythe' door te prikken. Evenmin wordt duidelijk of deze
informatie door tijdgenoten betrouwbaar werd geacht, hoe representatief deze
bronnen waren en waarop zij zich eigenlijk baseerden. Nog belangrijker is de
vraag hoe we de cruciale passages moeten lezen: betekenen de woorden
'uitroeiing' en 'vernietiging' in 1941 wel hetzelfde als na de oorlog, toen de
omvang van de misdaad geleidelijk zichtbaar werd?

Het onderwerp dat de Duitse historicus Peter Longerich in zijn studie Davon
haben wir nichts gewusst! behandelt, sluit nauw aan bij dat van Vuijsje.
Longerich probeert evenwel niet alleen vast te stellen wat de gewone Duitsers
tussen 1933 en 1945 van de vervolging, deportatie en vernietiging van de joden
konden weten, maar ook hoe zij op die berichten reageerden. Hij werkte duizenden
kranten, tijdschriften, radio-uitzendingen, bioscoopjournaals en pamfletten door
met het doel de nazistische propaganda en de - dikwijls geregisseerde -
nieuwsvoorziening over de vervolging van de joden in kaart te brengen, om
vervolgens aan de hand van brieven, dagboeken, getuigenverslagen en officiële
rapporten vast te stellen welke houding de bevolking innam.

In tegenstelling tot Vuijsje onderwerpt Longerich zijn bronnen aan een scherpe
analyse. Teksten worden gewikt en gewogen om hun precieze waarde en betekenis
vast te stellen, niet alleen dagboeken en brieven, maar ook de duizenden
'stemmingsberichten' die allerlei nazistische partij- en staatsdiensten voor
eigen gebruik lieten opstellen.

Het beeld dat uit Longerichs uiterst degelijke studie tevoorschijn komt, is veel
minder eenduidig dan dat in andere studies, inclusief die van Vuijsje. Hij weet
generalisaties te vermijden en onderscheidt verschillende fases en sferen in de
Duitse samenleving. Zo blijken er steeds groepen te zijn geweest die zich
afkerig toonden van de nazistische politiek, vooral wanneer deze ontaardde in
gewelddadigheden. 'Gereglementeerde' discriminatie daarentegen stuitte op minder
verzet.

Gedurende de oorlogsjaren, toen de vernietiging van het Europese jodendom haar
beslag kreeg, was er sprake van een groeiende passiviteit. Terwijl de druk van
het regime en de last van de totale Krieg verder toenamen, werd het vuur van de
antisemitische propaganda telkens opgestookt. Het nieuws van wat zich in
Oost-Europa afspeelde, druppelde evenwel slechts mondjesmaat en fragmentarisch
binnen. Het gevolg was dat vrijwel niemand zich een voorstelling kon maken van
de precieze gang van zaken rond de massamoord.

Daarin liggen voor een deel de wortels van het zwijgen van de Duitse bevolking,
aldus Longerich. Dat men 'niets geweten' zou hebben, is aantoonbaar onjuist,
maar in die frase weerspiegelt zich ook het verdringingsmechanisme dat zich al
tijdens de oorlog had ontwikkeld. Schaamte en onmacht speelden daarbij een
belangrijke rol, maar ook angst voor de 'joodse wraak' na de Duitse nederlaag,
een populair thema in de nazipropaganda. Anders gezegd: het vermoeden van de
misdaad leefde in brede lagen van de bevolking, maar niemand wilde er
verantwoordelijk voor worden gesteld.

Frank van Vree

Peter Longerich: Davon haben wir nichts gewusst! - Die Deutschen und die
Judenverfolgung 1933-1945Siedler448 pagina's(E) 24,95ISBN 3 88680 843
2Siedler448 pagina's(E) 24,95ISBN 3 88680 843 2

LOAD-DATE: November 30, 2006

LANGUAGE: DUTCH; NEDERLANDS

GRAPHIC: 01CI5onder_ph01

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              16 of 148 DOCUMENTS



                                 de Volkskrant

                               November 25, 2006

Exclusief

SECTION: DE VERLEIDING; Blz. 6-7

LENGTH: 279 woorden


Wat moet je doen, als kasjmier-snob, nu kasjmier beschikbaar is geworden voor
het gewone volk? Draag überkasjmier, bijvoorbeeld van Loro Piana, een Italiaans
familiebedrijf - de zesde generatie staat nu aan het roer- dat nog altijd 's
werelds grootste verwerker van kasjmierwol is.

De prijs van een Loro Piana-trui begint bij 430 euro, en kan oplopen tot een
veelvoud daarvan.

Loro Piana experimenteert druk met nieuwe mengvormen: zo hebben ze kasjmier
gemengd met chinchillaharen en vicuña (wol van de gelijknamige, Peruaanse
vicuña, een neefje van de kameel, die de kostbaarste textielvezel ter wereld
levert) om het nog zachter te maken. Ook nieuw is het zogenaamde babykasjmier,
waarvan alleen haren worden gebruikt die met de hand uit piepjonge Mongolische
geiten worden gekamd . Voor een beetje mannentrui is al snel de buikvacht nodig
van 19 geitjes (vanaf 930 euro, Loro Piana is in Nederland te koop bij Pauw in
Amsterdam en Modici in Laren).

Loro Piana, dat zelf chique maar behoudende kleren maakt, levert ook materiaal,
met name geweven stoffen, aan derden. Fabrikanten van mannenpakken vooral, maar
ook het hippe vrouwenmerk Isabel Marant gebruikte in de laatste wintercollectie
stoffen van Loro Piana, bijvoorbeeld voor een grijs jurkje met korte mouwen dat
werd gemaakt van een boterzachte mengeling van wol en kasjmier.

Bij duurdere kasjmier truien is vaak de hoeveelheid ply's vermeld. Dat zegt op
zichzelf niets over de kwaliteit, maar vertelt iets over de dikte van het garen;
bij one-ply is er één draad verwerkt, bij two-ply zijn er twee draden tegelijk
gebreid. Een four-ply trui is dus wel dikker en zwaarder dan een one-ply, en
daarom vaak een stuk duurder.

LOAD-DATE: November 24, 2006

LANGUAGE: DUTCH; NEDERLANDS

NOTES: Jurk van Isabel Marant, 275 euro. (Bij Sky en Buise in Amsterdam).

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              17 of 148 DOCUMENTS



                                 de Volkskrant

                               November 24, 2006
                                    vrijdag

Nederland te koop;
TV Wim de Jong

BYLINE: Wim de Jong

SECTION: MEDIA; Blz. 22

LENGTH: 403 woorden


Lastige formatie in aantocht, dus misschien is het de kijker vergund dat hij de
komende dagen af en toe, en zonder al te veel schuldgevoel, naar wat anders
kijkt dan après-kies-tv. Veel brekend nieuws valt er van de kant van de politiek
toch even niet te verwachten, en hoewel je de gesel van Venlo, Geert Wilders,
sinds dinsdag ineens geregeld met een ontspannen lachje op tv ziet, kan dat toch
het gevoel niet wegnemen dat je nog steeds naar porno zit te kijken.

Voor de schrik maar even wat aardigs en gezelligs gezien dus: Nederland te koop,
waarvan donderdag op Nederland 1 de derde aflevering in een reeks van zes werd
uitgezonden. Na de Volkskrant (in de Verleiding) en Frans Bromet, die dit jaar
al voor de NCRV een tweedelige docu met hetzelfde onderwerp en invalshoek
maakte, is ook de KRO op zoek gegaan naar de verhalen achter gebruikte spullen
die op websites als Marktplaats en eBay worden aangeboden. Voor het gemak werd
er aan het format ook nog een ander NCRV-ideetje vastgeknoopt: gewone
Nederlanders bekennen in Nederland te koop op de achterbank van een auto het een
en ander over hun koopgedrag.

Maar vooruit: beter goed gejat dan slecht verzonnen, want zo derdehands als het
idee dus op z'n minst is, zo probleemloos fris kan het tegelijkertijd ook
blijven. Reken maar namelijk dat een advertentie waarin een particulier twee
motoren van een Isotov-helikopter aanbiedt, een vrolijke ontmoeting met een
onalledaagse verkoper oplevert. En dan vooral als je er Yvon Jaspers op
afstuurt, want die laat intussen Cora van Mora en Marc-Marie Huijbregts al ver
achter zich als op televisie het authentiek-joviale, licht-onnozele,
Zuid-Nederlandse plattelandstype moet worden neergezet. Ook haar nieuwste
optreden in een wasmiddelenspotje, waarin ze nog witter wast dan 'ons mam', mag
er in dit opzicht natuurlijk weer wezen.

Behalve Jaspers zijn ook de collega's Rob Kamphues, Karin de Groot, Derk Bolt en
Anita Witzier voor Nederland te koop ingezet. Grappig te zien dat aan elke
presentator steeds een adverteerder/advertentie is gekoppeld die bij zijn of
haar tv-persoonlijkheid past.

De droefsnoeterige Bolt was zo te gast bij de dochter van een onlangs gestorven
moeder die zes sloffen sigaretten had nagelaten. Ze zijn op internet aangeboden
om de hoge uitvaartkosten weer enigszins terug te verdienen, want met een
'Viking-crematie' gaat er dus veel meer in rook op dan alleen een stoffelijk
overschot.

LOAD-DATE: November 23, 2006

LANGUAGE: DUTCH; NEDERLANDS

NOTES: Ook de KRO zoekt nu naar het verhaal achter de eBay-spullen

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              18 of 148 DOCUMENTS



                                 de Volkskrant

                               November 24, 2006
                                    vrijdag

Vertrapten door de bureaucratie verenigt u

SECTION: FORUM; Blz. 13

LENGTH: 840 woorden

SAMENVATTING:

De PvdA moet haar verlies wijten aan de managers in die partij, die de zorg en
het onderwijs vernielen en het natuurbehoud dwarsbomen, meent Arnold Heertje.

VOLLEDIGE TEKST:

De Partij van de Arbeid is genoopt zich te bezinnen op de oorzaken van haar
dramatische verlies. Deze beschouwing draagt bij tot de analyse.

De sociaal-democratie wordt thans niet meer vertegenwoordigd door de PvdA. De
beweging is niet langer een partij van en voor arbeiders en evenmin voor de
zwakken in de samenleving. De PvdA is verworden tot een partij van en voor
beheerders: de Partij van de Beheerders.

De beheerders maken in Nederland de dienst uit. Zij zijn de risicomijdende
managers van woningcorporaties, energiebedrijven, zorginstellingen en het hoger
beroepsonderwijs. Ze opereren vooral in de semipublieke sector en vallen op door
hun hoge salarissen, bonussen en gouden handdrukken. Gouden handdrukken die
hoger zijn naarmate de wanprestatie groter is, met het argument dat de
betrokkene elders niet meer aan de slag kan.

Deze klasse van de beheerders draagt zorg voor een verstikkende bureaucratie,
waarin de menselijke maat volledig teloor is gegaan. De bureaucratie staat in
dienst van een eenzijdig efficiëntie- en rendementsdenken, en van de beheerders
aan de top. Woningcorporaties verzaken de woningbouw voor sociaal zwakken en
hebben geen oog voor de leefomgeving van de bewoners. Zorginstellingen verzanden
in procedures, opgedrongen door managers die artsen, specialisten en verplegend
personeel tegen zich in het harnas jagen. In het hoger beroepsonderwijs neemt de
managementlaag de helft van het budget in beslag, is de band met de werkvloer
van docenten en studenten volledig verbroken, tieren intimidatie en
machtsmisbruik welig en komen zelfs de studenten in opstand tegen het ontbreken
van vakinhoudelijk onderwijs.

Valse cijfers, valse vakken en valse studenten hebben van deze
onderwijsinstellingen broedplaatsen van demotivatie, desinteresse en
intellectuele vervuiling gemaakt. Niet het ontwikkelen van de vermogens van
studenten en het bevorderen van dynamisch en innovatief onderwijs staat voorop,
maar de financiële kengetallen ten behoeve van de beheerders.

De klasse van de beheerders is de vrucht van de mars door de instituties, die in
de jaren zeventig is begonnen. De meeste beheerders zijn lid of sympathisant van
de PvdA. Hoewel de noodzakelijke maatschappelijke vernieuwing juist de aanpak
van de bureaucratie vergt, is de politieke leiding van de PvdA met handen en
voeten gebonden door de machtspositie van de beheerders en hun getal. Het is
geen toeval dat het succes van de SP te maken heeft met het aan de orde stellen
van de dehumanisering in de zorg en dat de beste inhoudelijke analyse van de
toestand in het onderwijs wordt geleverd door Fenna Vergeer van de SP.

Er is nog een tweede terrein waarop de PvdA is losgezongen van de belangen van
de gewone burgers. Ik doel op de leefbaarheid, die wordt bedreigd door het
verwaarlozen van natuurbehoud, open ruimte, milieu en cultuur. Actiegroepen,
stichtingen en burgers, die in opstand komen tegen bestemmingsplannen,
infrastructurele projecten en het verkwanselen van de ruimte, stuiten
voortdurend op wethouders en gedeputeerden van de PvdA. Zij staan model voor het
smeden van coalities met projectontwikkelaars en binnenskamers handelen.

Met anderen heb ik mij sterk gemaakt voor het behoud van Kernhem in Ede, het
natuurgebied de Kaloot in Zeeland, Ruigoord bij Amsterdam en voor een
toekomstgerichte ontwikkeling van het Noordzeekanaal-gebied. In Groningen werk
ik samen met de SP om transparantie te bewerkstelligen omtrent het project
Meerstad. Steeds vinden wij leden van de PvdA op onze weg. Het gevecht om de
luchtkwaliteit wordt gewonnen door een beroep bij de Raad van State en niet
langs de weg van een integrale besluitvorming, die kwaliteit van leven evenzeer
weegt als financiële oogmerken.

Het is niet langer de klasse van ondernemers of kapitalisten die tegenover de
gewone man staat, maar de klasse van beheerders. De anonieme burger staat
machteloos tegenover het bureaucratische geweld. Alleen bij verkiezingen kan de
onvrede, die meer is dan een emotionele impuls, worden geuit. En dat is dan ook
gebeurd.

Een nieuw kabinet moet de intellectuele kracht opbrengen deze thema's
daadwerkelijk aan te pakken. Of de PvdA aan zo'n kabinet kan deelnemen, is de
vraag. Bewindslieden moeten dan immers vooral hun eigen partijgenoten aanpakken
in het onderwijs en in het lokale en provinciale bestuur, waar de kwaliteit van
het bestaan door hun toedoen wordt opgeofferd aan winst en zogenaamde
werkgelegenheid.

De PvdA kan alleen overleven als een structurele heroriëntatie wordt ingezet,
die de organen van de partij verlost van de bureaucraten die Wouter Bos met
succes de voet hebben dwarsgezet. Het gaat nu om de lange mars naar de harten
van de burgers, wier bestaan wordt verschraald en verdord door de beheerders aan
de top, gespeend van elk moreel besef en ten onrechte aangezien voor
bondgenoten.

Vertrapten door de bureaucratie, verenigt u.

LOAD-DATE: November 23, 2006

LANGUAGE: DUTCH; NEDERLANDS

NOTES: Arnold Heertje is emeritus hoogleraar economie en lid van de PvdA.

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              19 of 148 DOCUMENTS



                                 de Volkskrant

                               November 24, 2006
                                    vrijdag

Fractie PVV speelde al maanden 'Tweede Kamertje';
Uit vrees voor een tweede 'LPF-debacle' zijn potentiële Kamerleden van Wilders'
partij goed voorbereid op hun nieuwe taak

BYLINE: Sanne ten Hoove; Marcel van Lieshout

SECTION: BINNENLAND; Blz. 2

LENGTH: 760 woorden

DATELINE: AMSTERDAM/DEN HAAG

SAMENVATTING:

De Partij voor de Vrijheid van Geert Wilders gaat politiek bedrijven voor de
gewone man, door de gewone man. Wie zijn deze gewone politici?

VOLLEDIGE TEKST:

Voortdurend geruzie, botsende ego's, muiterij onder de leden. Geert Wilders kent
de gevaren die populistische nieuwkomers in de politiek bedreigen. Om
'LPF-perikelen' te voorkomen, zette hij vooral 'mensen uit de praktijk' op zijn
lijst: een oud-politieagent, een rechter, een voormalig journalist.

Politiek voor de gewone man, door de gewone man; dat moet het geheim worden van
de Partij voor de Vrijheid (PVV), na de LPF de grootste nieuwkomer uit de
parlementaire geschiedenis met negen zetels. Wilders' kandidaten zullen zich
nadrukkelijk tot de doorsnee kiezer richten: 'middelbaar opgeleide mensen met
een middelbaar inkomen die in een vinexwijk wonen en een tot twee keer op
vakantie gaan', aldus Wilders.

De PVV-leider koos bewust voor nieuwe mensen. 'Natuurlijk is dat een risico. Ze
hebben weinig ervaring', zei hij eerder tegen de Volkskrant. Niet voor niets
stak hij veel tijd in 'trainingen, opleidingen en het groepsproces'.

De twintig kandidaten kwamen de afgelopen maanden iedere zaterdag in een leeg
Kamergebouw bijeen. Daar bespraken ze de actualiteit, de campagne en voerden ze
inhoudelijke discussies. 'Net alsof het een echte fractie is', aldus Wilders.
'Bij de LPF zagen veel mensen elkaar bij de presentatie voor het eerst. Mijn
fractie kent elkaar, ze zijn al tijden met elkaar bezig. Er is een stabiele
groep ontstaan.'

Echte rotte appels staan niet op de lijst: alle kandidaten hebben een verklaring
van goed gedrag ingeleverd. Het liefst had Wilders ze helemaal doorgelicht, maar
dat bleek onmogelijk. 'Commerciële bureaus vragen twee- tot drieduizend euro per
persoon voor een screening. We konden kiezen uit 150kandidaten. Dat is niet te
betalen.'

Nummer 2 op de lijst is de 30-jarige Fleur Agema, oud-LPF'er en ontwerper van
beroep. In de provinciale staten van Noord-Holland vocht ze met haar
eenmansfractie tegen de subsidiëring van actiegroepen. Die zeggen op te komen
voor de maatschappij, maar dienen vooral hun eigen belang, vindt Agema. Alleen
de provincie Noord-Holland verspilt op die manier jaarlijks 'vele tientallen
miljoenen euro's belastinggeld'.

De kleurrijkste figuur is nummer6, de Limburgse dierenactivist Dion Graus (39).
'Ridder Dion' pleit voor een alarmnummer voor dieren in nood (113), maar wil ook
opkomen voor de oudere medemens. Zijn eerste actie: airco's in verpleeg- en
verzorgingshuizen. Dion vindt dat Limburg katholiek moet blijven. Met lede ogen
ziet hij aan dat er moskeeën bijkomen, terwijl steeds meer kerken hun deuren
sluiten.

Wilders' woordvoerder, Martin Bosma (42), staat op nummer 5. Bosma besloot op 4
november 2004 de politiek in te gaan. 'Ik liep naar buiten en zag Theo van Gogh
liggen en dacht: ik moet iets doen. Bosma kende Van Gogh van Veronica
Nieuwsradio, waar ze beiden werkten. 'Zijn dood hakte er dus aardig in.'
Daarvoor werkte hij bij CNN, ABC News en bij RTL-correspondent Max Westerman.
'The real thing', aldus Bosma.

Sietse Fritsma (34, negende op de lijst) werkte zes jaar bij de Immigratie- en
Naturalisatie Dienst (IND). Anderhalf jaar geleden meldde hij zich bij Wilders
omdat hij vindt dat het vreemdelingenbeleid niet deugt. 'Het probleem zit hem
niet bij de asielzoekers, maar bij de gezinsherenigers.'

Fritsma had vorige week op het Griftland College in Soest nog een botsinkje met
middelbare scholieren. De atheneumleerlingen bleken niet onder de indruk van
zijn presentatie en bleven met elkaar kletsen. 'Schandalig, een gebrek aan
fatsoen', reageerde Fritsma.

Wilders verwacht veel van Raymond de Roon (54, nummer 3 op de lijst). Deze
advocaat-generaal bij het Amsterdamse gerechtshof kent de Nederlandse
onderwereld uit de praktijk. Harder straffen is zijn devies. Wie voor de tweede
keer inbreekt, moet twaalf maanden de cel in, niemand uitgezonderd.

In de cel mag de temperatuur nooit meer dan 18graden bedragen. 'Waarom zouden
gevangenen een betere behandeling krijgen dan mensen in een verzorgingshuis',
redeneert De Roon. Liever ziet hij gevangenen echter in 'boevenkloffie' onkruid
wieden.

Wilders fractiegenoten krijgen 'veel ruimte om hun eigen geluid te laten horen'.
Dat is logisch, aangezien Wilders zelf met regelmaat ageerde tegen de Haagse
fractiediscipline. Die zou van creatieve mondige Kamerleden 'laffe grijze
muizen' maken. Maar er zijn natuurlijk wel grenzen. 'Niemand mag zeggen dat de
belastingen omhoog moeten of dat de grenzen gewoon open blijven. Dat kan ik
natuurlijk niet hebben.'

LOAD-DATE: November 23, 2006

LANGUAGE: DUTCH; NEDERLANDS

GRAPHIC: BI PVV 241106

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              20 of 148 DOCUMENTS



                                 de Volkskrant

                               November 20, 2006
                                    maandag

Geachte redactie

SECTION: FORUM; Blz. 9

LENGTH: 372 woorden


Martelen

'Nederlanders martelden Irakezen' (Voorpagina, 17 november). O hemel, ik zie het
voor me: EenNL denkt hardop na over het afschaffen van het Verdrag van Genève;
Bos wacht eerst even strategisch af wat de rest zegt; Balkenende stelt dat het
eigenlijk niet hoort, maar dat deze Irakezen wel echt oorlog hadden gevoerd voor
Saddam; GroenLinks roept luidkeels dat dit echt niet kan en overstemt eventuele
oplossingen; Verdonk passeert Rutte door te stellen dat dit helemaal geen zaak
voor de overheid is en dat Defensie correct heeft gehandeld door het zelf te
regelen; Marijnissen zegt gewoon waar het op staat en laat Nederland een
modderfiguur slaan; van D66 horen we niets, want die schamen zich dat ze niet
harder hun best hebben gedaan om te voorkomen dat we daar waren. Welkom in de
Nederlandse verkiezingstijd.

Overveen Jaap van der Velde

Doorprikken

Eindelijk wordt de hype rondom Marijnissen en de SP doorgeprikt door Van
Velthoven en Ramadan (Forum, 17 november).

Dat de gewone man en vrouw op deze populist stemmen, is hen niet kwalijk te
nemen. De rijken arm en de armen rijk en het voortdurend roepen van schandalig,
schandalig, bekt natuurlijk wel lekker op radio en tv. Maar dat de zelfbenoemde
intellectuelen door het valse fluitspel van deze rattenvanger op een dwaalspoor
zijn gebracht, is hen wel aan te rekenen en duidt op grote lichtzinnigheid.

Maar ja, wie weet nog wie Mao was en wat voor gruweldaden hij op zijn geweten
heeft? Dat de SP afstand heeft genomen van dit gedachtegoed is mij blijkbaar
ontgaan. Ik kan mij geen mea culpa uit Oss herinneren.

Leiderdorp Harry Fontein

Zuur

O, wat zijn de druiven zuur voor Omar Ramadan. Als Wouter Bos zijn voorwaarden
voor deelname aan een regering meteen vanaf het begin van de verkiezingstournee
had bekendgemaakt dan had de PvdA wellicht hoger en de SP lager in de peilingen
gestaan. Het heeft weinig zin om nu op de SP te gaan hakken.

Amsterdam L.Nievaard

Minachting

Spuugzat ben ik al die zogenaamde verkiezingsdebatten, georganiseerd door luie
journalisten. Op tv zie ik interviewtjes van een paar minuten. Ik wil echte
debatten tussen politici, één-op-één, met tijd om hun programma te verdedigen.
Door de twee-minuten-vragen-antwoorden haak ik af.

Weert Mara Matveld

LOAD-DATE: November 19, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              21 of 148 DOCUMENTS



                                 de Volkskrant

                               November 17, 2006
                                   donderdag

Het ideaal is niet in oneliners te slijten;
GroenLinks voert een vlekkeloze campagne maar blijft in peilingen licht
verliezen

BYLINE: Yvonne Doorduyn

SECTION: BINNENLAND; Blz. 2

LENGTH: 601 woorden

DATELINE: DELFT/DEN HAAG

SAMENVATTING:

Het milieu interesseert mensen wel degelijk, bewees Al Gore met zijn film.
Daaraan kan het dus niet liggen dat GroenLinks niet groeit. Waaraan dan wel?

VOLLEDIGE TEKST:

Bang zijn ze niet bij GroenLinks. De 'Femke on Tour'-aardgasbus rijdt deze
middag zonder schroom het terrein van de TU Delft op. Studenten van de faculteit
Lucht- en Ruimtevaarttechniek zijn massaal uitgelopen om Femke Halsema te
ontmoeten. En haar het vuur aan de schenen te leggen, blijkt nog geen vijf
minuten later.

Want de jongens van lucht- en ruimtevaarttechniek houden nu eenmaal van
vliegtuigen. 'U helpt de KLM failliet!' 'U dwarsboomt Schiphol!' In het strakke
campagneschema is slechts tijd voor een korte wellesnietesdiscussie, maar
Halsema belooft terug te komen.

Het zijn marginale oprispingen in een verder vlekkeloze campagne. 'De beste
campagne ooit', beweert Steven de Vries, voorzitter van GroenLinks'
jongerenorganisatie Dwars. 'We stralen positivisme uit, verfrissend,
uitnodigend.'

Toch staat GroenLinks er in de peilingen slecht voor. De partij haalt zes,
maximaal zeven zetels, terwijl ze er in de Tweede Kamer nu acht heeft. Eenderde
van de GroenLinks-stemmers van 2003 stapt volgens TNS NIPO op 22 november over
naar de SP. Waarom weet GroenLinks niet één van de gepeilde 29 zetels van Jan
Marijnissen weg te snoepen?

Het milieu boeit niet, was lange tijd het argument. En inderdaad, als het
economisch tegenzit verslapt de aandacht voor het milieu. Toch gaat die vlieger
dezer dagen niet op. Sinds Al Gore Nederland begin oktober overspoelde met zijn
inconvenient truth, is de aandacht voor klimaatverandering terug van weggeweest.
Dat milieu en dierenwelzijn wel degelijk boeien, bewijst Marianne Thieme van de
Dierenpartij. Zij komt volgens de peilingen volgende maand met twee zetels in de
Kamer - zetels die waarschijnlijk in het verleden GroenLinks toebehoorden.

'Kiezers stemmen sneller op een partij in the winning mood', werpt Tof Thissen
op, Eerste Kamerlid voor GroenLinks. De 'bizarre' winst van de SP is
vergelijkbaar met die van Fortuyn in 2002, denkt Marius Ernsting, oud-Kamerlid
van de communistische partij CPN, een voorganger van GroenLinks. 'De SP is een
onvredepartij. De recalcitrantie van de LPF zit nu in de SP.' Volgens De Vries
van Dwars past Marijnissen voor meer stemmen gewoon zijn standpunten aan. 'Wij
houden liever vast aan onze eigen idealen.'

Feit is dat GroenLinks onder Halsema - nog na de grote koerswijzigingen onder
Rosenmöller - drastisch is veranderd. Verjongd, zo wie wil. 'GroenLinks heeft
een intellectueler imago gekregen. Er is meer nadruk gekomen op individualiteit
in plaats van collectiviteit', analyseert Christian Jongeneel, lid van De Linker
Wang, het GroenLinks-platform voor geloof en politiek. Eerste Kamerlid Thissen
noemt het 'solidair individualisme'. 'Het collectiviteitsdenken mag de
individuele ontplooiing niet uitschakelen.'

Hoewel ze Halsema beiden in haar missie steunen, is er ook twijfel of het
verhaal bij de kiezer goed overkomt. 'Ons nieuwe denken verkoopt minder
makkelijk met oneliners', zegt Thissen. Het is een risico, vindt Jongeneel. 'Het
wekt de indruk dat mensen meer op zichzelf zijn aangewezen. We verlangen
abstract inzicht, dat is moeilijk te vertalen naar Jan-met-de-pet.'

Veel GroenLinksers berusten in dat lot. 'Ik ben apetrots als we zes zetels halen
terwijl we de partij zo hebben vernieuwd', zegt Thissen. De Vries van Dwars:
'Als onze idealen mensen niet aanspreken, jammer dan.' Ernsting: 'So be it.'

En zo is ook de sfeer in de met klimop beklede campagnebus: vertrouw op de eigen
idealen, dan komt het allemaal goed.

LOAD-DATE: November 16, 2006

LANGUAGE: DUTCH; NEDERLANDS

NOTES: De belasting op laagbetaalde arbeid daalt met 19,5 miljard euro. Werkende
minima gaan er 200 euro per maand op vooruit.; In ruil daarvoor gaan bedrijven
14 miljard euro belasting betalen op milieuvervuiling.; Het ontslagrecht wordt
eenvoudiger, met korte procedures.; De WW-uitkering wordt hoger maar verkort tot
maximaal een jaar. Daarna krijgen werklozen een participatiecontract van de
gemeente tegen het minimumloon.; 65-Plussers betalen mee aan de AOW, vanaf 15
duizend euro aanvullend pensioen. De AOW-uitkering gaat met 10 procent omhoog.;
Er wordt 1500 euro extra per leerling geïnvesteerd in onderwijs.

GRAPHIC: 17bifemke_ph01, GroenLinks-lijsttrekker Femke Halsema op campagne met
haar milieuvriendelijk bus., FOTO JOOST VAN DEN BROEK/DE VOLKSKRANT

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              22 of 148 DOCUMENTS



                                 de Volkskrant

                               November 11, 2006

De Verlichting is geen grabbelton;
Het debat in: Europa

BYLINE: Wim Bossema

SECTION: HET BETOOG; Blz. 5

LENGTH: 1007 woorden

SAMENVATTING:

Over:

Hebben wij een verkeerd beeld van de Verlichting?

Door:

Jonathan Israel, andere historici, politici

Waar:

o.a. Erasmus Universiteit

VOLLEDIGE TEKST:

Opnieuw trok deze week de bewonderde Britse historicus Jonathan Israel als een
wervelwind door Nederland. Woensdag kreeg hij in Rotterdam een eredoctoraat van
de Erasmus Universiteit; vrijdag hield hij de Thomas More-lezing voor de Radboud
Universiteit. Zijn missie: de verwrongen kijk op de Verlichting rechtzetten en
misbruik voor politieke doeleinden bestrijden.

Je hoort tegenwoordig de gekste dingen over de Verlichting, vindt Israel. In
politieke discussies duiken begrippen als 'verlichtingsfundamentalisme' op.
'Delen van de Nederlandse regering' beweren in het openbaar dat het moderne
Europa in wezen christelijk is en dat de Nederlandse Verlichting gematigd was en
in overeenstemming met het christelijk geloof. Helemaal abuis, stelt Israel in
de Thomas More-lezing: 'Ik zie het als mijn plicht om heel sterk afstand te
nemen van wat politici over de Verlichting beweren.'

Onlangs verscheen van hem weer een dikke pil: Enlightenment Contested (gisteren
stond er een bespreking in Cicero). Het is het vervolg op Radical Enlightenment
en Israel werkt nog aan een derde deel. Israel verplettert met een lawine aan
bronnenmateriaal het tot nu toe gangbare verhaal van historici dat er vele
Verlichtingen (gebonden aan landen en stromingen) waren. Dat lijkt te veel op
een grabbelton, waaruit later filosofen en politici kunnen pakken wat hen het
best uitkomt.

Er waren twee duidelijke hoofdstromen, stelt Israel vast: een gematigde en een
radicale Verlichting. De gematigde probeerde de nieuwe materialistische en
natuurwetenschappelijke inzichten te verzoenen met het geloof (Voltaire, Locke
en Newton vonden dat de zwaartekracht niet zichzelf kon hebben uitgevonden en
dus door God moest zijn geschapen). De radicale stroming bouwde voort op Spinoza
die God en de natuur liet samenvallen en zo de weg baande voor atheïsme en de
absolute vrijheid van het denken van de radicale Verlichters als Diderot.

Tot nu toe worden de gematigden als de belangrijkste stroming gezien, maar
Israel is ervan overtuigd dat de radicalen het pleit in de 18de eeuw hebben
gewonnen en dat hun opvattingen over burgerlijke vrijheden en mensenrechten in
de westerse wereld na 1945 hebben bepaald. Maar nu, uit vrees voor de dreiging
van de islam, wordt de moderne (westerse) beschaving als een potpourri van
christelijke en Verlichte waarden voorgesteld - daarmee gaat volgens Israel de
kern van de vrije samenleving overboord.

Het begon met Voltaire, die het op een akkoordje gooide met de jezuïeten. Israel
beschrijft de politieke machinaties van de meest gevierde van de Franse
philosophes gedetailleerd in zijn boek. Voltaires doel was de door hem
bewonderde gematigde stroming uit Groot-Brittannië (Locke, Newton) geaccepteerd
te krijgen door de machthebbers van kerk en monarchie - over de ruggen van de
radicale vrijdenkers.

Woensdagochtend stond Israel in een collegezaal op de Erasmus Universiteit en
ontleedde haarfijn hoe de slimme Voltaire de geschriften van Spinoza en Bayle
(die beiden in de Nederlanden werkten, waar Israel de bron van de Radicale
Verlichting lokaliseert, ook een nieuw inzicht) in diskrediet probeerde te
brengen. Hij beschimpte de schrijfstijl van Bayle, kleineerde de betekenis van
diens werk. Spinoza was toch eigenlijk een zonderling in een studeerkamertje op
zoek naar zuivere gedachten, terwijl de werkelijke filosoof in het leven hoorde
te staan. Het waren intelligente mannen daar in Nederland, erkende Voltaire
ruiterlijk, maar marginaal.

Een tijdlang was het een effectieve strategie, volgens Israel, maar uiteindelijk
is die mislukt. De jongere, revolutionaire generatie van Diderot verkoos Spinoza
boven Voltaire. Israel vertelde dat Spinoza een obsessie werd voor Voltaire. Hij
had in St. Petersburg in Voltaires boeken gekeken, met krabbeltjes in de
kantlijn: in een relaas over een aantal filosofen maakte hij 25 aantekeningen,
waarvan 34 over Spinoza, zei Israel. Hij grijnsde erbij, want onmiskenbaar is
Spinoza zijn held.

Voltaire wilde niets van de gewone man weten, zei Israel. De clerus en de
monarchie moesten de boeren onder de duim houden, de vrijheid van het nieuwe
denken was voor de elite. Spinoza en de 'spinosistes', die Israel als de ware
verlichters ziet, hadden een totaal tegengestelde visie: de staat moest juist
alle religieuze organisaties onder de duim houden. Israel werkte dit uit in de
Thomas More lezing. De vrijheid van denken (en publiceren) komt eerst; de
vrijheid van godsdienst hoort erbij, maar is iets persoonlijks, en de kerken met
hun regels en dogma's vormen daarvoor een bedreiging. Dat is de les van de
radicale Verlichting, die de westerse politici lijken te zijn vergeten - of
willens en wetens verdoezelen.

Heeft Voltaire dus alsnog gewonnen? En hoe zou de westerse samenleving
veranderen als het Israel lukt de radicale Verlichting weer de boventoon te
laten voeren? Ah!, die kwestie zet Israel aan het ijsberen op het podium van de
Rotterdamse collegezaal: 'dan zou er een heel ander begrip over tolerantie zijn.
Als de kernwaarden van de radicale Verlichting eens zouden worden onderwezen op
scholen in de VS en in Europa, echte democratische waarden van individuele
vrijheid, zou dat stabiliteit brengen in onze samenleving.'

Welke waarden dan? Israel wil bij het historische seminar 'niet te politiek
worden': 'laat ik volstaan met: ik heb een lange lijst met waarden die nú op
school zouden moeten worden onderwezen'.

Maar ze hebben één element gemeen, stelt Israel in de Thomas More lezing: de
staat mag burgers beoordelen op hun daden, maar nooit op hun opvattingen. De
radicale Verlichters eisten het recht van individuen op een eigen mening, op het
uiten ervan, op seksuele voorkeuren, op eigen mystiek, op van alles en nog wat.
Dat is hun tolerantie. Dat is wat op school en in integratiecursussen aangeleerd
zou moeten worden, en niet een hutspot van halfbegrepen christelijk-verlichte
normen.

Wim Bossema

LOAD-DATE: November 10, 2006

LANGUAGE: DUTCH; NEDERLANDS

NOTES: Spinoza was toch eigenlijk een zonderling in een studeerkamertje

GRAPHIC: 11BEdebat_ph01, Spinoza

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              23 of 148 DOCUMENTS



                                 de Volkskrant

                               November 11, 2006

Welkom in belastingparadijs Nederland;
Nederland is de spin in een wereldwijd web van brievenbusbedrijven dat maar één
doel dient: het ontwijken van de belastingen;
Brievenbusmaatschappijen

BYLINE: Merijn Rengers

SECTION: ECONOMIE; Blz. 07

LENGTH: 1099 woorden

DATELINE: AMSTERDAM

SAMENVATTING:

Elke dag komen er in Nederland vijf brievenbusfirma's bij. Rijke particulieren
en internationale bedrijven huren Nederlandse juristen in om hier bedrijven op
te richten en te beheren. Het doel: belastingontwijking. Het resultaat: 'Fraude,
rechtszaken en een oneerlijke wereld.'

VOLLEDIGE TEKST:

Op de eerste lentedag van 2006 werd Abdulla Saeed Abdulla Al Thani een man van
de wereld. De Arabische prins breidde die dag het zakenimperium van de
koninklijke familie van het oliestaatje Qatar uit met twaalf Nederlandse
dochterbedrijven.

Wie op het Rokin 55 in Amsterdam - het adres van Abdulla's bedrijven - op zoek
gaat, zal de naamplaatjes van Thani Côte D'Ivoire bv, Thani Senegal bv of Thani
Sudan bv echter niet vinden. De inkomende post, de jaarstukken, de
belastingaangiften en alle andere belangrijke handelingen worden voor de Al
Thani's verzorgd door Fortis Intertrust, de grootste uitbater van
brievenbus-bv's in Nederland en ver daarbuiten.

Net als de eveneens Nederlandse concurrent Equity Trust zegt Fortis
wereldmarktleider te zijn op het gebied van dienstverlening aan mensen en
bedrijven die niet veel op hebben met het betalen van belasting. Dat is althans
de manier waarop de onderzoekers Michiel van Dijk en Francis Weyzig van de
Stichting Onderzoek Multinationale Ondernemingen (SOMO) aankijken tegen de
werkzaamheden van de trustbedrijven.

Hun conclusie: Nederland is een belastingparadijs. Niet voor Jan met de pet, of
voor Nederlanders met een eigen zaak, maar wel voor buitenlandse bedrijven en
ondernemers - Nederlanders of buitenlanders - die er brood in zien de juristen
en de accountants van de trustkantoren in te huren.

Fortis, Equity Trust en de 132 andere officieel geregistreerde trustkantoren
verrichten, zoals het in bankiersjargon heet, voor circa twintigduizend
bedrijven en stichtingen uit de hele wereld trust, fiduciary (op vertrouwen
berustend) en corporate services. Het verlagen van de belastingdruk is daarbij
een belangrijke - zo niet het belangrijkste - verkoopargument van de adviseurs.

En wie wil er nou niet weinig belasting betalen? Gegevens van de Kamer van
Koophandel laten zien dat de trustsector in Nederland floreert. In 2006 werden
elke dag vijf nieuwe brievenbus-bv's opgericht.

Het tempo waarmee het aantal papieren bedrijven in de stal van de trustbedrijven
groeit, is ongekend: dit jaar zien meer dan 1.600nieuwe Nederlandse
belastingvehikels het levenslicht. Dat is meer dan 50procent dan in 2005 en ruim
het dubbele van het aantal nieuw opgerichte brievenbusbedrijven in 2002, het
jaar waarin de overheid een eerste poging deed om grip te krijgen op de sector.

'Wij ademen mee met de internationale economie. Die groeit, en dus worden meer
bedrijven opgericht', zegt Jack Willems, secretaris van de Dutch Fiduciary
Association, de brancheorganisatie van kleine trustkantoren. Volgens de jurist
hebben vrijwel alle internationaal opererende bedrijven een of meer
dochterondernemingen in Nederland. 'Wij zijn een land van entrepreneurs. De
trustsector biedt hoogwaardige werkgelegenheid aan notarissen, fiscalisten en
advocaten. Daar moeten wij trots op zijn.'

Volgens Willems levert de sector Nederland jaarlijks 9miljard euro op, 'Net zo
veel als de hele WAO ons kost.' Dat bedrag bestaat uit 1à 2 miljard aan
belastinginkomsten en daarnaast uit de salarissen van de juristen en allerhande
bijverschijnselen als hotelovernachtingen en diners van buitenlanders die hier
vergaderen.

Het onderzoek naar de Nederlandse trustsector wordt vandaag gepubliceerd en
vormt de opmaat tot de oprichting van de Nederlandse tak van het Tax Justice
Network, een internationale organisatie die het ontwijken van belastingen door
grote bedrijven en rijke particulieren wil tegengaan.

SOMO, en in haar kielzog de vakbonden, de ontwikkelingsorganisaties en andere
lobbyisten voor de goede zaak, hebben de belastingen ontdekt. Want, zegt Van
Dijk, door het Nederlandse systeem lopen ontwikkelingslanden belastinginkomsten
mis, en behalen multinationals te hoge winsten.

Neem de mijnbouw. 'Mijnen staan vaak in arme landen. Die zien relatief weinig
terug van het geld dat westerse bedrijven verdienen met de exploitatie. De
winsten worden door dure adviseurs - via Amsterdam - de wereld rond gepompt, en
daar uitbetaald waar de belastingen het laagst zijn. In totaal stroomt er elk
jaar acht keer het bruto nationaal product door Nederland heen.'

Er zijn meer bezwaren tegen de slimme belastingroutes die de adviseurs
uitdokteren. Nederland haalt als belastingparadijs allerhande zakelijke ellende,
zoals faillissementen, rechtszaken en schandalen in huis, zeggen de
SOMO-onderzoekers.

Grote fraudezaken als die bij het energieconcern Enron en de melkfabrikant
Parmalat, de giflozing in Ivoorkust door het oliebedrijf Trafigura, het gevecht
om de overblijfselen van het Russische oliebedrijf Joekos, de verontwaardiging
over de (inmiddels grotendeels opgedoekte) Nederlandse bedrijven van de familie
van de Indonesische dictator Soeharto, de verhuizing van het Australische
asbestbedrijf James Hardie naar Amsterdam: in al deze zaken speelt Nederland als
fiscale vestigingsplaats een rol.

Een ander probleem van de sector, zo concludeerde de Utrechtse hoogleraar
economie Brigitte Unger dit jaar, is de ondoorzichtigheid. Unger deed in
opdracht van het ministerie van Financiën onderzoek naar crimineel geld. Volgens
haar is de trustsector, evenals de vastgoedmarkt, een ideale plaats om geld wit
te wassen.

Uit de gegevens van SOMO blijkt dat de trustkantoren ook werk verrichten voor
Nederlandse vastgoedondernemers. In tegenstelling tot buitenlandse bedrijven,
die hun geld van over de hele wereld naar Nederland halen omdat er hier fiscaal
voordeel valt te behalen, gebruiken vastgoedondernemers de sector voor het naar
belastingparadijzen verplaatsen van hun Nederlandse bezittingen.

Een exponent daarvan is Jan Dirk Paarlberg, de van witwassen en
belastingontduiking verdachte vastgoedmiljonair. Paarlberg bezit een web van
ruim tachtig brievenbusbedrijven, dat nu door justitie binnenstebuiten wordt
gekeerd, omdat Heineken-ontvoerder Holleeder het zou hebben gebruikt voor het
witwassen van afpersgeld.

Het zijn smoezeligheden waar Abdulla Saeed Abdulla Al Thani geen boodschap aan
zal hebben. Voor de koninklijke oliehandelaar is Nederland een tussenstop, en
meer ook niet. Het hoofdkantoor van zijn Thani Emirates Petroleum Corporation is
het Ugland House in George Town, Kaaimaneilanden. Al Thani verkeert daar in goed
gezelschap: in het onopvallende witte kantoorgebouw aan de South Church Street
zetelen 12.747 bedrijven. Op papier.

Link met Nederland

LOAD-DATE: November 23, 2006

LANGUAGE: DUTCH; NEDERLANDS

NOTES: Dit is het eerste deel van een korte serie; En wie wil er nouniet weinig
belasting betalen?; Een schat aan ervaring en ook nog de Antillen; Nederland is
al sinds jaar en dag de spil van een flink deel van het internationale geld- en
dienstenverkeer. Wegbereiders hiervoor waren multinationals als Philips en
Shell, die al ver voor de Tweede Wereldoorlog internationale structuren opzetten
voor hun internationale betalingen.; De Nederlandse overheid heeft tientallen
jaren voorop gelopen in het sluiten van soepele belastingverdragen met het
buitenland. Internationale bedrijven vestigen zich daarom graag in Nederland.
Vooral het financiële centrum van Amsterdam is een populaire vestigingsplaats
voor brievenbusbedrijven.; De laatste troef zijn de Nederlandse Antillen. Die
wisten de voordelen van een tropisch belastingparadijs (lage tarieven, weinig
controle) te combineren met de betrouwbaarheid van het Nederlands rechtsysteem.
De Antillen-route, ook wel de Dutch Sandwich genoemd, gold tot in de jaren
tachtig als de lucratiefste belastingroute ter wereld.; Nederland is voor de
meeste geldstromen een tussenstop. Uiteindelijk wordt het geld doorgesluisd naar
de Antillen, Luxemburg, de VS of Groot-Brittanië. Vooral populair zijn
Nederlandse financieringsbedrijven, royalty-bedrijven (die profiteren van de
gunstige tarieven voor intellectueel eigendom) en stichtingen.; Onder
internationale druk heeft Nederland de afgelopen jaren wijzigingen aangebracht
in het belastingregime voor buitenlandse bedrijven. De wijzigingen hebben de
aantrekkelijkheid van Nederland als vestigingsplaats niet verminderd.
Integendeel: 2006 wordt het jaar waarin de meeste nieuwe Nederlandse
brievenbusbedrijven in de geschiedenis worden opgericht.; Een belangrijke
verklaring hiervoor is - opnieuw - de historie. Als gevolg van de rijke
geschiedenis van Nederland als financieel dienstencentrum, hebben de grootste
trustkantoren ter wereld (Fortis Intertrust en Equity Trust) hun hoofdkantoor in
Nederland gevestigd.; Rectificatie / Gerectificeerd; De Promo-groep , die de
muziekopnamen van The Rolling Stones produceert en hun intellectuele
eigendomsrechten beheert, is geen brievenbusmaatschappij of frauduleuze
organisatie, zoals zou kunnen worden afgeleid uit het overzicht met 'recente
affaires' bij het artikel Welkom in het belastingparadijs Nederland (Economie,
11 november, pagina 7 en Economie, 16 november, pagina 9). Het bedrijf heeft al
meer dan dertig jaar een kantoor met een directie en personeel in Nederland. De
stelling dat de Promo-groep hier gevestigd is vanwege het ontbreken van
bronheffing op royalties is niet correct.

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              24 of 148 DOCUMENTS



                                 de Volkskrant

                               November 11, 2006
                                    zaterdag

'It's the economy, stupid?' Niet in Merkels Duitsland;
Brede regeringscoalitie profiteert onvoldoende van het economisch hoogtij

BYLINE: Sander van Walsum

SECTION: ECONOMIE; Blz. 9

LENGTH: 695 woorden

DATELINE: BERLIJN

SAMENVATTING:

De Duitse economie groeit als kool: de werkloosheid is laag en bedrijven
investeren weer. Toch is bondskanselier Merkel weinig populair. De
coalitieregering van CDU/CSU en SPD weet het optimisme slecht te benutten.

VOLLEDIGE TEKST:

Als de vroegere bondskanselier Gerhard Schröder bij de Bondsdagverkiezingen van
vorig jaar werd afgerekend op de vijf miljoen werklozen waarvoor hij (mede-)
verantwoordelijk werd gesteld, zou je verwachten dat zijn opvolgster Angela
Merkel een onverwoestbare populariteit geniet. Een jaar na haar aantreden staan
alle lichten van de Duitse economie immers op groen.

Maar op de waardering voor haar kabinet heeft succes geen positieve invloed. De
aanhang van beide coalitiepartners -CDU/CSU en SPD- brokkelt gestaag af. It's
the economy, stupid? Niet in het Duitsland van Angela Merkel.

Alle economische gegevens lijken het gelijk van de bondskanselier te bevestigen.
In oktober waren nog maar vier miljoen Duitsers (minder dan 10procent van de
beroepsbevolking) werkloos. Achter de cijfers gaat een aantal verheugende
ontwikkelingen schuil. De banenmotor sloeg in een vroeg stadium van de
conjuncturele hausse aan. De daling van de werkloosheid voltrekt zich in een
relatief hoog tempo en manifesteert zich ook in de oostelijke deelstaten. Deze
staten leken eerder immuun te zijn voor de positieve invloeden. De omslag op de
arbeidsmarkt komt jongeren, maar ook langdurig werklozen ten goede, in vrijwel
alle sectoren van de Duitse economie.

Belangrijker is nog dat het herstel van de arbeidsmarkt een duurzaam karakter
lijkt te hebben. Het aantal vacatures is in een jaar tijd met 38procent
toegenomen tot bijna 630duizend. Het bedrijfsleven investeert op grote schaal.
En de btw-verhoging per 1 januari 2007 -waarvan eerder werd gevreesd dat ze de
bedrijvigheid zou smoren - zal de groei niet serieus bedreigen, zo wordt nu
aangenomen.

Het feit dat Duitsland, aldus vice-bondskanselier Franz Müntefering (SPD), 'de
aansluiting bij de wereldconjunctuur heeft hervonden', heeft ook zijn weerslag
op andere cijfers. In de rangschikking van gunstigste standplaatsen voor
internationale bedrijven (die door Noorwegen, Australië en Nederland wordt
aangevoerd) is Duitsland in een jaar tijd opgeklommen van de twintigste naar de
vijftiende plaats. En onder invloed van de toenemende bedrijvigheid heeft de
Duitse fiscus dit jaar 40miljard euro meer kunnen innen dan begroot.

CDU-politici, aangevoerd door bondskanselier Merkel, eisen het ouderschap van
deze successen voor zich op. Coalitiepartner SPD ziet hierdoor echter het late
gelijk van 'hervormingskanselier' Schröder bevestigd. In die opvatting wordt ze
bijgevallen door deskundigen onder wie de vijf 'economische wijzen' die de
regering eenmaal per jaar een rapportcijfer geven.

Volgens hen heeft de grote coalitie van CDU/CSU en SPD de gunst der tijden
onvoldoende benut en getuigen de hervormingen die ze met grote inspanningen tot
stand heeft gebracht meer van armoede dan van visie.

Dat is vermoedelijk niet de reden waarom de kiezers zo negatief over de huidige
regering oordelen: hun stemgedrag wordt in de regel immers vooral door slecht
economisch nieuws beïnvloed.

Wat hun chagrijn dan wél verklaart? De meeste analisten houden het erop dat de
kiezers van de twee grote volkspartijen verwachten dat zij elkaar bestrijden, en
niet dat ze met elkaar in een als kleurloos ervaren regering gaan zitten.
Volgens peilingen zou noch de CDU, noch de SPD meer dan 30procent van de stemmen
vergaren als er nu verkiezingen zouden zijn.

In een poging het verloren terrein te heroveren, zijn CDU/CSU en SPD in een
'slag om de gewone man' verwikkeld geraakt. Daarbij dreigt de SPD links te
worden ingehaald door de CDU. Partijprominent Jürgen Rüttgers,
minister-president van Noordrijn-Westfalen, heeft voorgesteld de sanering van de
sociale zekerheid ten behoeve van oudere werklozen te verzachten.

De SPD is woedend over deze aanslag op het hervormingsprogramma van Schröder. En
bondskanselier Merkel is vertwijfeld. Maar in Noordrijn-Westfalen doet de CDU
het beter dan elders in Duitsland. Voor de economie van Duitsland zou die
populariteit wel eens een slecht voorteken kunnen zijn.

LOAD-DATE: November 10, 2006

LANGUAGE: DUTCH; NEDERLANDS

GRAPHIC: 11ecduitsland_ph01, De aanleg van de Ziegelgraben-brug, de tweede
oeververbinding met het eiland Rügen. Het is een van vele grote infrastructurele
werken die in Duitsland onder handen worden genomen., FOTO REUTERS

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              25 of 148 DOCUMENTS



                                 de Volkskrant

                                November 8, 2006
                                    woensdag

Hulptroepen Wouter Bos uitgedund

BYLINE: Wilco Dekker

SECTION: MEDIA; Blz. 18

LENGTH: 488 woorden

SAMENVATTING:

Een columnist mag openlijk lid van de PvdA zijn, maar op de kieslijst staan is
taboe. Weet nu ook Hester Macrander, ontslagen bij de Gelderlander.

VOLLEDIGE TEKST:

Nummer 60 staat ze op de PvdA- lijst voor de Tweede Kamerverkiezingen van 22
november, dus veel kans op een politieke carrière is er niet. Niettemin is
publiciste en voormalig cabaretière Hester Macrander recentelijk na ruim vijf
jaar stukjes schrijven per direct ontslagen als columniste van de Gelderlander.

'Ik had zelf de redactie per mail gewaarschuwd dat ik een soort lijstduwer voor
de PvdA was. Maar ik hoorde niks. Totdat ik drie columns later mijn stukje
wijdde aan wat je allemaal naar je hoofd krijgt als je op straat staat te
folderen. Toen kreeg ik opeens een briefje van hoofdredacteur Kees Pijnappels
dat mijn wekelijkse column per direct werd gestopt, omdat ik politiek actief
was. Ik was een beetje overdonderd. Ik houd ook niet zo van briefjes. Hij kan
toch ook even bellen? Later bleek trouwens dat ze mijn mail waren kwijtgeraakt.'

De ongeschreven regel luidt dat columnisten moeten stoppen, zodra ze echt
politiek gaan bedrijven. Zo werden de bijdragen van Mei Li Vos - wel op een
verkiesbare PvdA-plaats voor de verkiezingen - aan Vrij Nederland en Volkskrant
Banen stopgezet. Macrander begrijpt zelf ook wel dat het 'best lastig' is als
een columnist op de kandidatenlijst van een partij staat. 'Je moet geen
propaganda gaan bedrijven, maar ik heb nou juist speciaal geprobeerd dat te
vermijden. Dus heb ik protest aangetekend.'

Macrander voerde aan dat ze columniste is, en geen journaliste. Bovendien is er
weinig kans dat ze daadwerkelijk in de Kamer komt, tenzij ze massa's
voorkeurstemmen krijgt. En misschien is het juist wel goed dat een columnist
politiek actief wordt: 'Zo kunnen we helpen de kloof tussen burger en overheid
te verkleinen. Je staat ook dichter bij het vuur en hebt meer toegang tot
informatie die de gewone burger niet heeft', aldus Macrander, die nu ook het
geld van haar columns misloopt. 'Wel een beetje zuur.'

De lezers van de Gelderlander hebben het voor haar opgenomen, zegt Macrander.
'Ze vonden het betuttelend van de hoofdredactie. Ze kunnen zelf wel uitmaken wat
ze ervan vinden.' Ook collega-columnist bij de Gelderlander - en sinds jaar en
dag PvdA-lid - Bart Tromp vond het ontslag overdreven, zegt de publiciste. 'Maar
de hoofdredacteur vertelde me later dat lezers van de Gelderlander klagen over
een teveel aan linkse columnisten.' Hoofdredacteur Kees Pijnappels was niet
bereikbaar voor commentaar.

En zo zijn 'de hulptroepen van Wouter Bos', zoals de Volkskrant de columnisten
van PvdA-huize onlangs omschreef, weer wat uitgedund. Mogelijk tijdelijk, want
twee dagen na de verkiezingen heeft Macrander een gesprek met de hoofdredactie
van de Gelderlander of ze terug kan keren. 'Ik vind dat ik in elk geval netjes
afscheid moet kunnen nemen met mijn column. Een maand of drie of zo.'

Wilco Dekker

LOAD-DATE: November 7, 2006

LANGUAGE: DUTCH; NEDERLANDS

GRAPHIC: 08MEvet_ph01, Hester Macrander, FOTO ANS DEKKERS

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              26 of 148 DOCUMENTS



                                 de Volkskrant

                                November 3, 2006
                                    vrijdag

Allerzielen;
TV Wim de Jong

BYLINE: Wim de Jong

SECTION: Media; Pg. 20

LENGTH: 429 woorden


Behalve met de nieuwe tranentrekker Geschenk uit de hemel draafde de KRO de
afgelopen week over de dodenakkers in Het gevoel van Allerzielen. Driedelig
programma van twee grand old men van die omroep, Fons de Poel en Cees Overgaauw,
over nieuwe vormen van herdenken in onze samenleving. Ofwel, in de bekende
barokke galm van presentator én zelfstandig producent van de serie De Poel: 'Een
reis door het Nederland van de dood, de troost, de rituelen en de ziel'.

Die antropologische expeditie bleek uiteindelijk helemaal zo diepgaand en
alomvattend niet. Over de drie afleveringen van Allerzielen waren een paar
interviews uitgesmeerd met (semi-)bekende Nederlanders over afscheid nemen in
hun persoonlijk leven, en daarmee is de belangrijkste rode draad wel benoemd. Zo
kwam Rob de Nijs aan het woord over de dood van zijn ouders en over de urn op
zijn huisaltaar, waarin hij zowel hun eigen stoffelijke resten bewaarde als die
van zijn moeders poedel. En nam Katarina Vermeulen voor de KRO-camera plaats om
te vertellen dat ze haar verdriet over het overlijden van vader Bram helaas niet
met de camera kon delen.

Erg uiteraard, zulke persoonlijke verliezen. Maar wat dergelijke
privé-omstandigheden nou over de veranderde rouwprocessen en de rituelen
daaromheen duidelijk moesten maken, bleef een raadsel. Zoals ook de niet al te
uitzonderlijke rouwverhalen van het handjevol gewone Nederlanders in Allerzielen
vooral leken te zijn bedoeld om thuis emoties op te wekken, in plaats van dat ze
een serieuze journalistieke reportage over onze nieuwe omgang met de dood konden
illustreren.

De randreportages in Allerzielen versterkten het vermoeden nog maar eens extra
dat ook dit KRO-programma eigenlijk weer geen andere intentie had dan om emo-tv
te zijn over de levens en de sterk op de eigen navel gerichte besognes van
witte, middleclass Nederlanders. De Poel en Overgaauw brachten de nieuwste
innovaties van de doodskistenfabriek en de urnen-boetiek in kaart, maakten een
rondje met een 'traditiologe' (Google kent het begrip niet) over een
begraafplaats, en vroegen passanten in straatinterviews pseudo-diepzinnig waar
hun 'ziel' zat en waar dat ding in hemelsnaam zou blijven in geval van een
crematie.

'Jongens, kom op nou', zei een wielrenner die ergens op zondagochtend voor zo'n
typisch KRO-gesprekje staande werd gehouden, 'ik wil gewoon effe lekker
fietsen'. En ik had eigenlijk gewoon effe lekker naar de nieuwe reeks
reallife-soaps van De Bauers of iets ander normaals bij de commerciëlen willen
kijken.

Emo-tv over de levens en besognes van middleclass Nederlanders

LOAD-DATE: November 3, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              27 of 148 DOCUMENTS



                                 de Volkskrant

                                November 1, 2006
                                    woensdag

Vergrijzing Klimaat is belangrijker

SECTION: Binnenland; Pg. 3

LENGTH: 226 woorden


Van Geel glundert, want het is moeilijk mensen te doordringen van de urgentie
als je 'er niet morgen aan dood gaat'. Dat beamen de lijsttrekkers, die van
kiezers zelden vragen krijgen over klimaatverandering. Jan Marijnissen: 'De
reactie bij de gewone man is toch: na mij de zondvloed en het zal zo'n vaart wel
niet lopen.'

In de campagne speelt het thema tot nog toe dan ook niet. 'Het trieste bij dit
soort zaken is dat ze pas aandacht krijgen als er iets mis gaat', zegt Wouter
Bos. 'Ik verbaas me erover dat er zoveel aandacht is voor de vergrijzing', zegt
Femke Halsema. 'Klimaatverandering is een veel grotere bedreiging.'

André Rouvoet vindt het 'juist de taak van politici een impopulair thema onder
de aandacht van de burgers te brengen'. Dat beloven alle lijsttrekkers te doen.
Of ze er ook nog aan denken als ze in de voetgangerszones op de zeepkist staan,
moet nog blijken.

Maar tegen elkaar voeren ze dinsdag alvast campagne. Dat Balkenende met Gore
wegloopt is mooi, zegt de oppositie, maar minister Wijn schaft juist
milieusubsidies af.  Op zijn beurt meldt Balkenende trots dat Nederland volgens
de Europese Commissie zijn Kyoto-doelstellingen 'ruimschoots heeft gehaald'.
'Wij krijgen grote waardering.' Halsema waarschuwt dat extra spaarlampjes niet
voldoende zijn: 'Wij zijn bereid de economische groei te dempen om onze voeten
droog te houden.'

LOAD-DATE: November 1, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              28 of 148 DOCUMENTS



                                 de Volkskrant

                                October 28, 2006

Voorlichters weten wel wat mooi is in de wetenschap

BYLINE: Martijn van Calmthout

SECTION: Kennis; Pg. 7

LENGTH: 459 woorden


Jarenlang publiceerde de wetenschapsorganisatie NWO jaarverslagen waarin niet
alleen cijfertjes stonden en plannen, maar ook inkijkjes in het
wetenschappelijke leven in Nederland. Volgens geijkt recept huurde de
organisatie een of meer wetenschapsjournalisten in, die met een reeks
vooraanstaande of nieuwsmakende onderzoekers praatten en daar prettige verhalen
over schreven. Glamourfoto erbij, klaar.

Eerder dit jaar ging het gerucht al dat dit jaar alles anders zou worden. NWO
wilde journalistieker. Glimmender. Wervender.

Het resultaat ligt sinds de afgelopen WetenWeek in de winkel: Verwondering,
Wetenschap in Nederland. Op koffietafelformaat uitgegeven, glimmend,
full-colour, riant geïllustreerd en vooral: gloedvol over al het moois dat er
zomaar in Nederland aan wetenschap gebeurt. Nederland, schrijft NWO-voorzitter
Peter Nijkamp in zijn voorwoord, heeft wetenschap om trots op te zijn.

Wie Verwondering doorneemt, wordt onherroepelijk aangestoken door dat
enthousiasme. In het boek komen in korte stukjes talloze tot de verbeelding
sprekende onderzoeken en onderzoekers aan de orde. Er zijn lopende robots uit
Delft, Utrechtse apenonderzoekers op Borneo, Wageningse malariamug-kwekers, de
wiskundige die het spoorboekje optimaliseert, veelbelovende kankerresearch aan
de VU, Utrechts quantumschuim en de Nederlandse bijdrage aan de nieuwe
LHC-superversneller bij CERN in Genève. Plus de ambitieuze Lofar-radiotelescoop
in Groningen en Drenthe.

Er is de spraakmakende Nederlandse astronomie en ruimtevaart. Slaaponderzoek,
quantumteleportatie, bobbelende Rembrandts. De geschiedenis van de VOC.
Expedities naar warme poolzeeën in de prehistorie. En per hoofdstuk een Gewone
Nederlander die wel iets ziet in wat er wordt onderzocht.

De Nederlandse wetenschap, straalt het boek uit, bloeit en dat geeft de
Nederlandse lezer absoluut een prettig gevoel. Maar is dat terecht Wat in
Verwondering ontbreekt is een referentiekader, de vraag wat al dit prachtwerk
eigenlijk voorstelt in het grotere, internationale geheel. Is, met andere
woorden, wat er hier in het land gebeurt wel zo bijzonder als het boek ademt En
zijn de universiteiten echt een paradijs

Dat dat in dit boek niet aan de orde komt, moet er iets mee te maken hebben dat
de hele tekst is geproduceerd door voorlichters van de instituten waar het
beschreven onderzoek plaatsvindt. Kennelijk wilden ze al te opzichtige pr
vermijden, en dat is misschien wel de reden dat Verwondering juist niet voluit
op de eigen borst trommelt en een frisse journalistieke schrijfstijl heeft.

De lezer vergeet daardoor haast dat het boek in principe toch echt een
voorlichtingsbrochure is: te mooi en optimistisch om journalistiek te zijn. Wat
de uitgever in zijn aanbieding ook beweert.

Martijn van Calmthout

LOAD-DATE: October 28, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              29 of 148 DOCUMENTS



                                 de Volkskrant

                                October 28, 2006

Negeer de grootste fan van Lingo

SECTION: FORUM; Blz. 15

LENGTH: 360 woorden


De krant wenst een brief aan Balkenende, maar de pen staakt. Dat ligt 'm vast
aan het genre: de openbare brief. Openbare brieven zijn antipathiek, ijdel en
onmachtig. De schrijver ervan misbruikt de geadresseerde omdat zijn brief
slechts in naam aan hem is gericht; hij wendt zich eigenlijk tot een veelkoppig
publiek met zijn opgeklopte besognes. Voorwaarde is dat de schrijver zijn
bekendheid als argument inzet; de krant drukt geen j'accuse van mijn groenteboer
af.

Veelzeggend dat Balkenende voor de openbare brief koos. Hij weet dat hij, op
Hare Majesteit na, de hoogstgeplaatste in het land is en vanuit die
machtspositie stuurt hij zijn briefjesregen - of liever: gratuite claims. Het
epistel aan Mulisch is bovendien zo pesterig geformuleerd dat de geadresseerde
niet eens kán reageren.

Communicatie is geenszins de bedoeling. Eerder is het een voorschot op de
verkiezingsstrijd. Altijd prijs om de intellectuele minderheid in het
beklaagdenbankje te zetten. Jan Modaal wil immers niks van zulke kapsoneslijers
weten. Jan Peter heeft als premier nooit intellectuele interesse getoond. Waar
menig intellectueel de complexiteit van eigentijdse problemen benoemt en
oplossingen aandraagt, kiest de premier juist steevast voor versimpeling.

Zelfs zijn gepredikte normen- en waarden-larie maakte hij niet waar. Hij is niet
bij machte de vragen te bevatten waarop hij hapklare antwoorden bestelt. Dus zet
deze cabotin nu zijn onbeschoftheid in als publiciteitstunt. Zwakbegaafde
brutaliteit loont, zo leerde hij onlangs van een tenenkrommend
televisieonderonsje met Ali B.

Balkenende mag van geluk spreken dat de Grote Eén elegant zwijgt. Had hij Gerard
Reve aldus aangeschreven, dan viel hem per kerende hemelpost een onweerstaanbaar
jennend, oneerbiedig liefdesepistel ten deel. Raspolemist W.F. Hermans had
zodanig de vloer met hem aangeveegd dat prof. J.P. geen pen meer had beroerd.
Rest ons de hoop dat zijn Mulisch-provocatie geen effect zal hebben. Laat
niemand meer reageren. Gun Balkenende niet de slachtofferrol die hij beoogt om
als verketterde man van het volk te profiteren van het fortuynistische
stembussentiment. Negeer 's lands bekendste Lingo-fan.

LOAD-DATE: February 18, 2009

LANGUAGE: DUTCH; NEDERLANDS

GRAPHIC: fonausca, Nausicaa Marbe (1963) is journalist en schrijver., FOTO
STEFANA CARAMANICA

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              30 of 148 DOCUMENTS



                                 de Volkskrant

                                October 26, 2006
                                   donderdag

Voor moord en doodslag moeten minimumstraffen gelden

SECTION: Forum; Pg. 10

LENGTH: 1175 woorden


Volgens de burger straft de rechter te licht. Daarom moeten voor de zwaarste
delicten minimumstraffen worden ingevoerd, vindt Joost Eerdmans.

Vorige week liet de topman van het openbaar ministerie, Harm Brouwer, weten dat
zijn organisatie meer gevoel moet krijgen voor kritiek uit de samenleving. Veel
mensen vinden dat de straffen niet overeenkomen met hun beleving van de ernst
van het delict. Brouwer wil een Burgerforum voor strafvordering gaan instellen,
waarin gewone burgers kunnen meepraten over de strafmaat voor delicten. Dat zou
beslist een stap in de goede richting zijn.

Het huidige Wetboek van Strafrecht (Sr) is ingevoerd in 1886. Sindsdien kent het
Nederlandse strafrecht voor elk delict een strafmaximum. Zo staat op doodslag
een maximale gevangenisstraf van 15 jaar. Voor moord geldt een bovengrens van 30
jaar of levenslang. Zo kennen alle strafbare feiten een bijzonder strafmaximum,
gerelateerd aan de ernst van het delict. Maar er bestaan geen bijzondere
strafminima per delict: voor alle in het Wetboek opgesomde vergrijpen (van een
kruimeldiefstal tot moord) geldt een en dezelfde minimumcelstraf, namelijk één
dag. Met de invoering van art. 9a Sr in 1983, dat veroordeling zonder
strafoplegging mogelijk maakt, is zelfs dit verwaarloosbare minimum een dode
letter geworden.

De Nederlandse rechter heeft dus feitelijk volledige vrijheid in het bepalen van
de strafmaat, mits hij het strafmaximum van het delict in kwestie maar in acht
neemt. Over de wijze waarop hij van deze grote vrijheid in strafoplegging
gebruik maakt, wordt amper verantwoording afgelegd. Dikwijls wordt de wettelijk
verplichte motivering van de opgelegde straf afgedaan met een korte
standaardoverweging in het vonnis of arrest. Deze ruime discretionaire
bevoegdheid van de rechter getuigt onmiskenbaar van een groot vertrouwen van de
wetgever in diens rechtskundig oordeel, maar bergt wel het gevaar in zich dat er
structureel te laag wordt gestraft - in het bijzonder waar het zeer zware
misdrijven betreft.

Dat gevaar is niet denkbeeldig. Uit 246 door mij onderzochte enkelvoudige moord-
en doodslagzaken (waarbij de dader één slachtoffer heeft gemaakt en verder geen
zware strafbare feiten beging, zoals verkrachting of ontvoering) uit de periode
januari 2003 tot en met mei 2005, bleek dat een moordenaar in Nederland
gemiddeld6 jaar effectief in de gevangenis zit en iemand die doodslag pleegt
gemiddeld maar 3,3 jaar. Hierin is de automatische vervroegde invrijheidstelling
na het uitzitten van tweederde van de straf verdisconteerd, alsmede het één jaar
durende penitentiaire programma waarin de gedetineerde met weekendverlof mag.
Deze cijfers komen vrijwel overeen met recent onderzoek van het Nederlands
Studiecentrum Criminaliteit en Rechtshandhaving naar 2.917 levensdelicten over
de periode 1993-2004 (Trema, oktober 2006).

Een dergelijke lankmoedige straftoemeting staat in mijn ogen in wanverhouding
tot de ernst en de gevolgen van moord en doodslag, zoals tot uiting gebracht in
de hoge strafmaxima die op deze delicten staan. Uit onderzoek van het Sociaal en
Cultureel Planbureau bleek dat bijna 100 procent van de bevolking de straffen
voor geweldsdelicten te laag vindt en meent dat zij een onvoldoende vergelding
vormen voor het aangedane leed (In het zicht van de toekomst, 2004). Bij veel
burgers veroorzaken de in hun ogen te lage straffen zelfs een gebrek aan
vertrouwen in, en steun voor, de Nederlandse rechtsstaat als geheel (onderzoek
Trouw, 14 januari 2004).

Onlangs publiceerde de Raad voor de Rechtspraak de studie Burgers op de stoel
van de rechter. Hieruit blijkt dat er nog steeds een gapend gat ligt tussen wat
burgers en wat rechters een rechtvaardige straf vinden. Zelfs ter zake goed
geïnformeerde leken straffen aanzienlijk hoger dan de beroepsrechters. Deze
kloof valt voor een groot deel te verklaren doordat de Nederlandse rechter in
het strafproces een grote nadruk legt op het belang van de dader. Persoonlijke
omstandigheden als een 'moeilijke jeugd' of getoond 'berouw' worden door de
rechter al te bereidwillig aangegrepen om de op te leggen straf te matigen.

De oplossing voor het probleem van te lage straffen voor de ergste delicten moet
uiteindelijk gezocht worden in de begrenzing van de rechterlijke vrijheid. In
verschillende buitenlandse rechtsstelsels zijn hier al goede ervaringen mee
opgedaan. In Engeland en Wales is in 1997 een systeem van minimumstraffen voor
enkele ernstige delicten ingevoerd. Minister van Justitie Howard stelde onder
het motto 'if you don't want the time don't do the crime', dat minimumstraffen
nodig waren omdat criminelen te snel vrijkwamen en dit een verkeerd signaal naar
de samenleving en de criminelen was. In Duitsland wordt voor moord in driekwart
van de gevallen de minimumstraf (levenslang) opgelegd. In Frankrijk kreeg in
2001 bijna de helft van de 3.262 veroordeelde zware misdadigers een minimumstraf
van gemiddeld 14,6 jaar opgelegd.

In Nederland kunnen we in mijn ogen het best aansluiting zoeken bij het Engelse
stelsel, omdat daarin alleen voor de ergste delicten minimumstraffen zijn
vastgelegd. Mijn voorstel is dat voor de levensdelicten moord en doodslag
minimumstraffen gaan gelden van respectievelijk 15 en 10 jaar. Indien het
voorstel tot wet wordt verheven, kan de rechter voortaan wel degelijk nog zijn
eigen afweging maken en rekening blijven houden met persoonlijke omstandigheden
van de dader; echter binnen de bandbreedte tussen de wettelijke minimumstraf en
de maximumstraf. De traditionele strafuitsluitingsgronden (zoals noodweer en
psychische overmacht) blijven eveneens gewoon van toepassing: doet een verdachte
hier een geslaagd beroep op, dan leidt dit tot ontslag van alle
rechtsvervolging. Overigens wordt een beroep op zo'n strafuitsluitingsgrond maar
hoogst zelden gehonoreerd. Daarbij bevorderen de minimumstraffen rechtseenheid
en rechtszekerheid. Een moordenaar in Friesland zal net als een moordenaar in
Limburg minimaal 15 jaar cel tegemoet kunnen zien voor zijn daad. Zowel de
pleger van de moord als de nabestaanden van het slachtoffer kunnen erop rekenen
dat de dader gegarandeerd voor 15 jaar achter de tralies verdwijnt en niet
korter.

Moord en doodslag zijn de zwaarste vergrijpen die iemand kan begaan, wat tot
uitdrukking is gebracht door de hoge maximumstraffen die de wetgever daarop
heeft gesteld. Het enorme belang van het te beschermen rechtsgoed, een
mensenleven, rechtvaardigt ook een forse straf. Het is onwenselijk dat de
rechter een onbegrensde vrijheid heeft in het bepalen van de strafmaat waardoor
de straf op moord inmiddels is weggezakt tot onder de 9 jaar gemiddeld. Door een
harde ondergrens wordt de samenleving voor langere tijd beschermd tegen de
zwaarste criminelen en wordt recht gedaan aan het levenslange leed dat werd
aangericht door moordenaar of doodslagpleger. Op deze wijze moet het verstoorde
vertrouwen in en het gezag van de rechtsprekende macht bij het grote publiek
worden hersteld.

'Moeilijke jeugd' voor rechter een reden om straf te matigen

Penitentiaire Inrichting Lelystad, 16 januari 2006.

LOAD-DATE: October 26, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              31 of 148 DOCUMENTS



                                 de Volkskrant

                                October 25, 2006
                                    woensdag

'Ik ben niet zo taboegevoelig'

BYLINE: Nathalie Huigsloot

SECTION: MEDIA; Blz. 18

LENGTH: 609 woorden

SAMENVATTING:

In KRO's Het Grootste Taboe worden de honderd grootste taboes uit een onderzoek
van TNS NIPO onthuld. Sven Kockelmann is co-presentator.

VOLLEDIGE TEKST:

Na vanavond weten we hoe ruimdenkend en openhartig Nederlanders echt zijn. Wat
denk jij dat het grootste taboe zal zijn?

'Hahaha. Je bedoelt nu indirect te vragen of ik het grootste taboe wil
onthullen. Daar trap ik niet in.'

Ben jij zelf taboegevoelig?

'Nee. Ik vind het wel prettig als mensen niet alles doen en schreeuwen wat er in
ze opkomt. Ik hou wel van een zekere mate van beschaving, ja. En ik vind dat
sommige dingen wel heel erg ver doorslaan.

'Een moeder die haar kinderen verlaat om zo lang mogelijk in een televisievilla
te gaan wonen, zou bij mij echt taboe zijn. Maar verder ben ik niet zo
taboegevoelig.'

Even testen. Hoeveel verdien je?

'Dat vind ik niet zo prettig om over te praten.'

Waar stem je op?

'Dat zeg ik als journalist niet.'

Wie van je twee kinderen vind je het leukst?

'Ik vind ze allebei even geweldig. Voor mij is het grootste taboe ook alles wat
met onrecht te maken heeft wat je kinderen aandoet. Maar verder ben ik ook maar
een heel gewone Nederlander. Ik praat net als iedereen niet graag over
lichamelijke ongemakken. Dingen die voor heel veel mensen gelden, gelden ook
voor mij.'

Naast Het Grootste Taboe presenteer je binnenkort het verkiezingsprogramma Recht
door Zee, met Herman Heinsbroek. Is het een taboe om als serieus journalist met
hem op de buis te verschijnen?

'Nou, taboe niet. Sommige mensen zijn wel wat verbaasd of fronsen even hun
wenkbrauwen. Maar ja. Ik heb sinds hij weg is als minister altijd contact met
hem gehouden. We hadden het er al een tijdje over dat het leuk zijn als we samen
een programma over politiek konden maken. Dus toen de KRO het plan opvatte om in
deze verkiezingstijd een nieuw politiek programma te maken, was één en één twee.
Het is een uitgesproken figuur met uitgesproken opvattingen. En dat past goed
bij het programma dat we willen maken.'

Zitten ze bij de KRO na het stoppen van Netwerk met jou in de maag als
presentator?

'Ik heb een vast contract en ik verveel me geen moment. Ik presenteer op vrijdag
Goedemorgen Nederland, doe DingenDieGebeuren op de radio, ik mag Het Grootste
Taboe en Recht door Zee doen. Daarnaast nog De Stemwijzer, en ik maak een pilot
voor een debatprogramma. Net als Jort Kelder overigens. Daarna wordt er gekeken
wie het gaat doen. Ik vind dat ik allemaal heel leuke dingen doe.'

Mis je Netwerk?

'Het is altijd even wennen als je na zo lange tijd in een bepaalde tak van sport
bezig bent geweest. Ik heb vijftien jaar voor actualiteitenrubrieken gewerkt.
Als twee ministers aftreden of er wordt een nucleaire proef gedaan door de
Koreanen, kun je daar nu één, twee, drie niet zo veel mee doen. Maar het is een
tijdelijk afscheid van een bepaalde discipline. De ambitie van de KRO is om de
journalistiek vooral niet los te laten en met een nieuw journalistiek programma
te komen. Daarover denken we nu na.'

Overweeg je weleens jezelf te verjongen door je ringbaardje eraf te scheren om
te voorkomen dat je zoals Lingo bijna wordt afgeserveerd?

'Hahaha, nee. Die baard is het gevolg van een vakantie, toen ik mijn
scheermesjes was vergeten en mijn baard liet staan. Mijn omgeving reageerde daar
zo enthousiast op, dat ik hem heb gehouden. En het kon toen, in alle
eerlijkheid, ook niet echt kwaad als ik er juist iets ouder uit zag dan ik was.
Ik was nog heel jong toen ik al bij een grote, prestigieuze
actualiteitenrubriek, eerst Reporter en toen Brandpunt, begon. Maar zo oud maakt
het toch niet? Je ziet tegenwoordig toch heel veel hippe, jonge mensen met
baardjes rondlopen?

Nathalie Huigsloot

LOAD-DATE: October 25, 2006

LANGUAGE: DUTCH; NEDERLANDS

NOTES: Sven Kockelmann onthult de honderd grootste taboes

GRAPHIC: 25MEvet_ph01, Sven Kockelmann: 'Ik vind dat ik allemaal heel leuke
dingen doe.', FOTO ANP

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              32 of 148 DOCUMENTS



                                 de Volkskrant

                                October 25, 2006
                                    woensdag

De walvisslachter zet de traditie voort;
Voor het eerst in bijna twintig jaar is er werk aan de winkel in het
walvisstation ten noorden van Reykjavik

BYLINE: Michael Persson

SECTION: VOORPAGINA; Blz. 1

LENGTH: 496 woorden

DATELINE: HVALFJÖRDUR

SAMENVATTING:

De walvisslagers in IJsland hebben er zin in. Ze gingen dinsdag aan de slag met
de tweede walvis die het land heeft gevangen sinds de jacht is hervat. 'Het is
onze traditie.'

VOLLEDIGE TEKST:

Twee uur voordat ze met grof geweld een verse walvis aan stukken hakken, snijden
de slachters keurig met mes en vork een stukje gerookt lamsvlees doormidden. Ze
hebben beleefd hun schoenen uitgetrokken en lopen op kousenvoeten door de
lunchzaal van hotel Grymur, aan de Walvisfjord op IJsland. Wanneer ze praten,
praten ze zachtjes. Ze dragen geen baarden maar brillen, en drinken water in
plaats van bier. Voor walvisslagers en afstammelingen van Vikingen zien ze er
teleurstellend beschaafd uit.

Af en toe kijken ze door het raam naar de horizon, waar elk moment de Hvalur 9
(Walvisjager 9) kan opdoemen. Om half drie moet het schip aanmeren aan de
steiger van het walvisstation aan het einde van de fjord. Dan moeten de mannen
dus terug zijn om de prooi van het schip over te nemen en naar de slachtvloer te
slepen. Deze dinsdagmiddag gaan ze de tweede walvis villen die IJsland heeft
gevangen, sinds de hervatting van de jacht vorige week, internationale protesten
of niet.

Het lijkt een prachtige dag. De zon staat laag, het licht verandert van zilver
in goud. Alleen de witte koppen op de golven en de halmen in de velden verraden
de harde schrale noordenwind.

Zondag zaten de mannen hier ook. Toen bracht de Hvalur 9 voor het eerst sinds
1989 weer een walvis naar de Walvisfjord, een 40 kilometer diepe inham ongeveer
50 kilometer ten noorden van de hoofdstad Reykjavik. Voor het eerst in bijna
twintig jaar was er weer iets te doen op het oude walvisstation, dat nog stamt
uit de eerste helft van de vorige eeuw.

De meeste slachters ook. Het zijn mannen met dunner wordend grijs haar, verwaaid
in de koude poolwind. Ook zij hebben moeten wachten. Nu mogen ze weer laten zien
hoe het moet. Er zitten een paar jongens om hen heen, de leerlingen. 'Het is een
traditie die ik moet voortzetten', zegt Snorri Engilbertsson, een twintiger uit
de buurt van Reykjavik. 'Mijn vader heeft nog gevochten voor de walvisvangst.
Het hoort bij IJsland.'

In de jaren zeventig stond IJsland op voet van oorlog met Engeland. Britse
marineschepen overvoeren IJslandse kustwachters. De IJslanders wonnen, en zagen
hun territoriaal gebied uitgebreid tot 200 mijl rond het eiland. Een schatkamer
aan vissen en walvissen.

Tot de jaren tachtig, toen eerst de commerciële en daarna de wetenschappelijke
vangsten werden opgeschort. Snorri's vader werd na het moratorium tandarts.
Snorri zelf is acteur. Maar slachten blijft een prachtig vak, vinden ze.
'Tamelijk complex. Je moet veel kracht hebben, en tegelijkertijd een soort
lenigheid, je moet tijdens het snijden je evenwicht kunnen houden op de rug van
de walvis. Sommige mensen hebben het, andere niet.'

Dan verschijnt in de verte een vlekje op de spiegeling van de baai. De mannen
staan op en stappen in hun terreinwagens. Ze hebben er zin in.

LOAD-DATE: October 25, 2006

LANGUAGE: DUTCH; NEDERLANDS

NOTES: SP roept op tot toeristenboycot van IJsland; De SP heeft dinsdag
opgeroepen tot een toeristische boycot van IJsland. 'De walvisjacht is
wereldwijd verboden en levert veel minder geld op dan het toerisme', aldus
Kamerlid Krista van Velzen (SP). 'We hebben als gewone burgers daarom een goed
drukmiddel om de slacht van deze beschermde dieren een halt toe te roepen.' Zij
vindt dat minister Veerman van Landbouw de ambassadeur van IJsland ter
verantwoording moet roepen.; Een woordvoerder van het Algemeen Nederlands
Verbond van Reisondernemingen laat weten dat in 2005 ongeveer vijfduizend
Nederlandse toeristen de zomer doorbrachten in Groenland en IJsland, 3,5procent
meer dan het jaar ervoor. (ANP)

GRAPHIC: 25VPijsland_ph01, De overblijfselen van een ontlede walvis liggen
dinsdag bij het walvisstation in IJsland. Het is de tweede die het land binnen
een week heeft gevangen., FOTO JEAN-PIERRE JANS/DE VOLKSKRANT

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              33 of 148 DOCUMENTS



                                 de Volkskrant

                                October 23, 2006
                                    maandag

De sportkantine;
TV Wim de Jong

BYLINE: Wim de Jong

SECTION: Media; Pg. 16

LENGTH: 400 woorden


De VPRO zat zondag weer even op het eigen, vertrouwde Nederland 3 en gooide er
meteen maar weer zo'n stevige thema-avond tegenaan: Een stem uit de
sportkantine.

Honderd minuten televisie over hoe de spelers, de coach, de materiaalman en de
voorzitter van een gewone voetbalclub als CSV Vitesse uit Breukelen tegen de
Haagse politiek aankijken. Authentieke, vrij zwevende standpunten over van alles
en niks, en, jawel potverdimme: zomaar gratis genoteerd uit de monden van gewone
horecajongens, gewone beveiligingsjongens, gewone ambtenaren, gewone managers,
gewone allochtone jongens, gewone studentenjongens, gewone AOW'ers en wat er
zoal nog meer aan gewone mannen bij amateurvereniging CSV rondlopen.

Wat denken zulke gewone mannenjongens over lijsttrekkers als Bos, Balkenende,
Marijnissen en Rutte Wat kunnen wij van hun doodgewone kijk op de Haagse
realiteit leren als ze niet doodgewoon aan het knoesten zijn tussen de
kalklijnen ('Kut, kut, godverdomme! Hé scheids!') De VPRO liep weken tijdens de
uit- en thuiswedstrijden mee om de individuele, authentieke standpunten van alle
spelers en andere CSV'ers hierover boven water te krijgen.

Geweldig sympathiek van de beroemde, oude omroep om dat allemaal bij de thee met
de keeper, met de rechtsback, met de spits en de elftalbegeleider te willen
doorpraten, maar als kijker was er desondanks alle reden om je beledigd te
voelen. Honderd minuten, ik meld het nog maar een keer:

'Ik weet niets een waar ik vier jaar geleden op heb gestemd.'

'Ga ik stemmen Ik denk het niet. Alleen als ik niets te doen heb. Op D66, tja,
dat is de eerste naam die me te binnen schiet.'

'Drie politieke leiders noemen Balkenende, Bos... Nee, meer weet ik er niet.'

'Ik kies Balkenende. Voor m'n gevoel. Nee, meer kan ik daar niet over zeggen,
dan zou ik me toch echt in de politiek moeten verdiepen.'

'Balkenende Nee, die nooit. Waarom Door zijn haar! Ja, ik moet toch wat tegen u
zeggen. Nee, ik zie zo vaak dingen van hem op tv dat ik denk: Balkenende,
jongen, waar ben je nou mee bezig! Dus... zodoende.'

De VPRO had met Een stem uit de sportkantine bedacht dat kijkers via sms
multimediaal onder in beeld hun eigen ding zouden kunnen doen qua politieke
meningsvorming over Den Haag (en alles). Ik heb daarbij tijdens de uitzending
niet één zo'n sms'je zien verschijnen. Gelukkig zijn we dus nog niet allemaal
crazy.

Goedkope tv van VPRO over de 'gewone man' en de politiek

LOAD-DATE: October 23, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              34 of 148 DOCUMENTS



                                 de Volkskrant

                                October 23, 2006
                                    maandag

De nationale leverancier van het hele grote gebaar

BYLINE: Pablo Cabenda

SECTION: Kunst; Pg. 11

LENGTH: 639 woorden


In 2004 besloot hij bij zes stadionconcerten te stoppen want, zo vroeg
Nederlands populairste zanger zich in een interview af: 'Word ik van acht shows
gelukkiger'

Blijkbaar wel. Marco Borsato gaat er dit jaar overheen met tien optredens op een
rij in de Gelredome in Arnhem. Een wapenfeit waarop geen andere artiest zich kan
bogen.

Die bewijsdrift uit zich in alles. Neem het podium in het stadion dat maar
liefst drie catwalks telt, die het publiek vooraan insluiten en uitmonden in een
grote middenstip. Zo'n stip waar je elk moment een helikopter op verwacht te
landen (Is niet gebeurd, had gekund).

En dan het personeel: veertig man van het symfonieorkest Guido & His Orchestra
en Borsato's eigen band die het levende decor vormden voor een vier etages
tellende bruidstaart.

Neem de videoschermen: een uitvergroting van Borsato's Symfonica in Rosso-logo
die onafgebroken aarde, vuur, water, wind en alles daar tussenin op de
toeschouwers loslaten.

En neem dan Marco zelf. De man die geruggensteund door de nieuwste hightech
tussen de nummers door zijn publiek aanspreekt met: 'Hee jongens.'

Het is de kracht van de nationale leverancier van het grote gebaar.

Hoe over the top de meeste Borsato-nummers mogen zijn, Borsato is de gewone man
die al die grote emoties ook maar ondergaat en je in herkenbare taal daarvan
deelgenoot maakt. Borsato maakt drama voor de Nederlandse psyche. In de
Gelredome zaten we eensgezind aan tafel.

Een rode gloed had zich al over de menigte verspreid voor 'Sensation Red': het
gevolg van Borsato's oproep om - als verwijzing naar het nummer Rood - iets
roods te dragen. Soepel en bedreven werkt de zanger zich door een strak
geregisseerde en imponerende show. Maar met een opeenvolging van hits als
Afscheid Nemen Bestaat Niet, Wat Je Ziet, De Waarheid en Waarom Nou Jij blijkt
eens te meer dat John Ewbank, Borsato's huiscomponist, altijd rijk, maar zelden
verrassend arrangeert. De Borsato-blauwdruk: een solitaire piano nodigt de
zanger uit tot aarzelend zingen waarna het groeit en groeit tot we het oog van
de orkaan hebben bereikt en de dramatische stilte wordt doorbroken door een -
Tada TadaDadam - drumbreak. Vervolgens wordt een gierende gitaar (saxofoon mag
ook) door strijkers ten hemel gedragen en moduleert het hier en daar nog wat
toontjes omhoog om de emotionele urgentie voelbaar te maken.

Het levert lekker zittende confectiepathos op die live groots, vlekkeloos en
gestroomlijnd wordt uitgevoerd. Borsato zingt krachtig en overtuigend en het
huilerige dat hij soms in zijn uithalen heeft, is nagenoeg verdwenen. In Waarom
houdt hij het klein en zijn falset smeedt hij moeiteloos aan zijn gewone stem.

Mooier nog is het als de ballast overboord wordt gegooid. Alleen is een
prachtige tearjerker die, gedragen door Borsato's stem, piano en strijkers,
ontroert. Terwijl Voorbij een meerstemmige uitvoering krijgt waarbij de
begeleiding is gestript tot een bedje van violen. Dat werkt. Net The
Baby's-cover Everytime I Think Of You met Lucie Silvas. Een langzame versie van
De meeste dromen zijn bedrog - met Ali B en Yes-R - klinkt daarentegen alsof
iemand probeert auto te rijden met de handrem er nog op.

Meestal balt de muziek zijn vuisten en gromt het hart. En het beeld wil niet
achterblijven. Grootste visuele spektakel Marco die over een loopbrug van het
ene eind naar het andere van het stadion wandelt. Kolommen met vuur groeien uit
de stadionvloer, een rode zee van zwaaiende armen deint, het gevaar van
megalomanie dreigt. Maar Marco's dat-ik-dit-nog-mag-meemaken-mentaliteit houdt
dat monster op afstand.

Dat maakt dat de achtbaanrit van Borsato tot uniek vermaak: entertainment dat
het shock and awe van Van den Ende en het gemütliche van Andre Rieu aan elkaar
koppelt. Alleen: indruk maken blijft altijd nog belangrijker dan ontroeren.

Pablo Cabenda

Borsato zingt krachtig en overtuigend

LOAD-DATE: October 23, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              35 of 148 DOCUMENTS



                                 de Volkskrant

                                October 23, 2006

BYLINE: Michaël Zeeman; JPB klaagt terecht over intellectuele stilte

SECTION: FORUM; Blz. 07

LENGTH: 805 woorden


Hoewel het niet mijn gewoonte is andermans post te lezen, heb ik dit weekeinde
de beschaafde schroom opzij geschoven en mij verdiept in de brieven die J.P.
Balkenende Aan de kiezer schreef. Als correspondent is de premier
verbazingwekkend productief. In de editie die ik las zijn álle brieven gedateerd
op dinsdag 3 oktober, 28 stuks, samen goed voor ruim dertigduizend woorden; als
wij allemaal zo geestdriftig zouden doortikken, zou de redactie van deze krant
nog een stuk kleiner kunnen dan de omvang waarvan de Raad van Bestuur van PCM
droomt. Maar een groot epistolair talent zal er in Balkenende niet verloren gaan
als hij het er na 22 november weer bij laat zitten.

Achtentwintig brieven, alle 28 zonder reactie van de geadresseerde. Daar zou je
in een aantal gevallen toch minstens zo benieuwd naar zijn als naar de
oorspronkelijke epistels. Ik reken erop dat de brief aan de heer J. Modaal als
onbestelbaar geretourneerd is. ('Nederland' staat er in de adressering, en nog
zonder postcode ook; in de 18de eeuw kreeg de in heel Europa vermaarde Leidse
medicus Hermanus Boerhaave op die manier zijn post, 'Boerhaave, Holland'. Van
Hermanus Boerhaave naar Jan Modaal, kernachtiger kan het debacle van de
egalitarisering niet worden samengevat.) Ook denk ik dat José Manuel Barroso en
Angela Merkel nog even wachten op de vertaling van de aan hen gerichte
schrijvens. Maar wat Lucille Werner, 'tv-presentatrice', en Nicole Lodewijks,
'eigenaar broodjeszaak', hebben teruggeschreven, zou de lezer niet onthouden
mogen zijn.

Twee van de geadresseerden ken ik persoonlijk. De een is de sympathieke
oud-conrector van mijn middelbare school, de ander een allerbeminnelijkste
wereldberoemde schrijver die zich er op laat voorstaan zelf nooit brieven te
schrijven. Vooral de brief aan die laatste, Harry Mulisch, is intrigerend.
Daarin klaagt de minister-president zijn nood over de 'angstwekkende stilte' van
de Nederlandse intellectuelen als het om de grote maatschappelijke kwesties van
onze tijd gaat.

Als ik het goed zie, zijn de eerste reacties op vooral die brief geheel
overeenkomstig de verwachtingen geweest: vrolijkheid troef, vooral over de stijl
en de toon. Die reactie maakt een vertrouwde indruk. Toen Balkenende vijf jaar
geleden geroepen werd tot grote taken in de landspolitiek, moesten zijn
haardracht en zijn lichte houterigheid tijdens openbare optredens het ontgelden.
Of hij desondanks misschien iets te zeggen had, was niemands zorg. Dat hebben
wij geweten, want terwijl de scherpzinnige commentatoren zich nog aan het
benatten waren, werd Balkenende minister-president van een hele reeks kabinetten
en als de tekenen niet bedriegen komt er aan die serie vooralsnog geen einde.
Hij was het die de agenda bepaalde, de politieke en dus ook goeddeels de morele,
de intellectuele en de culturele. Het is daarom verstandig zijn klacht en zijn
oproep serieus te nemen.

Het is curieus dat Balkenende zijn brief aan Mulisch schreef tien dagen voordat
hij in de ministerraad het rapport van de commissie-Van Oostrom moest bespreken,
het rapport over de wenselijkheid en inhoud van een historische canon van en
voor Nederland. Het debat over die canon is bij uitstek een voorbeeld van een
initiatief dat niet onder politici, maar onder intellectuelen begonnen is. Het
beschouwelijke deel van dat rapport laat daarover geen misverstand bestaan; de
voorzitter beroept zich daarin met instemming op beschouwingen, columns en
essays van auteurs die de onderliggende kwestie aan het hart ging en die hun
gedachten daarover in het openbaar hebben geuit.

Ook het debat over 'het multiculturele drama' is urgent geworden doordat enkele
van die intellectuelen het agendeerden, ook al was één van hen, Frits
Bolkestein, een intellectueel in de politiek en een ander, Paul Scheffer, een
intellectueel net naast de politiek. Beide voorbeelden kunnen dienen om af te
dingen op Balkenende's diagnose en tegelijkertijd om het belang van zijn oproep
te onderstrepen.

Maar twee voorbeelden uit zes jaar, 't is aan de krappe kant - en daarom kan
Balkenende's hartekreet beter als een uitnodiging worden opgevat. Wat hij
welbeschouwd zegt, is dat het ongezond is wanneer het primaat op het
maatschappelijke debat exclusief bij politici komt te liggen en die politici
nauwelijks meer tegenspel krijgen. Van de traditionele tegenspelers is weinig
meer over: de universiteit heeft zichzelf van een instituut in een organisatie
veranderd, de kranten hebben het moeilijk met zichzelf en de publieke omroep is
het rustoord van geborneerde babyboomers geworden, de kerken weten zelf niet
meer waarin zij geloven en de kunstenaars bestuderen de nieuwe
subsidieregelingen van het kunstenplan. Aan een serieus intellectueel debat over
de vraagstukken van de samenleving doen zij allang niet meer mee.

Dat is precies zo schraal en link als Balkenende zegt.

LOAD-DATE: October 23, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              36 of 148 DOCUMENTS



                                 de Volkskrant

                                October 21, 2006

SECTION: het Betoog; Pg. 7

LENGTH: 319 woorden


Dinsdag viel er een brief van TPG Post in de bus, waarin de naamsverandering in
TNT Post werd aangekondigd. Compleet met een verhaal van een enthousiaste
postbode en een gratis van porto voorziene envelop om het heugelijke nieuws te
vieren.

Wie de moeite heeft genomen   het stuk te lezen, denkt nu wellicht dat zijn post
wordt bezorgd door net zo'n blije postbode. Helaas is niets minder waar.

De meeste post wordt bezorgd door onderbetaalde postbezorgers die  geen recht op
een pensioenfonds hebben, die meer uren werken dan er voor  staan, en die
notabene hun eigen schoenen helemaal zelf moeten betalen.

Kortom, deze actie is er eentje over de ruggen van de postbezorgers.

Arnhem B. Visser

postbezorger in Arnhem

De gewone burger voelt zich steeds machtelozer tegenover een een steeds
machtiger en voor zijn gevoel machtslustiger overheid. De huidige bevelstructuur
jaagt mensen op stang.

Een voorbeeld: ik heb meer dan zestig jaar een girorekening. Al die tijd
dezelfde naam en hetzelfde nummer. Plotseling kreeg ik het bevel naar het
postkantoor te komen met een legitimatie. Dat bevel kwam niet van de girodienst,
maar van de regering. Als ik niet aan het verzoek voldeed, zou mijn rekening
worden opgeheven.

Wat er met mijn saldo zou gebeuren, werd er niet bij vermeld. Ik heb het bevel
opgevolgd, ik kan niet meer zonder giro. Maar ik kan mij heel goed voorstellen
dat er aan het loket onvriendelijke dingen gezegd zijn tegen de betrokken
personeelsleden. Die deden gewoon wat hun was opgedragen.

Den Haag A. van Flier

Zelf heb ik niks met de bouw te maken. Toch was ik in de zestiger jaren al
geheel op de hoogte hoe het prijzen-afspraaksysteem in de bouw, vooral bij
overheidsopdrachten, werkte.

Gewoon de berichten volgen en je ogen open houden. Iedereen die er dichtbij zat,
wist dat natuurlijk nog beter.

En dit is maar een van de vele zaken die onder het tapijt worden geschoffeld in
Nederland.

Herpt Karel Zwetsloot

LOAD-DATE: October 21, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              37 of 148 DOCUMENTS



                                 de Volkskrant

                                October 21, 2006

SECTION: HET BETOOG; Blz. 7

LENGTH: 323 woorden


Blije postbode

Dinsdag viel er een brief van TPG Post in de bus, waarin de naamsverandering in
TNT Post werd aangekondigd. Compleet met een verhaal van een enthousiaste
postbode en een gratis van porto voorziene envelop om het heugelijke nieuws te
vieren.

Wie de moeite heeft genomen het stuk te lezen, denkt nu wellicht dat zijn post
wordt bezorgd door net zo'n blije postbode. Helaas is niets minder waar.

De meeste post wordt bezorgd door onderbetaalde postbezorgers die geen recht op
een pensioenfonds hebben, die meer uren werken dan er voor staan, en die
notabene hun eigen schoenen helemaal zelf moeten betalen.

Kortom, deze actie is er eentje over de ruggen van de postbezorgers.

Arnhem B. Visser

postbezorger in Arnhem

Frustratie

De gewone burger voelt zich steeds machtelozer tegenover een een steeds
machtiger en voor zijn gevoel machtslustiger overheid. De huidige bevelstructuur
jaagt mensen op stang.

Een voorbeeld: ik heb meer dan zestig jaar een girorekening. Al die tijd
dezelfde naam en hetzelfde nummer. Plotseling kreeg ik het bevel naar het
postkantoor te komen met een legitimatie. Dat bevel kwam niet van de girodienst,
maar van de regering. Als ik niet aan het verzoek voldeed, zou mijn rekening
worden opgeheven.

Wat er met mijn saldo zou gebeuren, werd er niet bij vermeld. Ik heb het bevel
opgevolgd, ik kan niet meer zonder giro. Maar ik kan mij heel goed voorstellen
dat er aan het loket onvriendelijke dingen gezegd zijn tegen de betrokken
personeelsleden. Die deden gewoon wat hun was opgedragen.

Den Haag A. van Flier

Bouw

Zelf heb ik niks met de bouw te maken. Toch was ik in de zestiger jaren al
geheel op de hoogte hoe het prijzen-afspraaksysteem in de bouw, vooral bij
overheidsopdrachten, werkte.

Gewoon de berichten volgen en je ogen open houden. Iedereen die er dichtbij zat,
wist dat natuurlijk nog beter.

En dit is maar een van de vele zaken die onder het tapijt worden geschoffeld in
Nederland.

Herpt Karel Zwetsloot

LOAD-DATE: October 21, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              38 of 148 DOCUMENTS



                                 de Volkskrant

                                October 21, 2006

Politici peilen beleving van de burger, maar inspraak ho maar

BYLINE: Barbara Oomen; Herman Lelieveldt

SECTION: HET BETOOG; Blz. B05

LENGTH: 1994 woorden

SAMENVATTING:

Vrijwel elk ministerie heeft tegenwoordig een belevingsmonitor. Peilingen van
het volksgevoel vervangen feiten en onderzoeken als bronnen van beleid. Dat is
geen bestuurlijke vernieuwing, maar polldemocratie, vinden Barbara Oomen en
Herman Lelieveldt.

VOLLEDIGE TEKST:

Raadsel: wat is de overeenkomst tussen D66 en de LPF? Makkelijk, zult u zeggen,
zij staan allebei op het punt te worden vermorzeld in de titanenstrijd tussen de
grotere partijen. Zeker, maar er is nog iets: beide partijen beloofden in hun
glorietijd de band tussen burger en politiek te herstellen. Of zij nu spraken
over democratische vernieuwing of politiek bedrijven voor jan-met-de-pet, de
overeenkomsten tussen beide partijen waren groter dan vaak gedacht.

Het afkalven van de steun voor deze partijen leert ons dan ook een zorgelijke
les over hoe Den Haag in de afgelopen jaren de band met de burger heeft proberen
te herstellen. Niet via daadwerkelijke bestuurlijke vernieuwing, maar via wat
belevingsbeleid zou moeten heten: de burger goed in de gaten houden, en liefst
ook tevreden, maar geen daadwerkelijke inspraak gunnen.

Even terug naar de ambities van de twee zittenblijvers. De D66-agenda stoelde
natuurlijk vanaf de oprichting op meer inspraak voor burgers. In de tijd dat
Wouter Bos net crècherijp was, streden Van Mierlo en de zijnen voor referenda,
een direct gekozen burgemeester en premier.

Ook het fenomeen-Fortuyn ging er in essentie om de macht terug te leggen bij de
burger. Door de kaasstolp open te trekken, en een frisse wind de achterkamers in
te laten en lekker veel stof op te laten waaien, maar ook door het pleiten voor
een gekozen burgemeester.

Het was, in mei 2002, dan ook dé uitdaging voor Balkenende en de zijnen. Hoe kon
het nieuwe kabinet de onvrede, die zo duidelijk sprak uit de protesten na de
moord op Fortuyn, en op iedere straathoek, markt en aan iedere stamtafel te
horen was, omzetten in een politieke agenda?

Het probleem is niet dat de politiek die uitdaging niet aan is gegaan: het
kabinet-Balkenende luistert wel degelijk beter naar de burger dan haar
voorgangers. Zorgelijk is echter de manier waarop dit gebeurt: in het torentje
staan nu metaforisch een verrekijker en een set hartslagmeters, in plaats van
dat de deuren gewoon open zijn gezet.

Het kabinet is de vertrouwenscrisis namelijk niet te lijf gegaan met
bestuurlijke vernieuwing - de gekozen burgemeester sneuvelde, terwijl het
correctief referendum in de ijskast staat - maar met belevingsbeleid. Hierbij
gelden de meningen en oordelen van burgers als een steeds belangrijker
richtsnoer voor het beleid, zonder dat zij directere invloed krijgen op de
besluitvorming.

Belevingsbeleid

Belevingsbeleid is daarmee niets meer dan het op een geavanceerde manier in de
gaten houden van wat er onder het volk leeft, zonder het echt invloed te geven.
Hoe ziet dit belevingsbeleid er uit en wat is er mis mee? Twee elementen zijn
belangrijk: bestuurders laten zich ten eerste steeds meer leiden door opinies,
meningen en gevoelens bij het maken van belangrijke beleidsafwegingen. Daarnaast
vormt de beleving zelf steeds meer een doelstelling van beleid, een target om
beleidsmakers op af te rekenen.

Eerst iets over het sturen op meningen. Een belangrijk kenmerk van de afgelopen
politieke periode is de opmars van de monitor. Met een veelheid van monitors
houden departementen, inspecties, uitvoeringsorganen, gemeentebesturen en niet
te vergeten het kabinet zelf permanent een vinger aan de pols van de Nederlandse
bevolking.

Het begon allemaal met de belevingsmonitor, die het kabinet - nog natrillend van
de Fortuyn-revolte - in 2003 instelde onder het mom van 'uw mening telt'. In
zijn proefschrift Het geheim van de burger beschrijft Wil Tiemeyer prachtig hoe
de monitormanie zich vervolgens als een olievlek uitbreidde. Ieder departement
een eigen monitor, zo luidt het devies, van de Issue Monitor van Justitie tot de
Onderwijsmeter die Van der Hoeven vertelt wat burgers van het onderwijs vinden.

Wat is hierbij het probleem? Ten eerste gaan deze metingen uit van een
onrealistisch hoog kennisniveau van burgers. In de belevingsmonitor van mei 2003
moesten burgers hun oordeel uitspreken over niet minder dan 25 thema's variërend
van ontwikkelingssamenwerking tot de beloning van leraren. Daarbij moesten zij
aangeven hoe belangrijk ze elk onderwerp zelf vonden, of de regering er genoeg
aan deed en of ze tevreden waren met het regeringsbeleid. Zulke ambitieuze
metingen leiden vooral tot een inventarisatie van non-attitudes, zeker omdat de
optie 'weet niet' niet opgenomen was in de belevingsmonitor.

Peilingen geven zo dus een volstrekt onbetrouwbaar beeld van de meningen van de
bevolking. Maar zodra de tabellen zijn uitgedraaid is dat snel vergeten en gaan
de uitslagen een eigen leven leiden. Zelfs de slechtst uitgevoerde peiling gaat
op die manier onvermijdelijk concurreren met andere, meer betekenisvolle
manieren om de kwaliteit van het beleid te meten.

Neem het onderwijs als voorbeeld. Waar het gaat om de kwaliteit van scholen zijn
er allang de degelijke, specifieke rapporten van de Onderwijsinspectie. Deze
mogen het nu opnemen tegen de diffuse rapportcijfers van een willekeurige
steekproef van ouders over de kwaliteit van 'het' basisonderwijs en van de
leraren daarin. En hoewel ouders zelf vaak slim genoeg zijn om via de website
van de inspectie de kwaliteit van de scholen in hun buurt na te gaan, is de kans
groot dat de top van het ministerie in de Hoftoren zich liever laat leiden door
de barometer van de onderwijsmonitor. Die laat hen immers in één blik zien of ze
het goed of slecht doen bij de Nederlandse bevolking.

Dan is er nog een probleem. Ongemerkt gaan peilingen in plaats van feitelijk
behaalde resultaten de grondslag vormen voor het stellen van
beleidsprioriteiten. Wil de meerderheid van de ouders leerlingen spreiden? Dan
stellen wij dat toch aan de Kamer voor?

Zo verschuift Nederland langzaam van een polder- naar een polldemocratie. Dat
laatste is niet toevallig een anglicisme. De nadruk op het monitoren is, zoals
zoveel politieke ontwikkelingen in recente jaren, voor een groot deel
overgewaaid uit Amerika, waar polldriven government al sinds de tijd van Nixon
in zwang is. Hier is de overgang van overleg- naar stemmingendemocratie, om met
Frank Hendriks te spreken, recenter maar daarom niet minder zorgelijk.

In navolging van de experience economy waarin vastgoedontwikkelaars geen huizen
meer verkopen maar een woonervaring, stuurt ook de overheid steeds meer op
beleving en perceptie, in plaats van op objectieve cijfers. Criminaliteit,
bijvoorbeeld, was altijd tamelijk makkelijk meetbaar als het aantal misdrijven
en overtredingen. Dit begrip heeft steeds meer plaats moeten maken voor de veel
diffusere notie 'sociale veiligheid'. Daarbij gaat het niet alleen om het aantal
moorden en straatroven, maar ook om ervaren overlast en onveiligheidsgevoelens.
Die subjectieve elementen zijn nu een integraal onderdeel van het beleid. Zo
gaat het in het integrale veiligheidsplan van veel gemeenten vandaag de dag niet
alleen meer om terugdringen van autodiefstal en overvallen, maar ook om het
verhogen van het veiligheidsgevoel.

Slachtoffer hiervan zijn bijvoorbeeld de hangjongeren, die in vrijwel iedere
wijk in Nederland door deze overlastbestrijders worden opgejaagd. Niet omdat ze
strafbare feiten plegen, maar omdat hangende jongeren op een bruggetje de gewone
burger kennelijk een onprettig gevoel geven.

Zo vormt het gevoel van de meerderheid de basis voor beleid en moeten de
belangen van - bijvoorbeeld - jongeren hiervoor wijken. Dit is zorgwekkend omdat
het allemaal gaat om percepties, en er dus een hoge mate van subjectiviteit is.
Weten wij eigenlijk wel of het gevoel van onveiligheid vooral komt door die
hangjongeren? Waarom hebben sommige bewoners daar wel, en anderen daar geen last
van?

Beleid op basis van opinies lijkt democratisch en responsief. Wie is er tegen
een overheid die het oor goed te luisteren legt bij de burgers, niet een keer in
de vier jaar, maar dag in dag uit? Toch is het gevaarlijk als de overheid
oordelen niet weegt, maar direct in beleid vertaalt, juist in de schimmige
wereld van de beleidsuitvoering.

Daar komt bij dat de opmars van het belevingsbeleid in schril contrast staat met
het volstrekte gebrek aan bestuurlijke vernieuwing.

Natuurlijk experimenteerde de politiek met het referendum over de Europese
Grondwet. Zij deed dit echter op zodanig knullige wijze dat het nauwelijks ging
om serieuze inspraak. Wie een enorm pak documenten met heel veel kleine
lettertjes in de bus krijgt en wordt geacht daar 'ja' tegen te zeggen,
protesteert met recht met een 'nee-stem'. Hoezeer diegene ook voor veel aspecten
van een verenigd Europa is.

Ook stond de gekozen burgemeester eventjes op de politieke agenda, maar dit
voorstel strandde toen medio 2005 PvdA-senator Van Thijn in een sterk staaltje
oude politiek het voorstel pootje lichtte en De Graaf terecht zijn biezen pakte.

De reactie van het kabinet hierop is het beste te beschrijven in de woorden van
staatsrechtsgeleerde Elzinga: bestuurlijke vernieuwing over rechts. Minister
Pechtold mocht twee adviescommissies instellen om te kijken naar het herstel van
het vertrouwen in politiek en bestuur. Deze mochten echter niet meer dan
sleutelen aan het bestaande systeem.

Zo bestaat de eerste commissie, het Burgerforum Kiesstelsel, uit 140 willekeurig
gekozen burgers die mogen kijken naar de hervorming van het kiesstelsel. Dit
terwijl onderzoek duidelijk laat zien dat er geen beter systeem is om de
voorkeuren van burgers in beleid te vertalen dan het bestaande stelsel van
evenredige vertegenwoordiging. Het was interessanter geweest om te kijken naar
nieuwe, extra mechanismen om inspraak te bevorderen, zoals de gekozen
burgemeester of minister-president. Maar zoiets, zo klapte een medewerker van
Pechtold onlangs uit de school, vond het kabinet te politiek gevoelig om aan het
gewone volk voor te leggen.

Kafka-minister

Ook de tweede commissie, de Nationale Conventie, kampte met een heel beperkt
mandaat. Zij moest vooral kijken naar het functioneren van de bestaande
instituties: de Eerste en Tweede Kamer, de Raad van State en de representatieve
democratie in zijn algemeenheid. Het resultaat is een rapport vol rijpe en
groene aanbevelingen - Van Kafka-minister tegen de bureaucratie tot de
instelling van een Constitutioneel Hof - waaruit de politieke partijen naar
believen kunnen grasduinen.

Uiteindelijk draait het natuurlijk om de kwaliteit van de democratie: in de
proteststemmen voor de lijst-Fortuyn en in het gemor erna. Het politieke debat
tot nu toe gaat vooral over wat het kabinet-Balkenende al dan niet voor de
mensen heeft gedaan: van werkgelegenheid tot wachtlijsten, van files tot
fraudebestrijding, van treintijden tot - steeds meer - tevredenheid. Met die
nadruk op het regeren 'voor de burgers' is het net zo belangrijke 'door de
burgers' helemaal naar de achtergrond verdrongen.

Het gekke is dat in de afgelopen jaren het belang van het verder betrekken van
mensen bij beleidsvorming een paar keer overduidelijk bleek. Hoe groot
bijvoorbeeld ook het fiasco van het EU-referendum: het onderwerp leefde wel
weer. Het kiezen van de lijsttrekker bij de grote partijen had ook een dergelijk
enthousiasmerend effect.

Bestuurlijke vernieuwing en een nadruk op beleving bijten elkaar natuurlijk ook
niet. Meer bestuurlijke vernieuwing leidt immers tot meer tevreden burgers. Zo
wees Bruno Frey in het Journal of Happiness Studies (ja ja) op het verband
tussen directe democratie - denk aan referenda - en het geluk van de bevolking.

Het kabinet Balkenende lijkt het belang van daadwerkelijke burgerinvloed
nauwelijks in te zien, en het is maar de vraag of zijn opvolgers dit wel zullen
doen. Toch is dit belangrijk. Wie namelijk mensen bij de politiek betrekt door
ze een monitor om hun pols te binden in plaats van ze daadwerkelijke invloed te
geven, doet nog altijd aan betutteling in plaats van bestuurlijke vernieuwing.

LOAD-DATE: November 16, 2006

LANGUAGE: DUTCH; NEDERLANDS

NOTES: Barbara Oomen en Herman Lelieveldt zijn universitair hoofddocent aan de
Roosevelt Academy, het internationale honors college van de Universiteit Utrecht
in Middelburg.; In het torentje staan een verrekijker en een hartslagmeter, maar
de deur isniet opengezet; Invloed van de burger uit de mode; In de
verkiezingscampagne speelt het belangrijke thema 'meer invloed van de burger op
het beleid', opeens nauwelijks meer een rol. Pim Fortuyn had het onderwerp
scherp op de agenda gezet en een tijd lang leek alles te draaien om
burgerinvloed als gevolg van de 'Fortuyn-revolte'. Maar net als D66 eerder
ondervond, bleek 'bestuurlijke vernieuwing' tamelijk kortstondig de gemoederen
te kunnen verhitten. Dat is zorgwekkend vinden Barbara Oomen en Herman
Lelieveldt. De premier en alle ministers peilen de meningen van de bevolking
over van alles en nog wat, maar het is schijninspraak. Uiteindelijk vermindert
de betrokkenheid van de burger bij de politiek erdoor.

GRAPHIC: 21BE5open_ph01, ILLUSTRATIE TAMMO SCHURINGA

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              39 of 148 DOCUMENTS



                                 de Volkskrant

                                October 14, 2006
                                    zaterdag

Raadpleging volk kan veel intelligenter

SECTION: FORUM; Blz. 17

LENGTH: 877 woorden

SAMENVATTING:

Het vertrouwen van de burger in de democratie moet niet worden heroverd via
referenda. Er moet een betere consultatiewijze zijn te verzinnen die populisme
buiten de deur houdt, zo meent Bas van Stokkom.

VOLLEDIGE TEKST:

Vorige week presenteerde de Nationale Conventie haar rapport Hart voor de
publieke zaak. Het rapport bevat vele behartigenswaardige aanbevelingen om het
vertrouwen in de democratie te herstellen en burgers te activeren: onder andere
meer zeggenschap over publieke diensten, invoering van burgerfora en de
mogelijkheid van een correctief referendum (zie Jos de Beus, Forum, 7 oktober).
Positief is ook dat het referendum niet op initiatief van het bestuur of de
wetgever moet worden georganiseerd. Het referendum hoort immers niet te fungeren
als populariteitstoets voor bestuurders.

De Conventie meent dat referenda het debat stimuleren, politieke interesse
wekken en politieke participatie bevorderen. Op zich is dat juist. Vele
Amerikaanse en Zwitserse onderzoeksbevindingen tonen aan dat de politieke kennis
en interesse van burgers groter is in deelstaten of kantons waarin vaker
referenda worden gehouden.

Toch kun je je afvragen of referenda wel tot een goed leerproces leiden. De
campagnes staan snel in het teken van populistische politiek. Neem het
referendum over Europa van vorig jaar. Op grond van studie van acht landelijke
en regionale kranten stelden onderzoeker Kleinnijenhuis en zijn medewerkers vast
dat in de laatste fase de euro en de campagne zelf veruit de belangrijkste
onderwerpen werden. Inhoudelijke thema's uit het grondwettelijk verdrag zoals de
verdeling van bevoegdheden in het nieuwe Europa en de grotere rol voor het
Europees parlement raakten in het nieuws op de achtergrond.

Veel andere onderzoeken wijzen uit dat campagne-evenementen (tussenstanden;
tactisch spel; ruzies en ander wedstrijdnieuws) veruit de meeste aandacht
kregen. Een studie over het Deense referendum over de invoering van de euro in
2000 maakte duidelijk dat dit soort berichtgeving het cynisme onder de bevolking
aanwakkerde, met name bij degenen die veel nieuws consumeren.

Verder is aangetoond dat de informatiewinst hoofdzakelijk bestaat uit het beter
kunnen vaststellen van de standpunten van de politieke kemphanen. Verontrustend
is dat het debat door een 'plebiscitaire logica' wordt verengd tot een appèl op
gepassioneerde standpunten 'voor' of 'tegen'. Politici of burgers die bijzondere
perspectieven onder de aandacht brengen buiten de ja- en nee-kampen om, worden
nauwelijks gehoord en komen niet boven het campagnekabaal uit.

Het referendum is dus domweg niet goed genoeg om diepgang te bewerkstelligen.
Het is ook niet verstandig op het oordeel van het volk af te gaan in
omstandigheden waarin het niet in staat is een goed oordeel te geven.

Die kritiek impliceert geenszins dat competenties van burgers tekortschieten.
Het publiek denkt genuanceerder over politieke vraagstukken dan oppervlakkige
opinieonderzoeken suggereren. In veel opzichten is de kennis van gewone burgers
juist te prefereren omdat hun mening niet wordt vertekend door speciale
belangen, lobbyen of behoud van zetels.

Kunnen deliberatieve vormen van democratie een alternatief voor het referendum
bieden? De Nationale Conventie wijst terecht op de vele positieve ervaringen met
zogeheten deliberative polls, onder andere in de VS. Dat zijn tweedaagse
evenementen waarin enkele honderden aselect gekozen burgers weldoordachte
oordelen mogen geven over een specifiek vraagstuk.

In deze polls nemen burgers de rol van onpartijdig 'jurylid' op zich: ze
oordelen zonder 'last of ruggespraak', los van een achterban, en zonder de
retorische formules van politieke campagnes. Ze voelen daartoe
getuige-deskundigen aan de tand (politici, wetenschappers maar ook bewoners en
andere belanghebbenden). Uit vele evaluaties blijkt dat het aanhoren van
ervaringen van professionals en 'probleemeigenaren' - bijvoorbeeld over
criminaliteitsproblemen - een zeer matigend effect hebben op hun opinies. Door
toetsing aan de realiteit gaan de aanvankelijk bevooroordeelde standpunten
kantelen.

Deliberative polls voorzien het bestuur van advies. Men kan een stap verder gaan
en de poll ombouwen tot een eenmalige volksvergadering. Dat alternatieve
parlement krijgt besluitvormende bevoegdheden toebedeeld. Zo'n Burgerkamer kan
beslissen over wetsvoorstellen die door bestuurders of burgers op de politieke
agenda zijn geplaatst.

Een andere optie is het referendum de contouren te geven van een
volksvergadering: een evenement waarin burgers hun standpunten kunnen
heroverwegen en zich op basis van een multichoice format uitspreken over een
vraagstuk. Er wordt gestemd over een veelvoud van aspecten van het wetsvoorstel.
Een reductie tot de keuze 'ja' en 'nee' is uit den boze. Mogelijk biedt de
elektronische snelweg uitkomst, als maar verzekerd is dat de burgers achter de
computer, werkelijk participeren in een leerproces.

Dat is mogelijk toekomstmuziek, maar niet zonder urgentie. Het nemen van
gemotiveerde besluiten is van groot belang. De kunst is procedures van
volksconsultatie te ontwerpen die populistische retoriek buiten de deur houden.
Zolang de 'rauwe publieke opinie' in referendumcampagnes doorklinkt, blijft
directe democratie een verlegenheidsoplossing.

LOAD-DATE: October 17, 2006

LANGUAGE: DUTCH; NEDERLANDS

NOTES: Bas van Stokkom is verbonden aan het Centrum voor Ethiek, Radboud
Universiteit Nijmegen. Hij schreef onlangs Rituelen van beraadslaging.
Reflecties over burgerberaad en burgerbestuur, AUP Amsterdam.

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              40 of 148 DOCUMENTS



                                 de Volkskrant

                                October 14, 2006

Nederlander, ga eens opzij met je dikke identiteit

BYLINE: Halleh Ghorashi.

SECTION: HET BETOOG; Blz. 01

LENGTH: 1799 woorden

SAMENVATTING:

Er is werk aan de winkel voor de autochtone Nederlanders, als ze prettig willen
samenleven met migranten, zegt de nieuwe hoogleraar diversiteit Halleh Ghorashi.


VOLLEDIGE TEKST:

De discussie rond de Turkse Nederlanders en de Armeense kwestie is een voorbeeld
van hoe we niet met elkaar moeten omgaan als Nederlandse burgers. Turkse
Nederlanders, die zich jarenlang hebben ingezet voor dit land en volop
meedraaien in de samenleving, komen met hun rug tegen de muur te staan. Dit zegt
veel over de kortzichtigheid waarmee in het Nederland van nu wordt omgegaan met
de gevoelige vraagstukken rond diversiteit. De nieuwe Nederlanders zijn bij
voorbaat schuldig tot het tegendeel is bewezen. Deze manier van omgaan met de
nieuwe Nederlanders siert Nederland niet en het is ook absoluut geen houding die
rekening houdt met de toekomst van Nederland. Maar het kan ook anders

In de jaren zeventig lag de nadruk op het behoud van de eigen cultuur. Later
werd het 'integratie met het behoud van eigen identiteit'. Nu is de gedachte dat
het dwingend ter verantwoording roepen van allochtonen integratiebevorderend zou
zijn. De claim is dat de 'harde aanpak' van nu totaal anders is dan de 'zachte
aanpak' van de jaren tachtig. Maar er heeft helemaal geen wezenlijk inhoudelijke
verschuiving plaatsgevonden in het denken over diversiteit. De huidige aanpak is
net als die van de jaren tachtig gebaseerd op het idee dat de sociaal-culturele
achtergrond van migranten totaal afwijkt van de Nederlandse cultuur en dat
migranten een sociaal-economische achterstand hebben waarvan ze dienen te worden
afgeholpen.

Het denken in culturele contrasten staat in het verlengde van de
verzuilingsgeschiedenis. De constructie van zuilen heeft in Nederland jarenlang
het denken gestuurd. Het lijkt in Nederland bijna onmogelijk om de individuele
migrant los te zien van zijn culturele en/of etnische categorie.

Wat is er dan wel veranderd? In het tijdperk dat vaak als de post-Fortuyn
periode wordt aangeduid, zien we dat de culturalisering veel sterker is geworden
en dat 'islamisering' van het debat gaande is. De recente uitspraken van Geert
Wilders zijn hiervan een duidelijk voorbeeld.

Wat aanzienlijk is veranderd, is de toon. Er 'moet kunnen worden gezegd wat er
wordt gedacht'. Filosofe Baukje Prins noemt dit het tijdperk van 'het nieuwe
realisme'. De nieuwe realist is iemand met lef; iemand die durft te zeggen waar
het op staat; iemand die vervolgens de woordvoerder wordt van het gewone volk en
gaat strijden tegen de zogenaamd linkse 'politiek correcte' houding. Deze nieuwe
houding in Nederland zou nooit zoveel aanhang hebben gekregen als de
basisgedachte niet al jarenlang was dat migranten afwijken van de norm, zowel
sociaal-cultureel als sociaal-economisch.

Zolang deze basisgedachte niet ter discussie wordt gesteld, zal het wij/zij
denken in Nederland worden gevoed. En dus komt er geen adequaat antwoord op de
vraag hoe Nederland om kan gaan met de uitdagingen die voortvloeien uit de komst
van de nieuwe migranten.

Om te beginnen is het van groot belang het denken in termen van culturele
contrasten te doorbreken. Leven zonder te categoriseren is niet mogelijk. Toch
wordt het leven te beperkt wanneer de categorieën tot absolute contrasten worden
gemaakt. Mensen zijn geen blinde dragers van hun cultuur, maar maken vaak
selecties en verbindingen tussen diverse culturen die ze in zich verenigen.

Ruimte voor de minderheid

Democratie is veel meer dan de vrijheid om je stem te mogen uitbrengen. In
tegenstelling tot wat vaak wordt beweerd, gaat het bij democratie niet alleen om
de meerderheid, maar vooral om de ruimte voor de minderheid. Democratie betekent
ruimte voor het anders-zijn; democratie zonder oppositie is geen democratie.
Toch raakt juist dit aspect van democratie vaak ondergesneeuwd door de
overheersende economische blik. Kijk naar wat er met Nederland is gebeurd. We
willen de grens bewaken, omdat de verzorgingsstaat de lasten van de migranten
niet meer kan dragen. Ook willen we mensen steeds harder straffen om ze aan het
werk te krijgen. Maar is dit het soort democratie dat we willen? Democratie is
volgens De Tocqueville naast een staatsvorm ook een levensvorm. In die zin is
democratie ook meer dan een dialoog; het gaat om een cultuur, een houding en een
leefwijze. Een democratische houding betekent dat je bij voorbaat accepteert dat
de ander anders mag zijn.

Voor een nieuw Nederland is het nodig ruimte te maken. Het gaat om de wil om de
ander te ontmoeten; hiervoor is niet alleen een overtuigend betoog nodig, maar
vooral het vermogen opzij te stappen. Dan kan de ander worden toegelaten en ook
de stap maken tot de algemene noemer van het Nederlanderschap.

Een begin is om veel meer ruimte te maken voor culturele hybriden. De Turkse
Nederlanders die nu onder vuur zijn komen te liggen, zijn daar juist de
voorbeelden van. Kijk naar de prestaties die Nebahat Albayrak de laatste jaren
voor de Nederlandse samenleving heeft geleverd. Ze is een Nederlands Kamerlid,
lid van een Nederlandse politieke partij. Hoe ver moet je gaan om je te kunnen
bewijzen als een Nederlander, zonder bij het eerste het beste incident op je
nummer te worden gezet? Dat is echt jammer. Nederland heeft deze waardevolle
krachten nodig, mensen die mooie voorbeelden zijn van geslaagde hybriditeit.

'Culturele hybriden' kiezen bewust wat ze uit hun diverse culturen willen
koesteren en wat niet. Deze mensen symboliseren waar moderne samenlevingen voor
staan - vrijheid - omdat ze in staat zijn het beste uit diverse culturen te
halen en zich niet laten beperken door de vanzelfsprekendheden van hun eigen
cultuur. Door deze nieuwe Nederlanders de ruimte en de erkenning te bieden om
hun identiteit in vrijheid vorm te geven, wordt het mogelijk de radicale groepen
te marginaliseren. Deze nieuwe hybride Nederlanders zijn geen vijanden van de
Nederlandse samenleving, maar de bondgenoten van de 'autochtone' Nederlanders -
die ook moeten durven veranderen - voor de toekomst.

In het huidige Nederland is lef nodig om tegen het categorale denken in te gaan
en de afkeer en angst ten opzichte van de ander om te zetten in nieuwsgierigheid
en openheid. Voor een diepgaander ontmoeting is zelfs nog iets meer nodig. Deze
stap ziet de filosoof Theo de Boer als de eerste voorwaarde voor een
interculturele dialoog. Deze stap heet epochè, dat betekent een tijdelijke
opschorting van de waarheid van het eigen oordeel. We kunnen niet naar de ander
luisteren zonder tijdelijk achter onze eigen overtuiging een vraagteken te
zetten. Wat De Boer treffend formuleert, is dat zonder zo'n opschorting een
discussie geen zin heeft; zonder overtuiging heeft ze geen inzet.

Vervolgens zou er ruimte moeten worden gemaakt voor een nieuwe vorm van
Nederlanderschap. Hardnekkig is het idee dat de meest 'natuurlijke' band van de
migranten die is met hun land van herkomst. Je identiteit wordt hierdoor een
onveranderlijke en afgebakende uitrusting, die je van de ene naar de andere
plaats of generatie verplaatst.

Vanuit deze gedachte hebben migranten altijd een misplaatste positie in hun
nieuwe land, want ze horen eigenlijk ergens anders thuis en kunnen daarom nooit
als 'echte' Nederlanders worden gezien. Het is dus niet toevallig dat de recente
debatten rondom migranten zich ofwel concentreren op terugkeer of op verplichte
integratie. In beide gevallen is het uitgangspunt dat de migranten zich vooral
verbonden zouden voelen met het land waar ze vandaan komen.

De tweede gedachte is dat migranten niet op vrijwillige basis willen integreren
vanwege hun sterke band met het herkomstland. Hier wordt gedacht in een
of/of-scenario: om de een te worden, moet je de ander opgeven. De recente
discussie rond de dubbele nationaliteit is een duidelijk voorbeeld van dit
of/of-denken. Zo blijft er nauwelijks ruimte voor het ontstaan van nieuwe
creaties van identiteit, waarin combinaties mogelijk zijn en waaruit nieuwe
vormen van Nederlanderschap tot stand kunnen komen.

De dominantie van het of/of-scenario in Nederland heeft onder andere te maken
met de constructie van de Nederlandse identiteit. De Nederlandse identiteit is
te 'dik' (ofwel thick in het Engels). Hierdoor is zij niet omvattend genoeg om
de aanwezige diversiteit van culturen in Nederland te kunnen bevatten. Tot voor
kort was de Nederlandse identiteit weinig expliciet, maar toch was er een
impliciete, onuitgesproken notie - van gedragscode en uiterlijk - aanwezig over
wie wel of niet een 'echte' Nederlander was. De Nederlandse burger heeft een
lichaam en een religie, ofwel is wit met een joods/christelijke achtergrond.
Door de invloed van het categorale denken is het vanzelfsprekend geworden dat
migranten met hun 'afwijkende cultuur' wel in Nederland wonen, maar nooit een
'echte' Nederlander kunnen zijn. Hooguit kunnen ze assimileren tot de 'nette
burgers' die Nederland kan verdragen.

Deze onuitgesproken, maar toch 'dikke' notie van Nederlanderschap is de
afgelopen jaren wat explicieter geworden. De recente discussie rondom de
Nederlandse canon is een voorbeeld hiervan. Zo'n verdere verdikking van de
Nederlandse identiteit verscherpt het verschil, terwijl er juist ruimte moet
komen. Ruimte, voor een eenheid vanuit verscheidenheid, die recht doet aan de
cultuur van democratie.

Ambitie

Het gaat hier dus niet om het creëren van een nieuwe zuil, of om het behoud van
de eigen cultuur. In het nieuwe ontzuilde Nederland moet er ruimte komen
waarbinnen verbinding tussen diverse culturen mogelijk is.

Mensen moeten de gelegenheid krijgen te experimenteren met de culturen die ze in
zichzelf verenigen.

Door het idee dat de cultuur van de nieuwe migranten totaal anders is en dat ze
een achterstand hebben, worden hun competenties niet herkend, erkend en dus ook
niet gewaardeerd.

Ik moet vaak terugdenken aan de tijd dat ik net in Nederland was en tegen iemand
zei dat ik me voor de cursus Nederlands als tweede taal op de universiteit had
ingeschreven. De reactie die ik kreeg was: 'Maar dat is niet voor vluchtelingen
bedoeld', daarmee suggererend dat het niveau van die cursus te hoog voor mij zou
zijn, omdat ik een vluchteling was.

Ik was die vluchteling met achterstand, maar met veel ambitie. Het is mij gelukt
om mijn ambities waar te maken, maar bij velen blijven de talenten en ambities
verborgen. Het is onze taak als maatschappij om deze potentiële krachten de
ruimte te geven om te groeien. Dit is de enige garantie voor de toekomst van
Nederland, waarin de cultuur van democratie bewaakt blijft en de Nederlandse
identiteit als gemeenschappelijke noemer Nederlanders met diverse culturele
achtergronden bij elkaar brengt. Kortom, het is niet mogelijk tot een
langetermijnvisie over diversiteit in Nederland te komen zonder de 'autochtone'
Nederlanders en de constructie van de Nederlandse identiteit erbij te betrekken.

LOAD-DATE: October 17, 2006

LANGUAGE: DUTCH; NEDERLANDS

NOTES: Halleh Ghorashi is bijzonder hoogleraar diversiteit bij de afdeling
Cultuur, Organisatie en Management van de Vrije Universiteit Amsterdam.; Nebahat
Albayrak wordt ten onrechte op haar nummer gezet; Halleh Ghorashi sprak gisteren
in het bijzijn van prinses Máxima haar oratie uit, getiteld Paradoxen van
culturele erkenning. Het artikel op deze pagina is gebaseerd op die oratie.
Ghorashi is als hoogleraar management van diversiteit en integratie benoemd op
de Pavem-leerstoel aan de Vrije Universiteit in Amsterdam. De Pavem is de
commissie participatie van vrouwen uit etnische minderheidsgroepen, beter bekend
als de commissie-Máxima, die tussen april 2003 en mei 2005 actief was, onder
voorzitterschap van Paul Rosenmüller.; Ghorashi , geboren in 1962 in Teheran,
vluchtte in 1988 naar Nederland. Ze studeerde antropologie aan de Vrije
Universiteit en promoveerde op een onderzoek naar vrouwelijke Iraanse
vluchtelingen in Nederland en Amerika.

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              41 of 148 DOCUMENTS



                                 de Volkskrant

                                October 14, 2006

Gezellig met je mentor bijpraten in het V&D-restaurant

BYLINE: Vasco Lub; Radboud Engbersen

SECTION: HET BETOOG; Blz. 05

LENGTH: 1126 woorden

SAMENVATTING:

Paul Schnabel was kritisch over mentorprojecten van de Sociale Agenda. Ten
onrechte, ze zijn een succes, weten Vasco Lub en Radboud Engbersen

VOLLEDIGE TEKST:

Wil je hogerop, zoek een mentor. Aldus de boodschap van een artikel in het
jongste nummer van Opzij. Vrouwen die carrière willen maken in mannenbolwerken
wordt aangeraden een mentor te nemen. Want hij of zij kan net dat 'duwtje in de
rug' geven. Dat blijkt ook uit de verhalen van de twee 'mentees' die in het
artikel aan het woord komen. Een 'mentee' is mentoraatjargon voor de persoon die
door een mentor wordt begeleid.

Het mentoraat is prominent boven komen drijven in de Sociale Agenda, waarover
dit jaar in de Volkskrant veel is geschreven. Koppel de vijfhonderdduizend
kansarmste bewoners van Nederland aan een mentor, was een van de voorgestelde
plannen. Geen functionarissen van de staat, maar gewone burgers met wijsheid en
levenservaring zouden een bijdrage moeten leveren aan de emancipatie van de
onderklasse. Het was dit plan dat in de Sociale Agenda de meeste bijval kreeg.
Het mentoraat bleek enorm tot de verbeelding te spreken. Het was weliswaar iets
ouds maar toch had het de glans van iets nieuws, hoopvols en beloftevols.

Paul Schnabel, directeur van het Sociaal en Cultureel Planbureau, was niet
overtuigd. In het Betoog van 16 september legde hij zijn bezwaren op tafel. Ten
eerste honoreerde het voorstel de passieve houding van de onderklasse. Ze kregen
zomaar als 'ongevraagd geschenk' een mentor toegewezen. Bovendien twijfelde
Schnabel überhaupt aan de effectiviteit van het mentorschap. Zo was zijn eigen
vader als mentor gestrand in een Tokkie-gezin. Laagopgeleiden, en zeker het type
van de asociaal, zouden echt niet zitten te wachten op betuttelende en
paternalistische praatjes van fijne middenklassers. Schnabel voorzag veel nobele
maar pijnlijke en nergens toe leidende confrontaties. Bovendien tekende hij
bezwaar aan tegen het opgelegde karakter ervan. Het contact was niet spontaan
tot stand gekomen, maar geregisseerd.

De kritische kijk van Schnabel verdient nuancering, want de mentoraten hebben
meer potentie dan Schnabel denkt.

Dit blijkt uit onderzoek dat NIZW Sociaal Beleid momenteel uitvoert met de
Universiteit van Amsterdam. In het onderzoek staan mentoraten centraal waarbij
goed opgeleide, maatschappelijk geslaagde burgers zich verbinden aan
achterblijvers of personen die op de onderste sporten van de maatschappelijke
ladder staan. Dat is een ander type mentoraat dan waarover Opzij schrijft: daar
proberen goed opgeleide werknemers elkaar omhoog te duwen, vaak daarbij nog
terzijde gestaan door externe coaches. In de mentoraatprojecten die wij hebben
bekeken gaat het veelal om jongeren uit het vmbo-onderwijs of alleenstaande
moeders die het niet bolwerken met de opvoeding van hun kinderen en het richting
geven aan het eigen leven. Voor hen is het glazen plafond nog heel ver weg, maar
even goed willen ze vooruit én hogerop.

In een reactie op het stuk van Schnabel verdedigde Hans Boutelier dit type
mentoraat door te wijzen op de twee- of meerdeling van de samenleving als een
breed maatschappelijk probleem. Immers, op heel veel plekken en meer dan vroeger
verdwijnen groepen blijvend uit elkaars zicht. Opgesloten in eigen buurten en
scholen. De mentoraten maken duidelijk dat relatief geprivilegieerde burgers dit
een uitermate onwenselijke ontwikkeling vinden. Ze willen dat achterblijvers en
de werelden die zij vertegenwoordigen op hun netvlies blijven, en daarom zoeken
ze contact met hen. Het project 'Goal' in Amsterdam kampt zelfs met een
wachtlijst voor mentoren.

In ons onderzoek hebben we eerst gekeken naar de rol van professionals in
buurtwerk en onderwijs bij de contactlegging tussen verschillende sociale
klassen. Snel bleek dat die rol in de meeste gevallen niet meer is dan die van
figurant. Professionals beperken zich in gemengde scholen en gemengde wijken
veelal tot het organiseren van 'ontmoetingen', maar of die ontmoetingen nu
daadwerkelijk voor de achterblijvers een begin zijn van een horizonsverruiming
of een stap naar hogerop, is zeer de vraag.

Onze conclusie hier is dat professionals te terughoudend zijn in de regie van
deze contacten. Als je het aan het door Schnabel gewenste spontane contact
overlaat, kan je tot Sint-juttemis blijven wachten op enigerlei vorm van
verdieping.

Te veel professionals laten zich te veel leiden door de gedachte dat spontane
contacten de meest natuurlijke contacten zijn en dus de béste contacten, terwijl
geregisseerde contacten als onnatuurlijk en dus als minder en slecht worden
gezien. Dit is een groot misverstand. In alle sferen van het maatschappelijk
leven worden op grote schaal contacten voorgekookt en worden mensen op alle
mogelijke manieren aan elkaar gekoppeld en met elkaar in contact gebracht.

In het geval van de mentoraten is die regie er wel, zowel van de kant van
professionals die de match, de koppeling van mentor aan mentee, maken, als van
de kant van de mentoren, die met groot raffinement en onnadrukkelijke regie hun
rol van raadsman, leidsman en gids spelen. 'Als vriendschap', zo wordt in de
interviews de onderlinge relatie tussen mentee en mentor beleefd. Mentoren
blijken goed in staat te zijn om duurzame relaties met mentees aan te gaan; dat
mag bijzonder heten, omdat het vaak om koppels gaat met heel verschillende
achtergronden.

De koppels hebben meestal een specifiek doel voor ogen als zij met het traject
beginnen: beter Nederlands leren spreken, eindelijk eens een stabiele baan
vinden of een opleiding afronden. Maar de vriendschap levert voor de mentees
meer op, zoals een overvloed aan gespreksonderwerpen, explicitering van vaak
impliciete gedragscodes en een gids die hen wegwijs maakt in het woud van
instanties.

Echt deel uitmaken van elkaars vrienden- en kennissennetwerk gaan ze niet. De
relatie blijft op zichzelf staan. Voor de vertrouwensband met de mentee is dat
goed, deze hoeft niet bang te zijn dat gegeven informatie in eigen kring bekend
raakt en zich vervolgens tegen hem of haar keert.

Interessant was te vernemen waar mentoren en mentees met elkaar afspraken. Vaak
waren dat locaties waar de mentee noch de mentor normaal gesproken komen. Zo
vertelde een mentor dat hij altijd met zijn mentee, een Antilliaanse jongen,
afsprak in een V&D-restaurant. Dat werpt toch een ander licht op dit soort
locaties. Ze blijken geen trefplaatsen te zijn van eenzame zielen, maar plaatsen
waar interetnische en klassenoverbruggende vriendschappen worden gesmeed. En dat
is een hoopvol teken tegen de achtergrond van allerhande segregatie-tendenzen.

Wilt u iemand hogerop helpen? Zoek snel een mentee. De website van de Volkskrant
(www.mentorprojecten.nl) geeft u een eerste introductie in de veelheid van
mentoraatprojecten.

LOAD-DATE: October 17, 2006

LANGUAGE: DUTCH; NEDERLANDS

NOTES: Vasco Lub en Radboud Engbersen zijn werkzaam bij NIZW Sociaal Beleid.

GRAPHIC: vpbetoog

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              42 of 148 DOCUMENTS



                                 de Volkskrant

                                October 11, 2006

Verdeeld, maar verdraagzaam

SECTION: SPECIAL; Blz. 10-11

LENGTH: 1689 woorden

SAMENVATTING:

De Reformatie maakte definitief een eind aan de christelijke eenheid van het
middeleeuwse Europa. Er ontstonden felle godsdienstoorlogen, die in 1648
eindigden met de Vrede van Munster. Hoe gingen zegevierende protestanten en
verslagen katholieken in Nederland met elkaar om? door A.Th. van Deursen

VOLLEDIGE TEKST:

In 1648 eindigde het tijdperk van de godsdienstoorlogen, dat ongeveer een eeuw
had geduurd. We hebben dus niet te maken met een voorbijgaande vlaag van
verstandsverbijstering. Wat honderd jaar heeft aangehouden, moet betekenis gehad
hebben voor de mensen die elkaar deze moeiten aandeden. Katholieken en
protestanten hebben beiden geloofd dat oorlog voor hen te verkiezen was boven
vrede.

Voor een verklaring moeten we teruggaan in de geschiedenis. Het middeleeuwse
Europa had altijd zijn voornaamste eenheid gevonden in het christelijk geloof.
Men sprak toen niet zozeer van Europa als wel van 'de christenheid'. Dat woord
drukte besef van eenheid uit, maar die wortelde dan niet in de aardrijkskundige
ligging of in verwantschap van taal en ras. De landen van de christenheid
vormden een geloofsgemeenschap. Moslimstaten die Europees grondgebied hadden
veroverd, vielen er nadrukkelijk buiten. Zij waren vijanden van de christenheid.

Die oude eenheid werd definitief verbroken toen de Reformatie scheuring bracht
in de christelijke kerk. Sommige landen, zoals Zweden, werden in hun geheel
protestant; andere, zoals Spanje, bleven katholiek. Daar rezen geen problemen.
Godsdienstoorlogen ontstonden in landen waar zowel protestanten als katholieken
werden gevonden, dus in Frankrijk, de Nederlanden en het Duitse Rijk. Verreweg
de meeste vorsten van de zestiende eeuw vonden godsdienstige verscheidenheid
onaanvaardbaar. Kon een katholieke koning rekenen op de onvoorwaardelijke trouw
van zijn protestantse onderdanen? Mocht een protestantse vorst verwachten dat
zijn katholieke landgenoten hem altijd zouden steunen, al zou hij oorlog voeren
tegen de paus?

Velen dachten dat dan twee loyaliteiten onherroepelijk op elkaar zouden botsen,
en dat de Kerk het altijd zou winnen van de Staat. Geloofsgehoorzaamheid zou
voorrang nemen boven burgerlijke gehoorzaamheid. Dat vermoeden was niet
ongegrond: voor de overtuigde christen geldt tot op de dag van vandaag dat Gods
geboden zwaarder wegen dan de wil van de overheid. Komen die twee met elkaar in
conflict, dan zal zijn geweten hem doen kiezen voor geloofsgehoorzaamheid. Zijn
trouw aan vorst en vaderland kan niet onvoorwaardelijk zijn.

Opstand

De overheden van de zestiende eeuw probeerden het probleem op te lossen door de
andersdenkende groep te vervolgen. We zien dat voornamelijk in landen waar de
koning katholiek was en een deel van zijn onderdanen protestant. De protestantse
minderheid werd dan onder zware druk gezet, en ging tot opstand over. Daarmee
was dan het bewijs geleverd dat de vorst hen terecht wantrouwde - en zo raakte
men dan steeds meer gevangen in het dilemma van de onverzoenbare tegenstelling.

Dergelijke oorlogen kunnen eindigen met de vernietiging van de tegenstander,
maar dat gebeurt niet zo vaak. Meestal lopen ze uit op de erkenning dat zo'n
strijd nooit gewonnen kan worden. Dan kunnen de partijen in beginsel vrede
sluiten. Maar dan zullen ze wel een wederzijds diepgeworteld wantrouwen moeten
overwinnen. Dat zien we ook in onze eigen geschiedenis, als de Vrede van Munster
een einde maakt aan de Nederlandse godsdienstoorlog. Zowel gereformeerden als
katholieken staan dan voor de vraag of ze ook in geval van vrede nog op de
toekomst gerust kunnen zijn. Het heeft beide partijen moeite gekost zich bij de
nieuwe toestand neer te leggen.

Als de gereformeerden twijfelden, konden ze zich beroepen op de geschiedenis. Ze
wisten dat de opstand tachtig jaar geleden was begonnen, omdat de koning die
toen over de Nederlanden regeerde niet bereid was aan de protestanten zelfs ook
maar de geringste concessie te doen. Dat was toen de inzet geweest, en alle
voorgaande vredesonderhandelingen waren op dat punt steeds weer vastgelopen. Het
was haast ongerijmd te verwachten dat de vijand over dit centrale vraagstuk
werkelijk anders was gaan denken. Hij vroeg nu wel om vrede, maar hij wilde
alleen een adempauze om op krachten te komen. Daarna zou hij dan des te harder
toeslaan. Zo dachten niet alleen wereldvreemde dominees, die van de grote
politiek geen verstand hadden. De Friese stadhouder Willem Frederik,
bijvoorbeeld, was onomwonden dezelfde mening toegedaan.

Dat was het probleem van de gereformeerden. Ze konden niet geloven dat ze de
oorlog gewonnen hadden. Dat is uiteindelijk nooit een onoverkomelijke hindernis.
Voor de Nederlandse katholieken lag het moeilijker. Zij hadden altijd moeten
worstelen met het dilemma van de dubbele loyaliteit. Enerzijds was Spanje ook
voor hen de vijand. Net zomin als de gereformeerden wilden ze geregeerd worden
door een strak centralistisch bestuur, dat zijn orders ontving uit Madrid. De
welvaart en vrijheid van de Nederlandse Republiek smaakten ook de katholieken.
Anderzijds had die vrije Republiek hun de vrijheid van eredienst ontnomen. De
oude kerk was ondergronds gegaan en moest de gelovigen bijeenroepen op zolders
en in schuren. Een Spaanse overwinning zou hun de kerkgebouwen teruggegeven
hebben die ze noodgedwongen aan de geuzen hadden afgestaan.

Die hoop was nu de bodem ingeslagen. De katholieken waren definitief afhankelijk
geworden van hun protestantse tegenstanders. Ze zouden moeten leven in de ruimte
die een in beginsel onwelwillende overheid hun toestond. Maar de vrede bood toch
ook een nieuwe kans. Zolang de oorlog duurde, konden katholieken altijd
enigszins verdacht heten als kerkgenoten van de landsvijand. Van dat odium had
de vrede hen bevrijd. Zouden dan ook niet de beperkingen kunnen vervallen,
waaraan de katholieken zo lang onderworpen waren geweest?

Zonder haat

Het is niet gebeurd. De plakkaten tegen de katholieken hebben de Vrede van
Munster royaal overleefd. Ze zijn pas afgeschaft toen aan de Republiek der Zeven
Provinciën een einde kwam. Kracht hadden de plakkaten toen allang niet meer. De
praktijk was de wetgevers voor geweest. Die was altijd en overal beslissend, en
daarom zouden we er verkeerd aan doen de zaken alleen van bovenaf te bekijken.
Het is een waar woord dat de Engelsman Mandell Creighton ooit gesproken heeft:
nationale geschiedenis is in de grond van de zaak lokale geschiedenis. Willen we
waarnemen hoe mensen van verschillend geloof met elkaar omgingen, dan moeten we
hen opzoeken in hun stad of in hun dorp.

Dat maakt de zaken niet eenvoudiger, want op dat niveau konden flinke
verschillen bestaan. Het is bijvoorbeeld een gangbare voorstelling dat
zeventiende-eeuwse overheden zeer tolerant waren, en dus soepel omgingen met de
officiële verbodsbepalingen. In het algemeen gesproken is dat ook juist, als het
tenminste om de provincie Holland gaat. Daarbuiten hadden de katholieken het
lang niet altijd zo breed. Maar in een kort overzicht moeten we forse lijnen
trekken, en dan rijst toch in elk geval voor Holland het beeld op van een
samenleving die althans enigszins had geleerd om te gaan met religieuze
verschillen.

Wat was ervoor nodig om katholiek, gereformeerd en doopsgezind zo niet in
redelijke harmonie, dan toch zonder haat en nijd met elkaar te doen leven? Op
zichzelf hebben godsdienstige tegenstellingen meestal niet de kracht ernstige
verdeeldheid te bewerken. Daartoe moeten er andere verschillen bij komen, in
macht of in levensstandaard. Welvaartsverschillen kende de Nederlandse Republiek
uit de aard der zaak wel, maar ten eerste liepen ze niet langs kerkelijke
scheidslijnen. Arme katholieken stonden niet tegenover rijke protestanten of
omgekeerd. Ten tweede lag het gemiddelde welvaartspeil te hoog om massale
ontevredenheid in het leven te roepen en een gevaarlijk mengsel te brouwen van
kerkelijke en sociale onvrede.

Macht was inderdaad ongelijk verdeeld. De gereformeerden hadden zich verreweg
het grootste deel van de koek toegeëigend. Nationaal, dus in Den Haag, telden
katholieken en doopsgezinden niet mee. Maar Den Haag lag toen voor de gewone
Nederlanders tamelijk ver weg, zeker als ze op het platteland woonden. In een
dorp konden de verhoudingen heel goed anders liggen. Daar ging het over voor
iedereen herkenbare belangen. In zo'n kleine gemeenschap konden dan
verantwoordelijkheid en bekwaamheid gemakkelijker samenvallen. Al werd het
gereformeerde overwicht zelden verstoord, de andere gezindheden stonden niet
helemaal buitenspel.

De godsdienstige verschillen bleven. Dat wilden de partijen zelf, en dat dienden
zowel de lokale als de nationale overheden te accepteren. Elke kerk heeft zoveel
vrijheid nodig als hij behoeft om zijn identiteit te handhaven. Krijgt hij die
vrijheid niet, dan komt de binnenlandse rust in gevaar, ook als andere prikkels
ontbreken. Met name de Hollandse overheid heeft dat begrepen. Dat was de reden
van dat eigenaardige gedoogbeleid tegenover de katholieken. De verboden werden
niet nageleefd, maar wel gehandhaafd. De katholieken leefden binnen een hek, dat
altijd openstond. Maar zouden ze al te zelfbewust worden en de anderen uitdagen,
dan kon de grendel er toch voor geschoven worden. De overheid moest eigenlijk
niet veel van katholieken hebben. Dat is nu eenmaal het gewone lot van
achtergestelde groepen. Maar ze besefte heel goed dat ze het noodzakelijke
minimum niet mocht aantasten, op straffe van onbeheersbare spanningen. Zo
voorkwam ze dat verschil van godsdienst een echt gevaarlijke verdeeldheid
schiep.

Samenbindend waren de kerken alleen voor hen die ertoe behoorden. Wel hielpen ze
mee een door allen gedeeld stelsel van normen en waarden in stand te houden. Die
spraken voor allen zo vanzelf dat men zich van die gezamenlijkheid nauwelijks
bewust was. Wat vanzelf spreekt, merken we pas op als het gaat verdwijnen. Daar
hadden de zeventiende-eeuwers nog niet mee te maken. De hogere eenheid was voor
hen niet Europa, maar nog steeds de christenheid.

A.Th. van Deursen is emeritus hoogleraar nieuwe geschiedenis aan de Vrije
Universiteit Amsterdam en auteur van De last van veel geluk. De geschiedenis van
Nederland 1555-1702 (2004).

LOAD-DATE: October 17, 2006

LANGUAGE: DUTCH; NEDERLANDS

NOTES: De katholieken leefden binnen een hek, dat altijd openstond

GRAPHIC: 11gkdeursen_ph01, De Zielenvisserij van Adriaan Pietsz. van de Venne
(1614): protestantse en katholieke geestelijken proberen zoveel mogelijk
zieltjes te vangen., AFBEELDING COLLECTIE RIJKSMUSEUM AMSTERDAM

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              43 of 148 DOCUMENTS



                                 de Volkskrant

                                October 7, 2006

Uit het hoofd ALBERTUS VAN HULZEN (STADS)HISTORICUS (1905-2006)

BYLINE: DOOR PETER BRUSSE

SECTION: HET VERVOLG; Blz. 31

LENGTH: 616 woorden

SAMENVATTING:

Tot op 101-jarige leeftijd bleef Albertus van Hulzen actief als historicus.
Iedereen werd stil als hij begon te vertellen.

VOLLEDIGE TEKST:

DOOR PETER BRUSSE

Dr A. (Albertus) van Hulzen, op 18 september op 101-jarige leeftijd in Utrecht
overleden, was een stadshistoricus die meer dan vijftig boeken over de
geschiedenis van de Domstad heeft geschreven. Hij verzorgde een wekelijkse
geschiedenisrubriek in het Stadblad en had gezegd ermee te stoppen. Hij kondigde
een nieuwe serie aan over de geschiedenis van spreekwoorden en gezegden. Hij was
een allerbeminnelijkst man, matig in alles, rookte niet, dronk niet; in eten en
kleding nauwelijks geïnteresseerd. 'Hoe kun je anders zo oud worden', zei een
goede vriend, waarop iemand antwoordde: 'Op het oog een saaie man, maar hij was
het niet.' Tot aan zijn dood las hij de krant, luisterde naar de radio en had
duidelijke meningen over Utrecht en de wereld. Toch verzuchtte zijn huishoudster
eens: 'Geen aardigheid aan, hij kan alleen maar over geschiedenis praten.'

Hij werd in Boskoop geboren. Zijn vader was onderwijzer en trouwde de dochter
van een Utrechtse kruidenier. Zij verhuisden naar Utrecht en trokken in bij de
grootouders boven de winkel. Zijn vader werd hoofd van de protestants
christelijke prinses Juliana-school en raakte bevriend met W. G. van de Hulst,
eveneens hoofdonderwijzer en schrijver van kinderbijbels en jeugdboeken. Hij
mocht geschiedenis gaan studeren en promoveerde in 1932 op een proefschrift over
Utrecht in de aanloop tot de Tachtig-jarige Oorlog. Hij werd leraar op de
Rijkskweekschool en zei nooit wetenschappelijke ambities te hebben gehad. Hij
sprak over 'universitaire historici die zich niet bekommeren om het publiek.'
Hij was erelid van de Vereniging Oud-Utrecht, maar het tijdschrift was te
geleerd, 'allemaal artikelen met veertig voetnoten'.

Voor generaties onderwijzers die zelf al lang zijn gepensioneerd, werd hij de
grote leermeester; een bijna verlegen, grijze man die geen orde leek te kunnen
houden, maar iedereen werd stil als hij begon te vertellen. Oud-burgemeester
Opstelten zou later zeggen: 'Als van Hulzen spreekt, kan ik niet vertrekken.'

Hij bekeek de wereld vanuit het dagelijks leven van de gewone burger. Hij was
Europeaan, aanhanger van de Groot-Nederlandse Gedachte en nam zijn studenten mee
naar Brugge en Gent. Zijn enorme verzameling boeken schonk hij aan de
Universiteit van Antwerpen, niet aan Utrecht. Hij maakte studenten enthousiast,
maar toen de latere wethouder Wim van Willigenburg met een 10 op zijn eindexamen
kreeg en geschiedenis wilde studeren zei hij: geen droog brood mee te verdienen.

Zijn faam kwam pas na zijn pensionering toen hij voor het Utrechts Nieuwsblad en
later voor het Stadsblad ging schrijven. Lezers maakten plakboeken van zijn
artikelen met oude foto's die allemaal in boekvorm verschenen. Hij organiseerde
stadswandelingen, bedacht puzzeltochten en hield lezingen, altijd uit het hoofd.

Vanaf 1936 woonde hij, ongetrouwd, in Tuindorp. Hij kwam, ver in de zeventig na
een val in een verpleeghuis, te midden van demente patiënten. Een oud-leerling
haalde hem weg. Hij bloeide op, publiceerde boek op boek en trouwde de vriendin
die hem verzorgde. Hij kocht een kleine auto, zijn vrouw stierf en hij werd
sindsdien verzorgd door een huishoudster. Bij zijn 100ste verjaardag werd in het
Volksbuurtmuseum Wijk C een tentoonstelling aan zijn leven gewijd. Tweemaal per
jaar sommeerde hij keurig en beleefd een redacteur van het Stadsblad om 26
artikelen in ontvangst te nemen. In de week voor zijn dood was hij begonnen aan
de eerste aflevering van de nieuwe serie: de oorsprong van de uitdrukking die
over de schreef gaan. Dat ging echt te ver.

LOAD-DATE: October 17, 2006

LANGUAGE: DUTCH; NEDERLANDS

GRAPHIC: 07VVuithetleven_ph01

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              44 of 148 DOCUMENTS



                                 de Volkskrant

                                October 7, 2006

WAT VALT ER TE ONDERZOEKEN?

SECTION: HET VERVOLG; Blz. 26-27

LENGTH: 2164 woorden

SAMENVATTING:

> REPORTAGE ARMENIË Armeense historici laten er geen twijfel over bestaan. Bij
de Turkse invasie in 1915 kwamen anderhalf miljoen Armeniërs op gruwelijke wijze
om het leven. Ruim negentig jaar later laait de woede weer op door de
voortdurende Turkse ontkenning. 'Zolang er Armeniërs bestaan, zal deze kwestie
in leven blijven.' Door Bert Lanting

VOLLEDIGE TEKST:

'Als iemand je vraagt waar je bent geweest, moet je zeggen dat je het monument
voor de Slag bij Sardarabat hebt bekeken. Niet zeggen dat je bij de grens bent
geweest', zegt de chauffeur bezorgd. Armenië is al vijftien jaar onafhankelijk,
maar de aloude Sovjet-schrik zit er bij hem nog in. Grenzen zijn ongenaakbare
zones waar de gewone burger niets te zoeken heeft, maar zeker een buitenlander
niet.

In dit geval klopt het ook: de weg loopt in het zuiden van Armenië dood in dorre
velden. In de verte doemt een prikkeldraadversperring op: de grens met Turkije,
die al veertien jaar gesloten is. Alleen bij Margara staat de grens op een
kiertje voor lokale inwoners die op familiebezoek willen aan de Turkse kant van
de grens.

De tijd is stil komen te staan in dit deel van Armenië. De velden liggen er
verwaarloosd bij. Hier en daar grazen wat koeien en geiten, maar de
staatsboerderijen uit de Sovjet-tijd zien eruit of er oorlog heeft gewoed:
betonnen geraamten die door onkruid zijn overwoekerd. 'Er is hier niets meer te
doen. De meeste fabrieken zijn gesloten. Iedereen trekt weg naar Jerevan of het
buitenland', zegt een man die benzine uit grote flessen probeert te slijten aan
de weinige automobilisten.

Achter hem maakt de besneeuwde top van de Ararat zich los uit de wolken. De berg
is het nationale symbool van de Armeniërs, maar blijft onbereikbaar, net aan de
Turkse kant van de grens.

'Natuurlijk doet het pijn dat we er niet heen kunnen. Daar ligt ons hart', zegt
de historica Atschik Edigarjan van het Genocide-museum in Jerevan. Vanaf de
heuvel waarop het monument voor de massamoord op de Armeniërs in Turkije ligt,
kijkt ze uit naar de Ararat. 'Ieder dag laat hij een ander gezicht zien', zegt
ze mijmerend.

Op een wand in het museum wijst ze een groep schoolkinderen aan hoe ver het
Armeense rijk vroeger reikte: van de Zwarte Zee tot aan de Middellandse Zee. Er
valt een diepe stilte als de kinderen langs de foto's lopen van de gruwelen
waaraan hun voorouders werden onderworpen, toen de nationalistische Turkse
regering in 1915 besloot dat de christelijke Armeniërs moesten wijken voor het
islamitische Turkse rijk dat zij wilden vestigen.

Afgehakte hoofden, Armeniërs die aan hun voeten van bruggen gehangen werden en
de uitgemergelde lijkjes van kinderen die omkwamen tijdens de voettocht door de
woestijn naar Syrië, waarheen de Armeniërs en masse werden gedeporteerd.

Tragisch neveneffect

De deportatie en de massaslachtingen kostten volgens Armeense historici aan
anderhalf miljoen mensen het leven, eenderde van de Armeniërs die toen verspreid
over het Russische rijk, Perzië en het Ottomaanse rijk woonden. Turkije betwist
die cijfers, maar ook dat het om volkerenmoord ging. Volgens Turkije was het
geen opzet, maar een tragisch neveneffect van de Eerste Wereldoorlog, waarin de
Turken aan de kant van de Duitsers en de Armeniërs aan de kant van de Russen
stonden.

'Onzin', zegt Edigarjan. 'Het was een bewust plan om de Armeense bevolking uit
te roeien. Er zat een wel overdacht schema achter.' Eerst slachtten de Turken
duizenden jonge Armeniërs af, die in het leger dienden. 'Wapens mochten ze niet
dragen, want dat vond men te gevaarlijk.'

Vervolgens pakten de Turken op 24 april 1915 - een datum die in Armenië
jaarlijks wordt herdacht als het begin van de volkerenmoord - in Constantinopel
(nu Istanbul) duizenden intellectuelen op. Daarna werd de bevolking richting
Syrië afgevoerd, waarbij veruit de meeste slachtoffers vielen. De meesten door
honger, uitputting en vlektyfus, maar onderweg en in concentratiekampen werden
ook veel Armeniërs afgeslacht.

Ook toen al spraken buitenlandse waarnemers van volkerenmoord. 'Het was een
nieuwe manier om een natie uit te roeien, toen de Turkse autoriteiten het bevel
tot deportatie gaven', constateerde de Amerikaanse ambassadeur Morgenthau in
1916. In een van de vitrines in het museum ligt ook een Nederlands boek uit 1918
met de titel: Marteling der Armeniërs in Turkije. Naar berichten van
ooggetuigen. En een met de hand geschreven brief van Benedictus XV, waarin de
toenmalige paus de Turkse autoriteiten smeekte de moordpartijen een halt toe te
roepen.

Er loopt volgens Edigarjan een rechte lijn tussen de volkerenmoord op de
Armeniërs en de vernietiging van de joden onder Hitler. Niet alleen Hitlers
beruchte uitspraak 'Wie herinnert zich nog de massamoord op de Armeniërs?',
duidt daarop, maar volgens haar waren sommige Duitse officieren als militaire
adviseurs betrokken bij de slachtpartijen. Enkelen doken later weer op in
Hitlers legerleiding.

Vazdarat Aroetjoenjan is één van de Armeniërs die aan de massaslachtingen wisten
te ontsnappen. De 98-jarige voormalige hoogleraar architectuur zit op de veranda
van zijn huis in Jerevan onder de druiventakken. Twee vroegere leerlingen - nu
zelf hoogleraar - dragen ingemaakte paprika's, tomaten en een stoofschotel aan.
Als het gaat onweren, vragen ze hem bezorgd of hij het niet koud heeft, maar de
bejaarde architect lacht en rookt vrolijk zijn dunne sigaretjes.

Hij was nog een jongetje toen de Armeniërs de wapens oppakten om zich te
verdedigen tegen de Turkse troepen die hen uit de stad wilden verjagen. 'Het
regende granaten, maar iedere nacht bouwden de mannen de verdedigingswallen weer
op. Wat oudere kinderen hielpen om het kruit uit onontplofte kanonskogels te
halen. Daar maakten we geweerkogels van', herinnert hij zich.

De Armeniërs hielden stand en kregen hulp van de Russische troepen. Maar toen
die zich terug moesten trekken, vluchtten de inwoners mee naar de grens. 'Wij
kinderen mochten meerijden op kanonnen en karren, maar voor de volwassenen was
de tocht een hel.' Duizenden kwamen onderweg om, ook de vader van Aroetjoenjan.

Dat de Turkse autoriteiten nu voorstellen een commissie van historici in te
stellen die de zaak moet onderzoeken, beschouwt hij als een belediging. Wat valt
er te onderzoeken? Er zijn zo veel bewijzen, er zijn zo veel mensen die het met
eigen ogen hebben gezien!'

Ook de Armeense regering voelt niets voor het voorstel, tenzij Ankara ook
akkoord gaat met een intergouvernementele commissie die zich buigt over het
normaliseren van de betrekkingen en het openen van de grens. Turkije gooide die
in 1992 dicht, nadat de Armeniërs de enclave Nagorny Karabach en omliggende
delen van Azerbeidzjan hadden ingenomen.

Afgezien van nationale trots speelt voor Ankara ook mee dat erkenning van de
volkerenmoord de deur zal openen voor Armeense claims op Turks grondgebied en de
teruggave van Armeense bezittingen.

'Mijn familie heeft nog steeds de eigendomsbewijzen van de fabriek en het huis
dat mijn grootvader in Turkije had,' zegt Hakob Evikjan, de hoofdredacteur van
de liberale krant Azg in Jerevan. We spreken af en toe Frans, de taal waarin hij
is opgegroeid in Libanon. Daar zochten veel Armeniërs hun toevlucht, nadat ze
uit Turkije waren gedeporteerd.

De hoop dat hij ooit voet zal zetten in het oude huis van zijn grootvader, heeft
hij allang opgegeven 'Daar gaat het ons ook niet om. Het is een morele kwestie.
Ook voor Turkije is beter als dat land eindelijk de verantwoordelijkheid voor de
volkerenmoord erkent. Ieder gezond land moet zijn verleden onder ogen durven
zien, net zoals Duitsland dat heeft gedaan met het nazi-verleden. Dat is geen
teken van zwakte, maar juist van kracht.'

Schoon schip

Hij verwondert zich er ook over dat de Europese Unie niet keihard van Turkije
eist dat het de volkerenmoord erkent. 'Hoe kun je een land opnemen dat geen
schoon schip heeft gemaakt en zijn misdaden verbergt?', vraagt hij zich af.

Het is een teer punt voor veel Armeniërs. Waarom zijn de EU-landen wel bereid
met Turkije te praten over toetreding, maar houden ze Armenië op een flinke
afstand. 'Natuurlijk, op economisch gebied en wat corruptie betreft, valt er
veel op Armenië aan te merken', geeft Evikjan toe. 'Maar cultureel staan wij
veel dichter bij Europa dan de Turken. Wij delen al eeuwen dezelfde waarden. Wij
komen voort uit dezelfde christelijke cultuur.'

Ook de Franse president Chirac, die vorige week op staatsbezoek in Armenië was
en de Frans-Armeense zanger Charles Aznavour voor een openluchtconcert had
meegenomen, had het over de oude banden met Armenië. In een van zijn toespraken
herinnerde hij eraan dat Boudewijn van Bouillon, in de tijd van de kruistochten
ooit de heerser van Jeruzalem, met een Armeense prinses was getrouwd. 'Wat
zouden ze in Ankara daarvan vinden?', merkt een Armeniër glunderend op.

Dat in Nederland enkele politici van Turkse afkomst van de kandidatenlijst zijn
afgevoerd, omdat ze weigeren de volkerenmoord op de Armeniërs te erkennen is ook
in Armenië doorgedrongen. 'Prima!', zegt Evikjan. 'Dat zou in meer landen moeten
gebeuren.'

Wat dat betreft, hopen de Armeniërs vooral op Frankrijk. Daar wil men in het
parlement weer gaan praten over een voorstel om het ontkennen van de
volkerenmoord op de Armeniërs strafbaar te stellen. Frankrijk zou daarmee het
eerste land worden dat dit doet.

Larisa Minasjan van de Soros Foundation in Jerevan is blij met de toegenomen
aandacht voor de Armeense tragedie, maar soms twijfelt ze wel aan de motieven.
'Ik heb het gevoel dat de kwestie soms gebruikt wordt door politici die kost wat
kost Turkije buiten de deur willen houden', zegt ze. 'Dat zou echt verwerpelijk
zijn. Het mag geen politiek spelletje worden'.

De Turkse grensblokkade is Armenië duur komen te staan. Het land is nu via land
alleen vanuit Georgië en Iran bereikbaar. 'Dat maakt ons heel kwetsbaar', erkent
Evikjan. 'Iedere keer dat Georgië ruzie maakt met Rusland, krijgen wij de
klappen.'

Spionage

De Armeniërs kijken dan ook bezorgd naar de rel om de arrestatie van de vier
Russen die door de Georgische regering van spionage worden beschuldigd. Tbilisi
heeft de vier inmiddels laten gaan, maar Evikjan vreest dat de kous daarmee niet
af is. 'De Russen hebben de grens nu opnieuw gesloten, dus daar gaan we weer. Ik
ben bang dat het nog verder uit de hand zal lopen, want president Saakasjvili
(van Georgië) kan nogal onbesuisd te werk gaan.'

Toch lijkt niemand bereid water in de wijn te doen als het om het vraagstuk van
de volkerenmoord gaat. 'Natuurlijk mag de regering nooit van de eis afstappen
dat de Turken de volkerenmoord erkennen. Zolang er Armeniërs bestaan, zal deze
kwestie in leven blijven', zegt een student.

Het lijkt er ook op dat de Armeniërs hun ziel niet meer hóeven te verkopen: de
donkerste dagen zijn voorbij. 'Kijk maar hoe goed het gaat', zegt de chauffeur.
Hij wijst trots op de rij casino's die langs een van de invalswegen zijn
verrezen met namen als Nevada's, Gloria, Pharaoh of Fortuna. Voor de stoep staan
Amerikaanse terreinwagens en zelfs een Hummer-limosine.

Maar het fortuin is niet met iedereen. De gemiddelde Armeniër moet rondkomen van
een maandsalaris van 50- tot 60 duizend dram; zo'n 100 tot 120 euro. Een van de
drukste plekken in iedere wijk is steevast het kantoor van Western Union, waar
de mensen in de rij staan om geld af te halen dat familieleden uit het
buitenland hebben overgemaakt. 'De groei mag nu bijna 12 procent op jaarbasis
zijn, maar het is wel griezelig dat een groot deel daarvan te danken is aan het
geld dat Armeniërs in het buitenland verdienen', zegt Minasjan van de Soros
Foundation.

Volgens Minasjan heeft president Robert Kotsjarjan, een nationalist die in 1998
aan de macht kwam, veel te weinig gedaan om paal en perk te stellen aan de
corruptie.

'Kotsjarjan speelt handig in op de nationalistische gevoelens van de bevolking,
maar als het om corruptie gaat, is het alleen maar erger geworden. De economie
is in handen van een klein groepje steenrijke zakenlieden die nauwe banden met
de regering heeft of zelfs voor één van de regeringspartijen in het parlement
zit', zegt ze. 'Zij profiteren van allerlei onduidelijke belastingvoordeeltjes,
terwijl de kleine ondernemers moeite hebben het hoofd boven water te houden.'

Eén signaal: vorig jaar prijkte de Universiteit van Jerevan op de lijst van
grootste belastingbetalers, terwijl de Armeense 'oligarchen' stuk voor stuk
ontbraken. Volgens Minasjan is het Westen er medeverantwoordelijk voor dat de
zaak uit de hand is gelopen. 'Het IMF, de Wereldbank, iedereen staat klaar met
leningen, maar ze vragen er te weinig voor terug. Tja, dan moet je niet gek
staan te kijken als een regering verwend raakt'.

'Alles gaat in de uitverkoop', klaagt een bejaarde man die om een centje bij te
verdienen de wacht houdt bij het halfgesloopte ministerie van Onderwijs in het
oude centrum van Jerevan. Het gebouw moet plaats maken voor een kantoortoren van
een projectontwikkelaar uit het buitenland. 'Ze breken half Jerevan af. Zijn dat
de mensen die ons verleden moeten bewaren?'

LOAD-DATE: October 17, 2006

LANGUAGE: DUTCH; NEDERLANDS

NOTES: Genocide; Voor historici zijn 300duizend tot anderhalf miljoen Armeniërs
tussen 1915 en 1920 omgekomen in het conflict met Turkije. Het gaat daarbij
volgens de geschiedkundigen niet om slachtoffers van oorlogshandelingen, maar om
volkerenmoord. Turkije blijft zich tegen die lezing verzetten: de doden vielen
in een conflict dat een uitvloeisel was van de Eerste Wereldoorlog (1914-1918).
Armenië had daarin de kant van de Russen gekozen en Turkije die van de
Duitsers.; De Turkse regering weigert de gebeurtenissen als genocide te
bestempelen. Er zijn wel veel Armeniërs om het leven gekomen, maar dan
voornamelijk door hongersnood en de ontberingen tijdens de voettocht door de
woestijn naar Syrië.; Die Turkse ontkenning leidde afgelopen week in Nederland
tot de verwijdering van drie Turkse kandidaten op de verkiezingslijsten van het
CDA en de PvdA. Hun namen werden geschrapt, omdat zij weigerden te erkennen dat
er sprake was van genocide.; Stemmen uit de archieven van het Genocide-museum in
Jerevan, de hoofdstad van Armenië; 'Toen we in Yosgad kwamen, een van de
bloedigste plaatsen--zagen we in een dal honderden hoofden met lange haren, van
vrouwen en meisjes dus. Ik vroeg de commandant (van de troepen die het konvooi
gedeporteerden begeleidde): 'Ik heb gehoord dat men Armeense mannen doodt, maar
ook vrouwen en kinderen?' 'Ja', zei hij, 'als we alleen de mannen doden en niet
de vrouwen en meisjes, dan zitten we over 50 jaar weer met een paar miljoen
Armeniërs'.'; Een Armeense getuige in het Berlijnse proces tegen een student die
de Turkse minister van Binnenlandse Zaken Talaat Pasja doodschoot (1921).;
'Binnen twee weken kwamen ongeveer 50duizend Armeniërs om in Mush en omgeving--
Sommige van de vrouwen en kinderen werden op palen gespietst en levend verbrand,
de rest vond hun einde in de wateren van de Eufrates.'; Rafael de Nogales, een
officier die tijdens de massaslachting als inspecteur bij het 2de Turkse leger
diende (1926); 'De vernietiging (Ausrottung) van de Armeniërs is grotendeels
voltooid. De huidige Turkse machthebbers zijn hier volledig bij betrokken.'; De
Duitse ambassadeur Richard Kühlmann in een boodschap aan Berlijn (1917).; 'De
Turkse leiders weten de decadentie en het verval van het Ottomaanse rijk aan de
overdadige goedwillendheid van de eerdere Sultans, die de overwonnen volken
ofwel met geweld hadden moeten dwingen zich tot de islam te bekeren ofwel hen
hadden moeten uitroeien--Wat dit betreft is er geen twijfel aan dat de regering
van de Jonge Turken al voor de oorlog besloten had de eerste beste gelegenheid
aan te grijpen om deze vergissing te herstellen.'; Joseph Pomianowski, de
Oostenrijkse militair attaché in Turkije tijdens de Eerste Wereldoorlog (1926).;
'Toen de Turkse autoriteiten het bevel gaven tot deze deportaties, tekenden ze
het doodvonnis van een heel volk. Zij beseften dit heel goed en deden in hun
gesprekken met mij weinig moeite om dit te verhullen.'; Henry Morgenthau, de
Amerikaanse ambassadeur in Constantinopel (1918).

GRAPHIC: 07VVarmenie_ph01, Arme Armeniërs verkopen tweedehands spulletjes op een
marktje in de hoofdstad Jerevan., FOTO NICK HANNES
07VVarmenie_ph02

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              45 of 148 DOCUMENTS



                                 de Volkskrant

                                October 5, 2006
                                   donderdag

Lien! Lien!;
TV Wim de Jong

BYLINE: Wim de Jong

SECTION: MEDIA; Blz. 22

LENGTH: 401 woorden


'Terzake' besteedt op Canvas deze hele week aandacht aan de Vlaamse
gemeenteraadsverkiezingen van aanstaande zondag. Na de reguliere
journaaluitzending wordt in het onderdeel XL 06 dagelijks overgeschakeld naar de
'8-oktober-studio', waar Kathleen Cools (type Liza Minnelli) en Siegfried Bracke
(Ted de Braak met vlinderstrik) aan een designvariant van de snijtafel van een
patholoog-anatoom zitten, om kijkers bij te praten over de politieke koorts in
plaatsen als Sint Truiden, Tongeren, Gent, Anderlecht, Deinze, Antwerpen en
Oud-Heverlee.

In eerste instantie ben je geneigd weg te zappen, want los nog van dat decor van
Terzake XL 06 hangt er op de tv-vloer ook anderszins een erg doodse sfeer -
ondanks, of juist door dat muisstille, roerloze publiek dat bij de opname
aanwezig is. Maar wanneer je eenmaal weer aan die vreemde combinatie van ijzig-
en lijzigheid en ironische tongue-in-cheek van de Vlaamse tv gewend bent, is het
moeilijk je daarna nog van het programma los te maken. Je glijdt een wereld
binnen die even komisch als wonderlijk is, en waarin vrijwel niets meer lijkt op
de verkiezings-tv zoals we die bij ons de komende weken tegemoet kunnen zien.

De mooiste en absurdste aflevering van XL 06 was tot dusver die van dinsdag, die
in het teken stond van lokale politiek en seks. Zo wordt, geïnspireerd door
internet, in bijvoorbeeld Hasselt en Gent het geile 'amateur'-filmpje als
campagnemiddel ingezet.

Lien Braeckevelt van de Gentse socialisten prijst zich bij de kiezer aan met
indringende beelden van een zwoegende minnaar, die 'Lien!, Lien!' uitroept op
het moment van orgasme. De pay-off: 'Mag Lien jou ook gelukkig maken?'
Lijsttrekker Ivo Belet van de CD&V liet zich in de kieskring Hasselt thuis
filmen bij een plaatsgenote die wellustig haar tieten tegen de camera aandrukt
wanneer Ivo zijn verhaal over veilige fietspaden en de actie 'respect voor de
landbouwer en de gehandicapte' begint.

Om zo veel gekkigheid kunnen de Ted de Braak en Liza Minnelli van XL 06 zelf dan
ook nog wel voorzichtig lachen. Nederlandse kijkers zijn in dat opzicht wel
helemaal op hun eigen gevoel voor humor aangewezen als lijsttrekker Marleen van
het Vlaams Belang in Sint Truiden ook wat over seks en politiek op tv kwijt wil:
'Wij in onze partij zijn geneigd om meer kinderen te kopen dan de gemiddelde
Vlaamse vrouw, hè. Maar dat doen we bewust hoor. Het is om ons eigen volk in
stand te houden.'

LOAD-DATE: October 17, 2006

LANGUAGE: DUTCH; NEDERLANDS

NOTES: De kiezers verleiden met beelden van zwoegende minnaar

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              46 of 148 DOCUMENTS



                                 de Volkskrant

                                October 4, 2006

Advocaat draait gewoon omzet;
TEKST Dick Boersema | FOTO Jean-Pierre Jans

SECTION: DE VERLEIDING; Blz. 34-35

LENGTH: 995 woorden

SAMENVATTING:

De bekende advocatenseries op tv blijken wervend genoeg voor veel middelbare
scholieren. En verdomd, de beroepspraktijk heeft er best nog wat van weg ook,
zegt letselschade-

advocaat

Tim Bueters.

Hij raadt eerstejaars Fatima Salek aan al tijdens haar studie ervaring te zoeken
in het veld.

VOLLEDIGE TEKST:

'Als je echt veel geld wilt verdienen, moet je tandarts worden. Of
bedrijfsjurist. Dan begin je meteen met een fors salaris en een auto van de
zaak.' Het advocatensalaris is weliswaar riant, maar dat was voor Tim Bueters,
letselschadeadvocaat in Nijmegen, geen belangrijke reden om rechten te gaan
studeren. 'Als de advocatuur je niet ligt, zul je snel afhaken. Je moet je
motivatie dus niet uit het salaris halen.' Bueters ging rechten studeren omdat
de juridische praktijk hem flitsend leek. 'Ik verslond de boeken van John
Grisham en keek graag naar advocatenfilms als A Few Good Men. En nu ik advocaat
ben, kan ik inderdaad zeggen dat het een flitsend beroep is. Ik sta midden in
het leven en heb veel verschillende zaken bij de hand.'

Ook Fatima Salek, eerstejaars rechten aan de Radboud Universiteit Nijmegen, laat
zich niet betrappen op geldzucht. 'Ik zocht een studie waarmee ik plezier kon
hebben, tijdens de studie en later in mijn werk.' Salek heeft al verschillende
studiegenoten zien stoppen met rechten, omdat ze niet gemotiveerd waren.
Bueters: 'Veel vwo-leerlingen die niet weten wat ze willen, gaan dan maar
rechten doen. Dat worden meestal niet de beste advocaten.'

Salek koos uiteindelijk weloverwogen voor rechten, maar er ging een heel
opleidingstraject aan vooraf. Na de mavo eerst een juridische mbo-opleiding,
toen een propedeuse hbo-rechten waarmee ze vorig jaar kon instromen op de
universiteit. 'Ik heb vroeger over heel veel opleidingen nagedacht. Ik wilde
zelfs lerares worden. Maar na een halfjaar mbo-stage bij de kantonrechtbank van
Amsterdam wist ik het: het wordt rechten.'

Ze heeft al wat ideeën over haar toekomst als advocate. 'Ik denk dat het
burgerlijk recht me beter ligt dan het strafrecht. Ik wil namelijk het liefst
werken voor gewone burgers in plaats van criminelen. Het lijkt me heerlijk om
met een eigen zaak bezig te zijn, alles uit te pluizen en lekker in de wetboeken
te zoeken naar oplossingen voor je cliënt.'

Een voorproefje op de beroepspraktijk kreeg Salek vorig jaar. Ze speelde tijdens
een college een rechtszaak na. De docent was de rechter, er was een officier van
justitie aangesteld en Salek mocht als advocate een pleidooi houden. 'Dat ging
allemaal heel officieel, het was net echt.'

Bueters volgde tijdens zijn studie rechten in Nijmegen een zelfde soort college
en onderstreept dat de praktijk veel lijkt op zo'n rollenspel. 'Er is alleen een
verschil. In de echte rechtszaal zit ook een cliënt. Die wil zijn zegje doen.
Als advocaat ben je gauw geneigd om uitsluitend te focussen op de juridische ins
en outs van een zaak. Dan vergeet je makkelijk de cliënt. Voor hem is de impact
van een rechtszaak enorm.'

Gemiddeld eens per maand is Bueters in de rechtbank te vinden. Als
letselschadeadvocaat kan hij veel zaken tot een schikking brengen nog voordat de
rechter eraan te pas komt. 'Maar mijn collega's van arbeids- of strafrecht zijn
wel vijf keer per maand in de rechtbank. Dat betekent onder hoge druk presteren,
een beetje zoals in de Amerikaanse advocatenfilms. Met het verschil dat we in
Nederland geen jury hebben. En je pleidooi is gebaseerd op feiten en minder op
de slimme trucjes die in films en boeken de plot bepalen.'

Bueters noemt het onverstandig tijdens je studie alleen maar te studeren, zonder
praktijkervaring op te doen. 'Er zijn genoeg studenten die zonder stage-ervaring
bij een advocatenkantoor aankloppen. Niet alleen hebben zij veel minder kans op
de begeerde baan, vooral doen ze zichzelf tekort. Zonder stage kom je er nooit
achter wat je precies wilt.'

Pas afgestudeerde rechtenstudenten komen massaal af op de grote
advocatenkantoren met de bekende namen. 'Die studenten hebben vaak een verkeerde
voorstelling van het werk op die kantoren', zegt Bueters. 'Op een groot kantoor
heb je bijna nooit een eigen zaak en bestaat je werk voornamelijk uit het
verlenen van juridisch advies. De rechtbank zie je nauwelijks van binnen. Ik zeg
niet dat dat niet leuk is, maar ik denk dat veel studenten bij de advocatuur
iets heel anders in hun hoofd hebben.'

Bueters kreeg ook pas tijdens een stage een goed beeld van wat hij na zijn
studie wilde. Eerst liep hij stage bij een groot kantoor in Nijmegen. Daar
merkte hij dat een klein kantoor veel beter bij hem paste. Daarom liep hij nog
een stage, bij Van den Wildenberg & Van Halder in Nijmegen. Na zijn studie kon
hij daar aan de slag. Een studieverblijf in Thessaloniki genas Bueters eerder al
van het idee dat hij in het buitenland aan de slag wilde. 'In Nederland is alles
toch veel beter geregeld. Dat past beter bij me.'

Ook Salek denkt dat een kleiner kantoor beter bij haar past. Het verbaast Salek
dat het werk van een advocaat nog zo commercieel is. Bueters beschrijft hoe
iedere advocaat op zijn kantoor omzet moet draaien. 'Declarabele uren maken heet
dat. Per dag ten minste zes. Elke zes minuten markeer ik met een streepje aan
welk dossier ik heb gewerkt. Het aantal streepjes is uiteindelijk je omzet.'

Pas na een driejarige postdoctorale opleiding kun je je vrij vestigen als
advocaat. Bueters heeft de opleiding afgerond, maar denkt nog niet aan een eigen
kantoor. 'Dan moet je je opeens druk maken over heel andere dingen, zoals de
acquisitie van nieuwe zaken, het aansturen van het personeel en berekenen van de
omzet.' Ook Salek heeft nog geen dromen over een eigen advocatenkantoor, met
haar naam in goud gegraveerd op een bord in de tuin. 'Dat lijkt me stressen,
hoor, allemaal mensen onder je. Ik moet eerst maar eens zien hoe ik het er als
gewone advocaat van afbreng.' Voor het zover is, zal Salek eerst haar bachelor
afronden, waarna ze een gecombineerde master, Nederlands en notarieel recht wil
doen.

LOAD-DATE: December 2, 2008

LANGUAGE: DUTCH; NEDERLANDS

NOTES: 'Op een kleiner kantoorkun je als advocaatsneller zelf echte rechtszaken
doen'

GRAPHIC: 04bkns rechten_ph01

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              47 of 148 DOCUMENTS



                                 de Volkskrant

                               September 30, 2006

Reportages over ellende in oude wijken vielen dood

BYLINE: Frank van Vree

SECTION: HET BETOOG; Blz. 5

LENGTH: 1911 woorden

SAMENVATTING:

Het verwijt dat de kwaliteitskranten vóór de moord op Fortuyn geen oog hadden
voor de zorgen van de burgers op straat, is niet geheel terecht, laat Frank van
Vree zien. Journalisten durfden het alleen te weinig aan om zelf na te denken
over wat ze zagen.

VOLLEDIGE TEKST:

In de dagen en maanden na de moord op Pim Fortuyn werden de media met kritiek
overstelpt. Vooral de kwaliteitskranten en de informatieve programma's van de
publieke omroepen moesten het ontgelden. Zij zouden deel uitmaken van het
'intellectuele establishment', beheerst door de geest van de jaren zestig, en
zich gedragen als 'de bewakers van de maatschappelijke en ideologische orde' -
in de woorden van de voormalige journalist Jan Greven, een paar weken na de
moord, in een frontale aanval op de kranten waaraan hij, eerst als
hoofdredacteur van Trouw en later als directielid van PCM, leiding had gegeven.
Volgens Greven verhinderden de gevestigde media iedere 'fundamentele discussie'
over religie, homoseksualiteit en de multiculturele samenleving, omdat het
establishment waarvan zij deel uitmaken 'nu eenmaal op demonise-rende wijze
omgaat met iedereen die anders denkt over andere culturen en allochtonen dan als
gangbaar en correct wordt beschouwd'.

De klap kwam hard aan. Vrijwel nergens in de samenleving galmden de schoten van
Volkert van der G. zo lang en oorverdovend na, niet alleen in de kolommen van de
kranten zelf, ook in het denken over de plaats van de media in de samenleving.
Alleen in de Volkskrant al zijn honderden artikelen te vinden waarin het
optreden van Fortuyn in verband met het functioneren van de media aan de orde
komt.

De media, met name de dagbladen en de publieke omroepen, verkeerden al enkele
jaren in een kwetsbare positie. De advertentie-inkomsten daalden, evenals het
aantal abonnees, terwijl de publieke omroep veel terrein verloor. Over de
belangrijkste oorzaken was men het wel eens: de opmars van het internet, de
groei van het aantal commerciële omroepen en de gestage afkalving van het
krantenlezend publiek. Toch rees de vraag of de media ook niet zélf schuldig
waren aan hun achteruitgang. Stonden zij niet te ver van hun publiek en was het
geen tijd voor een meer 'publieksgerichte' journalistiek?

De politieke crisis en de moord op Fortuyn zetten deze discussies op scherp,
vooral omdat zij nu een ideologische lading kregen. De gedachte dat de kranten
en de publieke omroep met hun 'arrogante', 'elitaire', 'linksige' en 'naar
binnen gekeerde' houding de problemen over zichzelf hadden uitgeroepen, kreeg
steeds meer bijval - en vrat het journalistieke zelfvertrouwen zichtbaar aan. Er
volgden pijnlijke zelfbeschuldigingen en publieke getuigenissen van onzekerheid
en zelfs schaamte - met als terugkerend thema: hoe was mogelijk dat we dit alles
niet hebben zien aankomen, wat moet er veranderen?

Terugkijkend op de vaak heftige polemieken valt allereerst op hoe eenzijdig en
ongenuanceerd deze eigenlijk waren. Want waarom richtten de verwijten zich
vrijwel uitsluitend op de kwaliteitsjournalistiek en niet - bijvoorbeeld - op
het christelijke Nederlands Dagblad, de regionale kranten of op Hart van
Nederland en al die andere radio- en televisierubrieken die zo dicht bij 'de
gewone man' heten te staan? Hadden die het dan zoveel beter gedaan? En wat
moeten we met het paradoxale gegeven dat juist de krant die het meest onomwonden
had geschreven over kwesties als veiligheid, wachtlijsten, criminaliteit en
probleemjongeren, De Telegraaf, zich in de aanloop tot de verkiezingen ontpopte
als de felste bestrijder van Fortuyn?

Naast deze ongerijmdheden bevat het beeld van de arrogante en vooringenomen
journalistiek ook aanwijsbare onjuistheden. Zo blijkt uit een studie van Jan
Kleinnijenhuis, hoogleraar communicatiewetenschap aan de Vrije Universiteit, dat
Fortuyn in het voorjaar van 2002 niet alleen enorm veel aandacht kreeg, maar ook
tamelijk welwillend werd bejegend in de media. De paarse coalitie en de PvdA in
het bijzonder hadden het veel harder te verduren, vooral in SBS Nieuws, het NOS
Journaal, de Volkskrant en Trouw. Kleinnijenhuis komt dan ook tot de conclusie
dat 'de media niet Fortuyn hebben gedemoniseerd, maar eerder de PvdA van Melkert
en de VVD van Dijkstal'. Datzelfde vinden we terug in de intrigerende
verzameling reportages van Jutta Chorus en Menno de Galan, In de ban van
Fortuyn, waarin gedetailleerd wordt ingegaan op diens relaties met de media.

Blijft de vraag of de media in de jaren van Paars inderdaad stelselmatig te
weinig oog hebben gehad voor knellende sociale problemen als veiligheid en
criminaliteit, de scheefgroei in de zorg, de gevolgen van de privatisering voor
de dienstverlening aan de burger en - uiteraard - het 'drama van de
multiculturele samenleving'. Juist deze aantijging blijkt er in journalistiek
Nederland diep te hebben ingehakt, gelet op de felle discussies, ook binnen de
redacties.

Wie gaat zoeken, komt er al snel achter dat de kwestie ingewikkelder ligt dan
veel critici beweerden. Om te beginnen hebben de media wel degelijk aandacht
besteed aan genoemde problemen. Zo publiceerde de Volkskrant al in de jaren
negentig een groot aantal artikelen over het probleem van de criminaliteit onder
Marokkanen, en in de jaren 1993-2000 verschenen er honderden stukken over de
wachtlijsten in de zorg. Bij de term 'criminaliteit' gaat de zoekmachine op
tilt, terwijl de frase 'gevoel van onveiligheid' ruim honderd artikelen
oplevert. Om de problemen van de oude stadswijken heet van de naald en van
binnenuit te kunnen beschrijven, stationeerde de Volkskrant midden jaren
negentig een verslaggever in de Bijlmer, en later in Delfshaven, een grote en
etnisch zeer gevarieerde wijk in Rotterdam waar werkloosheid, armoede en andere
sociale problemen letterlijk op straat lagen. Kortom, de idee dat de krant in de
jaren voor de publicatie van het befaamde essay van Paul Scheffer, Het
multiculturele drama, eind januari 2000, de aanslag op het WTC in september 2001
of de opkomst van Pim Fortuyn de problemen zou hebben doodgezwegen, kan
gemakkelijk worden weerlegd.

Toch was er wel degelijk iets aan de hand met de berichtgeving over deze
maatschappelijke problemen: ze misten wat we zouden kunnen aanduiden als
politieke urgentie, er werd niet de politieke betekenis aan toegekend die ze
later, na 11/9 en de opkomst van de Leefbaar-beweging, kregen. Het gevolg
hiervan was dat de verhalen 'dood vielen', zoals Volkskrant-verslaggever Janny
Groen het treffend uitdrukt.

Dit verschijnsel beperkte zich niet tot de Volkskrant - of zelfs niet tot de
media in algemene zin. Ook in de politiek werden de meeste problemen behandeld
vanuit een perspectief dat achteraf als naïef, relativerend, afstandelijk,
vergoelijkend en bagatelliserend is bestempeld, al waren er in de jaren negentig
wel steeds dissidente geluiden te horen. Maar vrijwel niemand zag in deze bonte
verzameling kwesties de basis van een programma waarop een volksbeweging kon
worden gemobiliseerd. Dat inzicht kwam pas toen Fortuyn erin slaagde een
onwaarschijnlijke coalitie te smeden van 'politiek thuislozen' in de oude wijken
tot kleine ondernemers en 'vrije jongens' in het Gooi.

Twee conclusies. Ten eerste blijkt dat de macht en zelfstandigheid van de media
veel minder groot zijn dan vaak wordt aangenomen. Die opvatting vindt steun in
recent wetenschappelijk onderzoek. Zo heeft de eerder genoemde Kleinnijenhuis in
een scherpzinnige beschouwing over de - veronderstelde - macht van de media
laten zien dat in de verkiezingscampagnes tussen 1994 en 2002 niet de media,
maar de politici en de partijen de politieke agenda bepaalden. De media, in het
bijzonder de televisie, hebben weliswaar grote invloed op de manier waarop
politiek wordt bedreven, maar wanneer het gaat om de urgentie van bepaalde
kwesties, geven ze niet de toon aan.

De vaststelling dat de media niet de politieke agenda bepalen, leidt als vanzelf
naar de tweede conclusie: de journalistiek is minder onafhankelijk en
eigenzinnig dan vaak wordt aangenomen. Verwonderlijk is dat misschien niet. Het
vak is de laatste decennia veel van zijn wilde haren kwijtgeraakt: journalist is
een 'normaal beroep' geworden. In de dagelijkse praktijk is doorgaans weinig
ruimte voor afwijkingen, mede vanwege het gebrek aan tijd en financiële
middelen, waardoor de redactie als het ware gedwongen is terug te vallen op
geijkte routines - bellen, googelen, een quote halen, dikwijls bij mensen uit
het eigen netwerk of deskundigen met een zekere naamsbekendheid.

Wetenschappelijk onderzoek bevestigt dat beeld. De keuze van onderwerpen,
perspectief en kaders waarbinnen gebeurtenissen worden geplaatst, wordt gestuurd
door routines en algemeen geaccepteerde vaknormen, die maar langzaam veranderen,
onder invloed van onderlinge concurrentie, bijvoorbeeld, of de introductie van
nieuwe technieken.

De media worden beheerst door een sterk beroepsmatig conformisme, zo stelde de
toenmalige hoofdredacteur van Elsevier, Hendrik-Jan Schoo, al in 1996 vast in
een even puntig als scherpzinnig stuk in Socialisme & Democratie. Over
themakeuze, bronnengebruik, benadering en stijl wordt weinig nagedacht, met als
gevolg een 'eeuwige wederkeer van hetzelfde in de media; dezelfde bronnen,
dezelfde zegslieden, dezelfde ideeën, dezelfde invalshoeken, dezelfde master
narratives'.

Volgens Schoo geven journalisten blijk van een 'ambachtelijke voorkeur' voor het
gesproken woord. Het is immers makkelijker om wat citaten te verzamelen en te
bewerken dan zelf op zoek te gaan naar externe bronnen met meer diepgang.
Bovendien verlenen de woorden uit de mond van deskundigen en woordvoerders een
artikel of radio-item een vanzelfsprekend gezag - alsof de journalistiek pas
meetelt 'als ze zich kleedt in een geleend gewaad'. De populariteit van het
interview wijst er op dat journalisten 'de ambitie hebben opgegeven zelf te
denken en te formuleren, om voor eigen rekening en risico verslag te doen van
hun naspeuringen en bevindingen'.

Onzekerheidsreductie

Journalisten laten zich te veel leiden door wat hun collega's schrijven, aldus
Schoo. Begrijpelijk is dat wel, want daarmee spelen ze op safe, bij wijze van
'onzekerheidsreductie', en kunnen ze 'een complexe, in beginsel open-eindetaak
enigszins overzichtelijk houden'. Op termijn heeft deze werkwijze echter
desastreuze gevolgen: een overweldigend conformisme, een uniforme in plaats van
pluriforme pers, een journalistiek die zich heeft overgeleverd aan de oordelen
van steeds weer dezelfde deskundigen en woordvoerders.

De analyse van Schoo werpt een ander licht op het debat over het veronderstelde
'journalistieke falen' in de jaren onder Paars. Inderdaad, er wérd over de grote
maatschappelijke problemen geschreven, júist ook in kwaliteitsbladen als de
Volkskrant, maar het perspectief dat overheerste, was hetzelfde als dat van de
politici, deskundigen en woordvoerders. Geen complot van linkse media en
politici, geen elitair intellectualisme of bewuste strategie van politieke
correctheid, maar gewone, al te gewone professionele journalistiek, die zich
liet meevoeren in het dagelijkse nieuwscircus en sterk leunde op vertrouwde
patronen en routines, die betrekkelijk weinig initiatieven nam en zich bij
voorkeur verliet op woordvoerders, politici, academici en andere deskundigen.

Wat de media in deze jaren dan ook werkelijk kan worden verweten, is dat het hen
ontbrak aan een uitgewerkte journalistieke visie, een eigen agenda, een eigen
vizier, als basis voor een eigen geluid en een eigenwijze visie.

LOAD-DATE: October 17, 2006

LANGUAGE: DUTCH; NEDERLANDS

NOTES: Frank van Vree is hoogleraar journalistiek en cultuur aan de UvA.; 'De
media hebben eerder Melkert en Dijkstal gedemoniseerd'; Zondag wordt in de Rode
Hoed in Amsterdam het eerste exemplaar van Tussen de regels uitgereikt aan Piet
Hein Donner, oud-minister van Justitie. Het boek verschijnt ter ere van de
25.000ste Volkskrant en het 85-jarig bestaan van de krant. Het gaat over de
verslaggeving in de Volkskrant in de jaren na 11 september 2001 en 6 mei 2002,
de dag waarop Pim Fortuyn werd vermoord. In zijn bijdrage aan Tussen de regels
gaat Frank van Vree in op de crisisstemming in de journalistiek na de dood van
Fortuyn. Waren de media, inclusief de Volkskrant, werkelijk blind geweest voor
het diepe ongenoegen in de samenleving? Van Vree schreef eerder onder andere De
metamorfose van een dagblad. Een journalistieke geschiedenis van de Volkskrant.;
De andere beschouwingen over de Volkskrant in het nieuwe millennium in Tussen de
regels zijn geschreven door bekende journalisten van buiten de krant, onder wie
Stephan Sanders, John Jansen van Galen en Peter Brusse.

GRAPHIC: 30BE5open_ph01, ILLUSTRATIE MAX KISMAN
30BE5open_ph02

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              48 of 148 DOCUMENTS



                                 de Volkskrant

                               September 28, 2006

Discussieer over 'wat' en niet over 'wie'

BYLINE: Maarten Jansen (22)

SECTION: Forum; Pg. 10

LENGTH: 519 woorden


Politieke leiders spelen steeds meer in op de gedachten en emoties van de
kiesgerechtigden. Door middel van beloften en vooral populistisch gedrag
proberen zij beter aan te slaan bij mensen die daarvoor gevoelig zijn. Voor veel
mensen speelt de inhoud van het politieke debat niet echt mee.

Wanneer zij zich meer kunnen identificeren met de politieke leider, zullen zij
geneigd zijn op hem te stemmen, ongeacht de ideeën die dit persoon over de
toekomst heeft. Opvallend in de politiek is bijvoorbeeld dat linkse partijen
geen dassen meer dragen, met als doel meer op te vallen bij mensen die voor hun
werk dat ook niet hoeven. Hiermee willen zij aangeven dat ze ook 'mensen' van
het volk zijn en er niet boven staan.

Zodra een politiek leider ingaat op inhoud, wordt hij teruggeroepen door de
gesprekleider met de boodschap dat 'de gewone burger' dat niet meer begrijpt.
Rekensommen als 3,5 miljoen - 1,5 miljoen worden al in deze hoek geplaatst,
omdat mensen dit saai vinden. De discussie is dan ook steeds meer een niet
onderbouwd geheel, waar degene die het vlotst overkomt de meeste stemmen behaalt
onder het deel van de mensen dat gevoelig is voor populisme en uiterlijk. Het
probleem is eigenlijk dat de media een beeld creëren van de saaie muffe
politiek, omdat dit beter verkoopt. De mensen thuis nemen dit beeld over en op
die manier krijg je de, zoals die in Nederland ook redelijk heerst, politieke
onvrede onder de burgers. Wanneer de media de discussie gewoon over de inhoud
zouden laten gaan, trekt dit wellicht minder kijkers omdat zij dit minder
interessant vinden. Wel is het dan zo dat mensen wanneer ze moeten stemmen,
eerder zullen kiezen voor de partij die wat standpunten betreft dichterbij
staat.

Dat men minder op de inhoud let en afrekent met politici die dat wel doen, is
natuurlijk geen goede zaak. Bij mensen in de politiek is het nogal van belang
dat zij weten waar ze het over hebben, aangezien zij het beleid van het land
uitzetten. Wanneer zij dat dan niet fatsoenlijk kunnen doorrekenen, ontstaan er
onwenselijke situaties en zal dat de grotere ondernemingen wegjagen uit
Nederland. Daarom is het van belang dat de media er zorg voor dragen dat de
politieke discussies weer over 'wat' gaan, en niet over 'wie'.

Eigenlijk is er niet echt een oplossing voor dit probleem te vinden, omdat het
onwenselijk is, ook vanuit het democratisch beginsel, de media te sturen. Het
zou wel goed zijn een (wat uitgebreidere) stemwijzer te ontwikkelen en mensen,
ook door politici, op te roepen deze in te vullen en zo dus hun politieke kleur
te bepalen. Dit leidt er wellicht toe dat meer mensen kiezen voor de partij met
welke standpunten zij zich over het algemeen het meest verwant voelen, in plaats
van met welke leider zij zich het meest verwant voelen.

Het is schadelijk voor de politiek als de discussie niet meer gaat over de
inhoud en de populisten stemmen winnen. In de politiek zijn capabele mensen
nodig die de inhoud begrijpen. Daarom moet er een manier worden gevonden om de
discussie terug te brengen naar de inhoud, en keihard af te rekenen met
populistisch gedrag.

Maarten Jansen (22)

LOAD-DATE: September 28, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              49 of 148 DOCUMENTS



                                 de Volkskrant

                               September 21, 2006

de kracht van de gewone man

BYLINE: Ronald Ockhuysen

SECTION: Kunst; Pg. 30-31

LENGTH: 489 woorden


*****

World Trade Center

Regie Oliver StoneMet Nicolas Cage, Maria Bello, Michael Peña, Maggie
Gyllenhaal.In 50 zalen

Tot tweemaal toe duikt Jezus op. Vanuit het licht komt hij aangelopen, met een
reikende hand.

'Ik heb net Jezus gezien', zegt Will Jimeno tegen zijn collegaJohn McLoughlin.
'Hij had een fles water voor me meegenomen.'

Op het moment dat de zoon van God zich in World Trade Center aandient, is er
weinig reden voor religieuze sentimenten. Het is 11 september 2001. Enkele uren
eerder hebben terroristische aanslagen New York tot een hel gemaakt.

Will Jimeno en John McLoughlin, beiden werkzaam bij het Port Authority Police
Department, verrichtten in het World Trade Center reddingswerk toen een van de
torens instortte. Sindsdien liggen ze in een kelder van het gebouw onder het
puin beklemd. Hun collega's zijn dood. Net zoals ruim 2700 andere mensen die
zich in het complex bevonden.

Toen bekend werd dat Oliver Stone zich aan een film over 11 september waagde,
leidde dat in de Verenigde Staten tot veel rumoer. Zou Stone, de man van het
extreme wereldbeeld waarin alles met alles samenhangt, wel met smaak met de
erfenis van die rampzalige dag omgaan Zou hij de aanslagen, die destijds op
zichzelf al net een nare film leken, niet verramsjen tot een complottheorie

De angst voor een politiek incorrecte film doet achteraf bekeken misplaatst aan.
Stone toont zich van een andere kant dan gebruikelijk. De man van de provocaties
en de harde taal blijkt ook een weeë, sentimentele kant in zich te hebben,
compleet met religieuze motieven.

De film begint met een normale werkdag, met snel ontbijtende mensen die zich
vervolgens routineus richting werk begeven. Deze werkbijen zijn de helden van
World Trade Center, die gaandeweg de vorm krijgt van een humanistisch pamflet;
het mag dan wel over 11 september gaan, maar er komen geen terroristen in voor,
geen wraaklustige president, en evenmin een War on Terror.

Het grootste deel van de film zijn die twee mannen in beeld, onder het beton en
het vuil zwevend tussen leven en dood. Zij zijn de personificaties van al die
Amerikanen en andere planeetbewoners, die op die ene dag plotseling werden
gedwongen de waarde van het leven te herijken.

Oliver Stone peurt uit 11 september 2001 een boodschap van hoop. 'Het bracht het
goede bij mensen naar buiten', concludeert een voice-over aan het slot. Kort
daarvoor heeft McLoughlin zijn vrouw al verteld dat het zijn gedachten aan haar
waren die hem al die uren in leven hielden.

Familiewaarden, patriottisme en liefde - het zijn onderwerpen die binnen de
kunsten meestal alleen met ironie aan de orde komen. In World Trade Center is
voor dergelijke luxe geen plaats. Deze film geeft wereldnieuws zijn menselijke
proporties terug. Hij werkt als tegengif voor de horror van die ene dag vijf
jaar geleden, en de horror die daarop volgde.

Ronald Ockhuysen

Nicolas Cage als John McLoughlin, onder het puin van het ingestorte World Trade
Center.

LOAD-DATE: September 21, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              50 of 148 DOCUMENTS



                                 de Volkskrant

                               September 20, 2006
                                    woensdag

De dorre jaren zijn voorbij;
De Nederlandse economie glanst weer, maar om dat op het conto van Balkenende te
schrijven, voert wat te ver

BYLINE: Sheila Sitalsing

SECTION: Binnenland; Pg. 2-3

LENGTH: 1150 woorden


Zonder met zijn ogen te knipperen het vaderschap van het succes opeisen, durft
premier Balkenende niet. Dat zou ook al te gek zijn, potsierlijk bijna.
Grootmoedig laat hij dan ook de werkgevers en de vakbonden delen in de glorie.

Niettemin is de verkiezingsstrijd dinsdagmiddag begonnen, dus mat Balkenende
meteen na de Troonrede met nauwverholen triomfalisme de glanzende economische
erfenis die zijn kabinet nalaat breed uit: een pijlsnel dalende werkloosheid,
een rap krimpend beroep op de sociale uitkeringen, ondernemers die eindelijk
weer groots durven te investeren en een kooplustig buitenland dat weliswaar nog
steeds niet dol is op spullen made in Holland, maar Nederland dit en volgend
jaar wel recordaantallen computers en 36 miljoen mobiele telefoons laat
doorschuiven: vanuit China via Schiphol en Rotterdam naar andere, koopkrachtige
buitenlanden.

Het resultaat van dit alles: een economische groei van 3,25 procent dit jaar en
3 procent in 2007, volgens de prognoses van het Centraal Planbureau (CPB) in de
Macro Economische Verkenning 2007, de bijlage bij de Miljoenennota die vertelt
hoe de economie erbij ligt en waar het heen gaat. Extra welvaart die na dorre
jaren van potverteren en tanende koopkracht aan gewone burgers zal toevallen.
Volgend jaar stijgt de koopkracht voor vrijwel iedereen, omdat 140duizend
werklozen een baan zullen vinden en omdat mensen een stoet douceurtjes mogen
verwachten zoals goedkopere kinderopvang en lagere lasten.

Kortom, voor het eerst deze eeuw glanst de Nederlandse economie weer, na vijf
jaren van voortmodderen met een welvaartsgroei van gemiddeld 0,8 procent per
jaar. En die glans is, zo haast elk kabinetslid zich te benadrukken, voor een
kleine, open economie als de Nederlandse uiteraard voor een groot deel te danken
aan onbeïnvloedbare factoren zoals de luimen van Amerikaanse huizenbezitters, de
looneisen van Chinese arbeiders en het volgende doelwit van Osama Bin Laden.
Maar, schrijft Joop Wijn, de minister van Economische Zaken, opgewekt in het
voorwoord van de Macro Economische Verkenning: 'Het gevoerde hervormingsbeleid
heeft hieraan een bijdrage geleverd.'

Is dat zo

Deels, luidt het antwoord van Michiel Vergeer, de macro-economisch onderzoeker
van het Centraal Bureau voor de Statistiek. Het dramatisch afnemende beroep op
alle typen sociale uitkeringen (voor werkloosheid, arbeidsongeschiktheid en voor
de bijstand) is voor een belangrijk deel toe te schrijven aan dit kabinet, dat
de bezem haalde door de WAO en de Bijstand afstootte naar de gemeenten die op
hun beurt bijstandsgerechtigden net zo lang achtervolgden tot ze maar gingen
werken.

Maar legde het kabinet daarmee 'een gezond fundament' onder de economie, zoals
het kabinet nu claimt, zodat Nederland enorm extra gaat profiteren als elders in
de wereld de welvaart groeit 'Wij reppen in onze visie juist van "een kwetsbaar
fundament" ', reageert Maarten Leen, het hoofd van het economisch bureau van ING
Nederland. 'Het woord fundament delen we met het kabinet, de rest niet.'

De kwetsbaarheid van de economie zit volgens Leen in de export: 'De
exportcijfers lijken mooi, maar het blijft vooral veel wederuitvoer van spullen
die via Nederland worden vervoerd, terwijl we marktaandeel verliezen in spullen
die made in Holland zijn.'

Wankel is volgens ING ook de tweede pijler onder het economische herstel, de
groei van de consumentenbestedingen. Leen: 'Die bestedingen zijn niet duurzaam.
Uit de cijfers blijkt dat Nederlanders hun hernieuwde kooplust hebben
gefinancierd door meer uit te geven dan ze verdienen. Dat kan niet zo blijven
doorgaan.' Als er wat hikjes komen in de wereldconjunctuur kan het Nederlandse
succes zo omslaan in zijn tegendeel, waarschuwt Leen.

Die mogelijke hikjes zijn niet denkbeeldig. De wereldeconomie draait volop: 5
procent dit en volgend jaar volgens het Internationaal Monetair Fonds.
Voortgedreven door de niet aflatende boom in China en India, die op zijn beurt
wordt gefinancierd door een enorme schuldenberg in de Verenigde Staten. Dat
laatste, zo stelt het CPB, blijft een van de grootste risico's voor de
wereldeconomie. Op een dag, zo klinken al minstens vijf jaar lang de
waarschuwingen, bezwijkt Amerika onder die schulden, zijgt de dollar ineen en is
ook Europa het haasje, Nederland incluis. Daar helpt geen enkel briljant
kabinetsbeleid tegen.

Dat de economische opleving die we nu mogen beleven eraan zat te komen, was ook
een soort wetmatigheid. De staatjes van het CPB laten zien dat het groeipatroon
onder dit kabinet (een paar jaar misère, gevolgd door een krachtig herstel) heel
erg veel lijkt op de golfbeweging uit de periode 1979 tot 1986 en 1990 tot 1997.
Andere kabinetten, ander beleid, zelfde patroon, zelfde groeicijfers.

Alleen de lengte van de neergang varieert: Balkenende regeerde tijdens de
langste naoorlogse neergang, van 2000 tot 2005. Ook daar kon hij weinig aan
doen. Telkens als de economie leek op te krabbelen en Balkenende het beloofde
'zoet' kon claimen, gebeurde iets inopportuuns: er brak een boekhoudschandaal
uit, er werd een terreuraanslag gepleegd, er kwam oorlog, de olieprijs sloeg op
hol.

Ook de ontwikkeling van de werkloosheid doet netjes de golfbeweging uit de
vorige decennia na. Alleen liggen de absolute aantallen nu lager. De
werkloosheid daalt dit en volgend jaar met bijna 140 duizend personen.

Dat de werkloosheid zo laag wordt, is niet alleen een zegen. De arbeidsmarkt
wordt een aandachtspunt voor een volgend kabinet. Want door de vergrijzing
ontstaat een schrijnend tekort aan arbeidskrachten, waarschuwt het CPB. Het
aantal banen neemt veel sneller toe dan het aanbod van goedopgeleide
arbeidskrachten.

Dit gaat tot spanningen leiden op de arbeidsmarkt. Zoiets is heel eventjes leuk
voor de gewilde mensen, die veel extra loon in de wacht kunnen slepen. Maar per
saldo leidt zo'n scheve arbeidsmarkt tot een lagere groei van de welvaart dan in
potentie mogelijk is.

Daarmee is nog maar een aspect van de kosten van de aanstormende vergrijzing
genoemd. In totaal is 9 miljard euro extra nodig om de kosten van de vergrijzing
te dekken, zo becijferde het CPB.

Eén miljard daarvan had Zalm al in zijn binnenzak: het bedrag dat Nederland
heeft weten te besparen op de afdracht aan de Europese Unie. Daarmee had hij het
overschotje op de begroting van 0,2procent grofweg kunnen verdubbelen. Een
overschotje waarvan het CPB minder onder de indruk is dan het kabinet. Doordat
het deels drijft op de aardgasbaten, terwijl het gas opraakt. En doordat het
deels is bereikt door fikse, maar eenmalige bezuinigingen.

Maar het is verkiezingstijd, dus wordt het miljard uitgedeeld: de helft naar
burgers, de helft naar bedrijven. Ondanks de plechtige woorden van Zalm - 'Dit
is geen feestbegroting' - bij de overhandiging van de Miljoenennota aan de
Tweede Kamer.

Sheila Sitalsing

Looneis Chinese arbeider bepaalt Nederlandse welvaart

Balkenende regeerde tijdens de langste naoorlogse neergang

LOAD-DATE: September 20, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              51 of 148 DOCUMENTS



                                 de Volkskrant

                               September 18, 2006
                                    maandag

Bill Clinton en de superroofdieren uit de grote stad

BYLINE: Peter de Greef

SECTION: Binnenland; Pg. 2

LENGTH: 683 woorden


Midden jaren negentig was Amerika in de ban van de jeugdcriminaliteit. De hel op
aarde werd  voorspeld, maar plots namen de criminaliteitscijfers af.

Op 4 februari 1997 hield Bill Clinton in Washington een  toespraak tot de leden
van het Amerikaanse Congres over de stand van de Verenigde Staten. Clinton was
drie maanden ervoor herkozen als president van Amerika. Zijn toespraak was
somber. Hij kondigde een nietsontziende aanval op de jeugdcriminaliteit af, en
een oorlog tegen (jeugd)bendes.

Er is alle reden om keihard op te treden, zei Clinton twee weken later in
Boston. Voor 2010 zal het aantal arrestaties van jeugdige criminelen voor
geweldsmisdrijven zijn verdubbeld, voorspelde hij. 'Tieners blijken', aldus de
president, 'steeds vaker betrokken bij de gruwelijkste geweldsmisdrijven.' En
het aantal door jongeren gepleegde moorden is in tien jaar tijd met 169 procent
toegenomen.

Clinton bevond zich met zijn noodkreten over de jeugdcriminaliteit in goed
gezelschap. Vele Amerikaanse criminologen waarschuwden al jaren voor een
generatie tieners die het land in diepe chaos zouden storten. De vooraanstaande
criminoloog John Dilulio voorzag dat hele 'hordes' tieners uit de grote steden
zouden uitgroeien tot menselijke monsters 'die rechtstreeks uit de hel' leken te
zijn gekomen om 'te moorden, te martelen en te terroriseren', veelal zonder
reden. Dilulio noemde ze de superpredators, letterlijk: de superroofdieren, die
leven zonder een natuurlijke vijand.

De Amerikaanse krant USA Today schreef in 1996: 'Er zijn 40miljoen kinderen in
de Verenigde Staten jonger dan 10 jaar... Mensen vragen zich af of er iets kan
worden gedaan om de mogelijke superroofdieren onder hen te stoppen voordat het
te laat is.'

Clinton, in 1997: 'We weten dat we een jaar of zes de tijd hebben om de
jeugdcriminaliteit aan te pakken of ons land belandt in totale chaos. En dan
zullen mijn opvolgers geen klinkende toespraken kunnen houden over de kansen die
de mondiale economie ons biedt. Ze zullen hun handen meer dan vol hebben aan het
lijfsbehoud van de gewone man op straat.'

En toen zakten opeens de criminaliteitscijfers. Jaar na jaar. Rond 2000 was het
aantal doden door geweld in de VS  in geen 35 jaar zo laag geweest. In New York
zakte het aantal moorden van 2245 in 1990 tot 596 in 2003. Volgens politici en
hoofdcommissarissen was deze ommekeer te danken aan  nieuwe wapenwetten, aan
politiestrategieën en aan de aantrekkende economie die ook gunstig uitpakte voor
de allerarmsten.

In zijn vorig jaar verschenen boek Freakonomics toont econoom Steven D. Levitt
aan dat de kiem voor de enorme criminaliteitsdaling echter al in 1970 werd
gelegd, door een jonge vrouw uit Dallas, Norma McCorvey.

In 1970 was Norma  21 jaar. Ze was arm, ongeschoold, drugsverslaafd en zwanger.
Ze had al twee kinderen afgestaan ter adoptie, maar nu wilde ze een abortus.
Zoals in bijna in heel Amerika was ook in Texas abortus verboden. Norma spande
daarop een proces aan, dat uiteindelijk in 1973 door het Amerikaanse
Hooggerechtshof werd beslecht. Abortus werd legaal in Amerika.

Norma McCorvey was uiteraard al bevallen, haar kind had ze opnieuw afgestaan ter
adoptie. Maar voor veel alleenstaande tienermoeders was de uitslag van het
proces een zegen. Zij kregen kinderen die het grootste risico liepen later in de
criminaliteit te belanden. Die kinderen werden, nu abortus was toegestaan, niet
geboren. Wat jaren later tot de spectaculaire daling van het aantal misdrijven
zou leiden.

En zo zijn er wel vaker ontnuchterende antwoorden op moeilijke vragen. Vraag een
willekeurige jeugdofficier van justitie wat de beste oplossing is om de
jeugdcriminaliteit naar beneden te brengen, en het antwoord zal niet zijn:
jeugdkampementen, begeleiding van bureau jeugdzorg, strenger straffen... Maar:
ouder worden. In de vele tientallen jeugdzittingen die we de afgelopen jaren
hebben bijgewoond zitten heel veel jonge verdachten letterlijk hardop tegenover
de rechters te dromen van het krijgen van een meisje en het hebben van een huis.
Dan wordt alles anders, zeggen ze. En daarin hebben ze nou eens wel gelijk.

Peter de Greef

LOAD-DATE: September 18, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              52 of 148 DOCUMENTS



                                 de Volkskrant

                               September 11, 2006
                                    maandag

Cijfers, kaartjes, diagrammen en leuke feitjes;
De tiende Architectuur Biënnale van Venetië staat nauwelijks in het teken van
architectuur

BYLINE: Machteld van Hulten

SECTION: KUNST; Blz. 10

LENGTH: 872 woorden

DATELINE: VENETIË

SAMENVATTING:

Een 'uitgehangen boek' wordt de Architectuur Biënnale in Venetië in de
wandelgangen genoemd. Maquettes van concrete plannen zijn op een hand te tellen.
'Het is back to basics'

VOLLEDIGE TEKST:

Een skate-meisje, een immigrante, een verpleegster, een bekende actrice - op
grote gekantelde plasmaschermen vertellen ze hun persoonlijke verhaal aan de
kijker. Over hoe ze de stad ervaren, hun buurt, het park om de hoek, over de
goede kanten en de slechte. Ook architecten, stedenbouwkundigen, opdrachtgevers
en ministers (weer alleen vrouwen) komen aan het woord, over hun plannen en
ontwerpen - je hoeft maar voor hen te gaan staan of hun stem klinkt in de
koptelefoon. Het is de theorie van de stad versus de praktijk.

Het Spaanse paviljoen met het thema Nosotras, las ciudades ('Wij, de steden') is
exemplarisch voor de tiende editie van de architectuurbiënnale van Venetië
waaraan vijftig landen deelnemen: maquettes van concrete plannen zijn er op een
hand te tellen. Stond de vorige biënnale met de titel Metamorphosis nog geheel
in het teken van een nieuw soort architectuur, van de nieuwe beeldtaal van blobs
en vloeiende vormen, dit keer staat de architectuurtentoonstelling op het
terrein van de Arsenale (de oude scheepswerven) en de nabijgelegen Giardini
misschien wel het minst van alle jaren in het teken van architectuur.

Met het thema 'Steden' is het de biënnale van de grote schaal, van de cijfers,
de kaartjes, statistieken en diagrammen. Tenslotte, zo wordt in de eerste zaal
van de hoofdtentoonstelling gesteld, woont op dit moment de helft van de
wereldbevolking in steden, een getal dat in 2050 zal zijn opgelopen tot 75
procent.

'Deze biënnale is een grote sprong vooruit in de discussie over onze steden',
zei de Britse architect Richard Rogers, die tijdens de opening gisteren de
Gouden Leeuw voor zijn gehele oeuvre ontving uit handen van zijn goede vriend
Renzo Piano. 'En het is aan ons en aan de politici om mooie steden te
ontwikkelen die goed functioneren.'

Op de hoofdtentoonstelling Cities, Architecture and Society, het werk van de
Londense econoom Richard Burdett, worden zestien groeisteden - van Tokio, Mumbai
en Johannesburg tot Los Angeles, Berlijn en Sao Paulo - getalsmatig doorgelicht,
aangekleed met prachtige luchtopnames, straatbeelden, video's en stadsgeluiden.
Standaardcijfers over veiligheid/criminaliteit, energieverbruik/vervuiling
worden gepresenteerd naast leuke feitjes: dat mensen in Sao Paolo bijvoorbeeld
gemiddeld vier á vijf uur per dag vast zitten in het verkeer of dat de dichtheid
in New York in het spitsuur 30,4 duizend mensen per uur bedraagt. Per stad wordt
steeds ingezoomd op de specifieke problematiek die de enorme groei met zich
meebrengt. Een tentoonstelling van veel vragen en weinig antwoorden waarmee
Burdett de architecten wil uitdagen na te denken over 'hun rol om de megasteden
zo te ontwikkelen dat ze leefbaar worden en blijven'.

In het Nederlandse architectuurkamp, vrijdag bijeen op de opening van het
Rietveldpaviljoen, roept de opzet van de biënnale gemengde gevoelens op. Een
'kaartenbak' en een 'laserprintbiënnale', een 'uitgehangen boek' heet het. Toch
vindt architecte Francine Houben (Mecanoo) de opzet wel goed. 'Twee jaar geleden
was het veel glamour, veel computermodellen, nu is het perspectief meer
verplaatst naar de gewone burger. Het is weer back to basics. Wat is de stad?
Dat zijn al die mensen, maar ook bijvoorbeeld de achtergestelde wijken.'

Haar werk - een woningbouwproject in een verpauperde wijk van Sheffield - is dit
jaar alleen in het Engelse paviljoen te zien. Het Rietveldpaviljoen toont
überhaupt geen recent werk van Hollandse bodem. Maar een historisch overzicht
van originele perspectieftekeningen, van Plan Zuid van Berlage tot de schetsen
voor de Oostelijke eilanden, IJburg en de Zuidas - een greep uit de collectie
van het NAi. 'We hadden tijdens de vorige biënnale het onderwerp van de metacity
al gedaan', verklaart curator Martien de Vletter. 'Bovendien was er heel lang
geen budget, waardoor we weinig tijd hadden. Nu is het ambacht ons uithangbord.
Als de stroom hier uitvalt, komt iedereen naar ons toe.'

In de paviljoens van de meeste andere landen in de Giardini is de link met de
stad wel gemaakt. Zo heeft Denemarken, omgeven door steigers en groen bouwdoek,
zich op de booming cities in China gestort. Geeft Korea met Catalogue City een
inkijkje in haar woningenmarkt die gedomineerd wordt door commerciële loterijen
waar je eerst 'het recht' moet winnen om een appartement te kopen. En biedt
Amerika perspectieven voor New Orleans na Katrina.

Publieksfavoriet met stip is Frankrijk. Hier geen papieren steden, maar een
echte gemeenschap, gevormd door de 25 leden van het jonge Parijse
kunstenaarscollectief EXYZT. Drie weken bivakkeren ze al in het statige Franse
paviljoen, dat zij hebben voorzien van een keuken, een laboratorium/werkplek en
superknusse slaaptentjes. Op het dak: een douche, een sauna, een zwembad én een
prachtig kraaiennest. Bezoekers staan er steeds voor in de rij.
Metavilla-bewoner Gonzague Lacombe: 'Het is de eerste keer en ik hoop niet de
laatste dat een paviljoen bewoond wordt. Maar we houden wel van een feestje.
Vanavond komt het Hongaarse paviljoen weer voor ons koken.'

LOAD-DATE: November 8, 2006

LANGUAGE: DUTCH; NEDERLANDS

NOTES: Architectuur Biënnale, tot en met 19 november, in Venetië;
www.labiennale.org; 'Het perspectief is verplaatst naar de gewone burger.'

GRAPHIC: 11knmachteld_ph01, Een bezoeker aan de tiende Biënnale voor
Architectuur in Venetië bekijkt een maquette van een brug, op de
hoofdtentoonstelling Cities, Architecture and Society., FOTO AP

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              53 of 148 DOCUMENTS



                                 de Volkskrant

                               September 11, 2006
                                    maandag

Cijfers, kaartjes, diagrammen en leuke feitjes;
De tiende Architectuur Biënnale van Venetië staat nauwelijks in het teken van
architectuur

BYLINE: Machteld van Hulten

SECTION: KUNST; Blz. 10

LENGTH: 872 woorden

DATELINE: VENETIË

SAMENVATTING:

Een 'uitgehangen boek' wordt de Architectuur Biënnale in Venetië in de
wandelgangen genoemd. Maquettes van concrete plannen zijn op een hand te tellen.
'Het is back to basics'

VOLLEDIGE TEKST:

Een skate-meisje, een immigrante, een verpleegster, een bekende actrice - op
grote gekantelde plasmaschermen vertellen ze hun persoonlijke verhaal aan de
kijker. Over hoe ze de stad ervaren, hun buurt, het park om de hoek, over de
goede kanten en de slechte. Ook architecten, stedenbouwkundigen, opdrachtgevers
en ministers (weer alleen vrouwen) komen aan het woord, over hun plannen en
ontwerpen - je hoeft maar voor hen te gaan staan of hun stem klinkt in de
koptelefoon. Het is de theorie van de stad versus de praktijk.

Het Spaanse paviljoen met het thema Nosotras, las ciudades ('Wij, de steden') is
exemplarisch voor de tiende editie van de architectuurbiënnale van Venetië
waaraan vijftig landen deelnemen: maquettes van concrete plannen zijn er op een
hand te tellen. Stond de vorige biënnale met de titel Metamorphosis nog geheel
in het teken van een nieuw soort architectuur, van de nieuwe beeldtaal van blobs
en vloeiende vormen, dit keer staat de architectuurtentoonstelling op het
terrein van de Arsenale (de oude scheepswerven) en de nabijgelegen Giardini
misschien wel het minst van alle jaren in het teken van architectuur.

Met het thema 'Steden' is het de biënnale van de grote schaal, van de cijfers,
de kaartjes, statistieken en diagrammen. Tenslotte, zo wordt in de eerste zaal
van de hoofdtentoonstelling gesteld, woont op dit moment de helft van de
wereldbevolking in steden, een getal dat in 2050 zal zijn opgelopen tot 75
procent.

'Deze biënnale is een grote sprong vooruit in de discussie over onze steden',
zei de Britse architect Richard Rogers, die tijdens de opening gisteren de
Gouden Leeuw voor zijn gehele oeuvre ontving uit handen van zijn goede vriend
Renzo Piano. 'En het is aan ons en aan de politici om mooie steden te
ontwikkelen die goed functioneren.'

Op de hoofdtentoonstelling Cities, Architecture and Society, het werk van de
Londense econoom Richard Burdett, worden zestien groeisteden - van Tokio, Mumbai
en Johannesburg tot Los Angeles, Berlijn en Sao Paulo - getalsmatig doorgelicht,
aangekleed met prachtige luchtopnames, straatbeelden, video's en stadsgeluiden.
Standaardcijfers over veiligheid/criminaliteit, energieverbruik/vervuiling
worden gepresenteerd naast leuke feitjes: dat mensen in Sao Paolo bijvoorbeeld
gemiddeld vier á vijf uur per dag vast zitten in het verkeer of dat de dichtheid
in New York in het spitsuur 30,4 duizend mensen per uur bedraagt. Per stad wordt
steeds ingezoomd op de specifieke problematiek die de enorme groei met zich
meebrengt. Een tentoonstelling van veel vragen en weinig antwoorden waarmee
Burdett de architecten wil uitdagen na te denken over 'hun rol om de megasteden
zo te ontwikkelen dat ze leefbaar worden en blijven'.

In het Nederlandse architectuurkamp, vrijdag bijeen op de opening van het
Rietveldpaviljoen, roept de opzet van de biënnale gemengde gevoelens op. Een
'kaartenbak' en een 'laserprintbiënnale', een 'uitgehangen boek' heet het. Toch
vindt architecte Francine Houben (Mecanoo) de opzet wel goed. 'Twee jaar geleden
was het veel glamour, veel computermodellen, nu is het perspectief meer
verplaatst naar de gewone burger. Het is weer back to basics. Wat is de stad?
Dat zijn al die mensen, maar ook bijvoorbeeld de achtergestelde wijken.'

Haar werk - een woningbouwproject in een verpauperde wijk van Sheffield - is dit
jaar alleen in het Engelse paviljoen te zien. Het Rietveldpaviljoen toont
überhaupt geen recent werk van Hollandse bodem. Maar een historisch overzicht
van originele perspectieftekeningen, van Plan Zuid van Berlage tot de schetsen
voor de Oostelijke eilanden, IJburg en de Zuidas - een greep uit de collectie
van het NAi. 'We hadden tijdens de vorige biënnale het onderwerp van de metacity
al gedaan', verklaart curator Martien de Vletter. 'Bovendien was er heel lang
geen budget, waardoor we weinig tijd hadden. Nu is het ambacht ons uithangbord.
Als de stroom hier uitvalt, komt iedereen naar ons toe.'

In de paviljoens van de meeste andere landen in de Giardini is de link met de
stad wel gemaakt. Zo heeft Denemarken, omgeven door steigers en groen bouwdoek,
zich op de booming cities in China gestort. Geeft Korea met Catalogue City een
inkijkje in haar woningenmarkt die gedomineerd wordt door commerciële loterijen
waar je eerst 'het recht' moet winnen om een appartement te kopen. En biedt
Amerika perspectieven voor New Orleans na Katrina.

Publieksfavoriet met stip is Frankrijk. Hier geen papieren steden, maar een
echte gemeenschap, gevormd door de 25 leden van het jonge Parijse
kunstenaarscollectief EXYZT. Drie weken bivakkeren ze al in het statige Franse
paviljoen, dat zij hebben voorzien van een keuken, een laboratorium/werkplek en
superknusse slaaptentjes. Op het dak: een douche, een sauna, een zwembad én een
prachtig kraaiennest. Bezoekers staan er steeds voor in de rij.
Metavilla-bewoner Gonzague Lacombe: 'Het is de eerste keer en ik hoop niet de
laatste dat een paviljoen bewoond wordt. Maar we houden wel van een feestje.
Vanavond komt het Hongaarse paviljoen weer voor ons koken.'

LOAD-DATE: November 9, 2006

LANGUAGE: DUTCH; NEDERLANDS

NOTES: Architectuur Biënnale, tot en met 19 november, in Venetië;
www.labiennale.org; 'Het perspectief is verplaatst naar de gewone burger.'

GRAPHIC: 11knmachteld_ph01, Een bezoeker aan de tiende Biënnale voor
Architectuur in Venetië bekijkt een maquette van een brug, op de
hoofdtentoonstelling Cities, Architecture and Society., FOTO AP

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              54 of 148 DOCUMENTS



                                 de Volkskrant

                               September 8, 2006

Brusselaars om den brode;
Interview Caroline de Gruyter

SECTION: CICERO; Blz. 22-23

LENGTH: 5888 woorden

SAMENVATTING:

Brussel, verscheurde stad in een verscheurd land, is de ideale plek voor een
gemeenschap van 150 duizend ontwortelde schepsels: de ambtenaren van de EU. Na
het 'nee' in Frankrijk en Nederland voelen ze zich miskend. Caroline de Gruyter
schreef een portret van 'de enige echte Europeanen'. Door Bert Lanting

VOLLEDIGE TEKST:

Ruim 450 miljoen inwoners telt de Europese Unie, maar als je Caroline de Gruyter
vraagt hoeveel Europeanen er zijn, komt ze uit op ongeveer 150duizend. Zoveel
zielen telt de buitenlandse gemeenschap in Brussel die rond het hoofdkwartier
van de EU zwermt.

Vijf jaar lang heeft De Gruyter temidden van hen geleefd als correspondent van
NRC Handelsblad en heeft ze zich afgevraagd wie die ontwortelde schepsels zijn
die voortdurend bezig zijn van de ene taal naar de andere over te schakelen en
thuis vaak tussen twee culturen leven.

Het resultaat van die zoektocht is De Europeanen, een boek waarin ze een portret
schildert van die curieuze euro-gemeenschap. 'Toen ik hier terechtkwam, kwam ik
er al snel achter dat de ''Europeanen'' in Brussel een heel aparte subklasse
vormden, met hun eigen problemen. Het viel me op dat je daarover eigenlijk nooit
iets las.'

Het idee om hen te beschrijven kwam bij De Gruyter op toen ze met vrienden zat
te praten die allebei bij de Europese Commissie werken. 'Zij is Grieks en hij is
Deens. Hun zoontje sprak een beetje Deens en een beetje Grieks, maar hij voelde
zich eigenlijk nergens thuis, ook niet in België waar hij geboren was. Dat gaf
allerlei problemen: naar wat voor school moet hij, welke taal moet je met hem
spreken en hoe kun je hem een anker geven, een identiteit?

'Toen kreeg ik door dat het een issue was, dat leven van degenen die naar
Brussel komen, daar in een vrij aparte wereld leven en vaak niet meer
vertrekken. Het zijn mensen die zich ankeren, huizen kopen en zich in Brussel
nestelen, maar eigenlijk maar weinig met de Belgische samenleving te maken
hebben. De meeste mensen twijfelen niet over hun identiteit, maar hier heb je
veel kinderen die niet weten wie ze zijn.'

Dat maakt De Gruyter zelf thuis - ze woont en werkt nu in Genève - ook mee.
'Thierry, mijn man, is half Belg, half Portugees en ik ben Nederlandse, dus wat
zijn mijn kinderen? Mijn man spreekt Frans met onze drie kinderen, ik Nederlands
en de werkster spreekt Spaans met hen. Dat gaat voorlopig allemaal goed. Bij het
wereldkampioenschap voetbal vond mijn dochtertje het alleen maar een voordeel
dat ze kon kiezen. Maar je merkt: als kinderen ouder worden gaan ze op zoek naar
hun identiteit. Ze willen ergens thuishoren.'

Brussel - 'een verscheurde stad in een verscheurd land' - is volgens haar een
ideale plek voor al die mensen uit alle windstreken van de EU. 'Er is geen
dominante cultuur. Dat maakt Brussel heel anders dan steden als Parijs of
Frankfurt. Daardoor is er ruim plaats voor de anderen. Die kunnen lekker doen
waar ze zin in hebben.'

Is dat een van de redenen waarom ze naar Brussel komen, om te ontsnappen aan hun
eigen cultuur?'Voor sommigen wel, ja. De belangrijkste reden is natuurlijk het
werk, de kansen die je in Brussel hebt. Maar ik denk ook dat veel mensen naar
Brussel komen omdat het ze de kans geeft zich te ontplooien. Er zijn er die
ontsnappen aan knellende familiebanden of homo's die er thuis niet voor uit
durven te komen. Maar in Brussel kan niemand het schelen. In Brussel kun je
helemaal opnieuw beginnen, met een schone lei.'Toch komen ze bij de
EU-instellingen in een nieuwe wereld met vrij strakke regels terecht. Ze stappen
een aparte kaste binnen met een heel eigen cultuur.'Het is een omgeving waar je
puur naar je prestaties wordt gemeten. Velen beschouwen ''die eurocraten'' als
elitair, maar er zitten vertegenwoordigers van allerlei milieus tussen. Ik kende
ook iemand wiens vader taxichauffeur was. Het gaat puur om hoe je scoort. Om
erbij te komen moet je het beruchte Concours doen, een examen waarvoor maar drie
procent slaagt. En als je er eenmaal bij zit, is het keihard werken. Voor een
uur of acht, negen ga je niet naar huis. Daar is natuurlijk niet iedereen zo
gelukkig mee.'Wat mij opvalt, is dat degenen die bij de Commissie werken, vaak
de indruk wekken dat ze zich belegerd voelen, miskend door de buitenwereld.'Ja,
zeker nu, na het Nederlandse en Franse ''nee'' tegen de Grondwet. Ze zijn altijd
al van arrogantie beschuldigd en ik denk ook dat dat wel een beetje klopt. Als
je vroeger voor de EU werkte, had je het gevoel dat je een soort pionier was.
Wij zijn hier om de wereld te verbeteren. Ze voelden zich uitverkoren, want ze
waren bezig met een nobele missie: ervoor te zorgen dat er geen oorlog meer zou
komen. Maar nu zien ze allemaal euroscepsis om zich heen. Die uitslag van die
referenda is enorm hard aangekomen bij hen. Sommige oudere EU-ambtenaren zeggen:
ach, we hebben al zoveel crises meegemaakt, dat overleven we wel. Maar er zijn
er ook die zich afvragen: hebben we niet op het verkeerde paard gewed? Hoe lang
zal dit nog bestaan? Zo meteen stort de hele boel ineen en implodeert ook mijn
eigen leven.'Voelen ze zich vaak verwijderd van gewone burgers?'Heel veel wel.
Als ze hun vrienden of familie thuis opzoeken, krijgen ze vaak allerlei
rotopmerkingen naar hun hoofd. Wat voor idiote besluiten heeft Brussel nu weer
genomen! Terwijl het vaak over dingen gaat, waarmee de EU niets te maken heeft.
Mensen hebben vaak een mening over Europa, terwijl ze er niets van weten. Ik kan
dat rustig zeggen omdat ik er ook niets van wist voordat ik naar Brussel kwam.
In de krant sloeg ik altijd alles wat over de EU ging over.'Werken ze het soms
ook niet in de hand, met dat gevoel alsof ze een soort religie
vertegenwoordigen?'Ach, er zijn natuurlijk allerlei verschillende karakters, het
is geen homogene groep. Maar je hoort wel zeggen: dat die Fransen en
Nederlanders nee hebben gestemd, dat komt natuurlijk doordat we het niet goed
hebben uitgelegd. Daar kun je wild van worden! Dan geef je anderen zelfs niet de
kans om het niet met je eens te zijn. Je neemt ze niet eens serieus!'Je schrijft
ergens dat de vertegenwoordigers van dit wereldje eigenlijk de enige Europeanen
zijn, en dan nog huns ondanks, omdat ze vaak de banden met hun eigen land een
beetje zijn kwijtgeraakt.'Ik kende iemand, een hoge Franse EU-ambtenaar, die na
zijn pensioen naar Frankrijk terugkeerde, naar een droomhuis op het platteland.
Maar na al die tijd voelde hij zich niet meer thuis in zijn eigen land. Niemand
zat op hem te wachten. Dat Frankrijk dat hij al die jaren alleen maar als een
soort toerist had meegemaakt, bleek allang niet meer te bestaan. Alles wat hem
bezighield op politiek en cultureel gebied, dat zei z'n landgenoten geen ene
klap. Die man is nu weer naar Brussel teruggekeerd en voelt zich de gelukkigste
man van de wereld.'Toch is het droevig als het waar is dat Europeanen en het
Europese gevoel alleen in Brussel bestaan. Dan is er de afgelopen vijftig jaar
kennelijk toch iets verkeerd gegaan.'Nou ja, er zijn elders in Europa natuurlijk
wel mensen die zich Europees voelen, maar er ís inderdaad ook iets misgegaan.
Brussel mag beslissen over een heleboel dingen, maar niet over zaken die de
burgers echt aan het hart gaan. Brussel mag van alles zeggen over het
pcb-gehalte van rammelaars, over de samenstelling van de gehaktbal en aan welke
veiligheidsvoorschriften aanstekers moeten voldoen, maar wat de burgers echt
bezighoudt en waar ze zich echt over opwinden is bijvoorbeeld de oorlog in Irak.
En daarvoor bestaat Europa niet. Dat zijn zaken waarover de nationale regeringen
beslissen. Ik denk dat mensen daardoor ook niet de kans krijgen zich te
identificeren als Europeaan. Het doet zich nauwelijks voor, behalve als je in
Japan zit of in Amerika. Dan besef je dat je een Europeaan bent.'Bij de Europese
Commissie zeggen ze: niet de burgers, maar de regeringen vormen het grootste
obstakel voor de EU.'Dat is natuurlijk ook zo. Europa is precies zoveel als de
nationale regeringen toelaten, niet meer. De EU-landen proberen de schuld vaak
af te schuiven op Brussel. Als correspondent in Brussel zie je dat gebeuren.
Eerst doet een minister hier nauwelijks moeite om voor het belang van Nederland
op te komen en wanneer hij thuis dan op zijn kop krijgt, doet hij of hij als een
leeuw gevochten heeft en ook doodongelukkig is met de uitkomst. Geen wonder dat
de burgers dan sceptisch worden.'Dus jij gelooft ook dat de burgers eigenlijk
méér Europa willen.'Uit iedere opiniepeiling blijkt dat de EU-burgers meer
samenwerking willen als het om de bestrijding van de misdaad gaat of het
buitenlandse beleid en defensie. Ze zijn niet dom. Ze zien dat de georganiseerde
misdaad zich ook niets van de grenzen aantrekt.'Maar dat ligt weer anders als
het erom gaat troepen overzee te sturen.'Als het erop uitdraait dat we body bags
terugkrijgen, dan zal het antwoord misschien anders luiden. Maar ik ben ervan
overtuigd dat er geen Europese identiteit zal ontstaan, zolang de Europese
integratie alleen maar een economische affaire blijft.' Caroline de Gruyter: De
Europeanen - Leven en werken in de hoofdstad van EuropaDe Bezige Bij; 304
pagina's; (E) 19,90ISBN 90 234 1932 4'Voor sommigen wel, ja. De belangrijkste
reden is natuurlijk het werk, de kansen die je in Brussel hebt. Maar ik denk ook
dat veel mensen naar Brussel komen omdat het ze de kans geeft zich te
ontplooien. Er zijn er die ontsnappen aan knellende familiebanden of homo's die
er thuis niet voor uit durven te komen. Maar in Brussel kan niemand het schelen.
In Brussel kun je helemaal opnieuw beginnen, met een schone lei.'

Toch komen ze bij de EU-instellingen in een nieuwe wereld met vrij strakke
regels terecht. Ze stappen een aparte kaste binnen met een heel eigen
cultuur.'Het is een omgeving waar je puur naar je prestaties wordt gemeten.
Velen beschouwen ''die eurocraten'' als elitair, maar er zitten
vertegenwoordigers van allerlei milieus tussen. Ik kende ook iemand wiens vader
taxichauffeur was. Het gaat puur om hoe je scoort. Om erbij te komen moet je het
beruchte Concours doen, een examen waarvoor maar drie procent slaagt. En als je
er eenmaal bij zit, is het keihard werken. Voor een uur of acht, negen ga je
niet naar huis. Daar is natuurlijk niet iedereen zo gelukkig mee.'Wat mij
opvalt, is dat degenen die bij de Commissie werken, vaak de indruk wekken dat ze
zich belegerd voelen, miskend door de buitenwereld.'Ja, zeker nu, na het
Nederlandse en Franse ''nee'' tegen de Grondwet. Ze zijn altijd al van
arrogantie beschuldigd en ik denk ook dat dat wel een beetje klopt. Als je
vroeger voor de EU werkte, had je het gevoel dat je een soort pionier was. Wij
zijn hier om de wereld te verbeteren. Ze voelden zich uitverkoren, want ze waren
bezig met een nobele missie: ervoor te zorgen dat er geen oorlog meer zou komen.
Maar nu zien ze allemaal euroscepsis om zich heen. Die uitslag van die referenda
is enorm hard aangekomen bij hen. Sommige oudere EU-ambtenaren zeggen: ach, we
hebben al zoveel crises meegemaakt, dat overleven we wel. Maar er zijn er ook
die zich afvragen: hebben we niet op het verkeerde paard gewed? Hoe lang zal dit
nog bestaan? Zo meteen stort de hele boel ineen en implodeert ook mijn eigen
leven.'Voelen ze zich vaak verwijderd van gewone burgers?'Heel veel wel. Als ze
hun vrienden of familie thuis opzoeken, krijgen ze vaak allerlei rotopmerkingen
naar hun hoofd. Wat voor idiote besluiten heeft Brussel nu weer genomen! Terwijl
het vaak over dingen gaat, waarmee de EU niets te maken heeft. Mensen hebben
vaak een mening over Europa, terwijl ze er niets van weten. Ik kan dat rustig
zeggen omdat ik er ook niets van wist voordat ik naar Brussel kwam. In de krant
sloeg ik altijd alles wat over de EU ging over.'Werken ze het soms ook niet in
de hand, met dat gevoel alsof ze een soort religie vertegenwoordigen?'Ach, er
zijn natuurlijk allerlei verschillende karakters, het is geen homogene groep.
Maar je hoort wel zeggen: dat die Fransen en Nederlanders nee hebben gestemd,
dat komt natuurlijk doordat we het niet goed hebben uitgelegd. Daar kun je wild
van worden! Dan geef je anderen zelfs niet de kans om het niet met je eens te
zijn. Je neemt ze niet eens serieus!'Je schrijft ergens dat de
vertegenwoordigers van dit wereldje eigenlijk de enige Europeanen zijn, en dan
nog huns ondanks, omdat ze vaak de banden met hun eigen land een beetje zijn
kwijtgeraakt.'Ik kende iemand, een hoge Franse EU-ambtenaar, die na zijn
pensioen naar Frankrijk terugkeerde, naar een droomhuis op het platteland. Maar
na al die tijd voelde hij zich niet meer thuis in zijn eigen land. Niemand zat
op hem te wachten. Dat Frankrijk dat hij al die jaren alleen maar als een soort
toerist had meegemaakt, bleek allang niet meer te bestaan. Alles wat hem
bezighield op politiek en cultureel gebied, dat zei z'n landgenoten geen ene
klap. Die man is nu weer naar Brussel teruggekeerd en voelt zich de gelukkigste
man van de wereld.'Toch is het droevig als het waar is dat Europeanen en het
Europese gevoel alleen in Brussel bestaan. Dan is er de afgelopen vijftig jaar
kennelijk toch iets verkeerd gegaan.'Nou ja, er zijn elders in Europa natuurlijk
wel mensen die zich Europees voelen, maar er ís inderdaad ook iets misgegaan.
Brussel mag beslissen over een heleboel dingen, maar niet over zaken die de
burgers echt aan het hart gaan. Brussel mag van alles zeggen over het
pcb-gehalte van rammelaars, over de samenstelling van de gehaktbal en aan welke
veiligheidsvoorschriften aanstekers moeten voldoen, maar wat de burgers echt
bezighoudt en waar ze zich echt over opwinden is bijvoorbeeld de oorlog in Irak.
En daarvoor bestaat Europa niet. Dat zijn zaken waarover de nationale regeringen
beslissen. Ik denk dat mensen daardoor ook niet de kans krijgen zich te
identificeren als Europeaan. Het doet zich nauwelijks voor, behalve als je in
Japan zit of in Amerika. Dan besef je dat je een Europeaan bent.'Bij de Europese
Commissie zeggen ze: niet de burgers, maar de regeringen vormen het grootste
obstakel voor de EU.'Dat is natuurlijk ook zo. Europa is precies zoveel als de
nationale regeringen toelaten, niet meer. De EU-landen proberen de schuld vaak
af te schuiven op Brussel. Als correspondent in Brussel zie je dat gebeuren.
Eerst doet een minister hier nauwelijks moeite om voor het belang van Nederland
op te komen en wanneer hij thuis dan op zijn kop krijgt, doet hij of hij als een
leeuw gevochten heeft en ook doodongelukkig is met de uitkomst. Geen wonder dat
de burgers dan sceptisch worden.'Dus jij gelooft ook dat de burgers eigenlijk
méér Europa willen.'Uit iedere opiniepeiling blijkt dat de EU-burgers meer
samenwerking willen als het om de bestrijding van de misdaad gaat of het
buitenlandse beleid en defensie. Ze zijn niet dom. Ze zien dat de georganiseerde
misdaad zich ook niets van de grenzen aantrekt.'Maar dat ligt weer anders als
het erom gaat troepen overzee te sturen.'Als het erop uitdraait dat we body bags
terugkrijgen, dan zal het antwoord misschien anders luiden. Maar ik ben ervan
overtuigd dat er geen Europese identiteit zal ontstaan, zolang de Europese
integratie alleen maar een economische affaire blijft.' Caroline de Gruyter: De
Europeanen - Leven en werken in de hoofdstad van EuropaDe Bezige Bij; 304
pagina's; (E) 19,90ISBN 90 234 1932 4'Het is een omgeving waar je puur naar je
prestaties wordt gemeten. Velen beschouwen ''die eurocraten'' als elitair, maar
er zitten vertegenwoordigers van allerlei milieus tussen. Ik kende ook iemand
wiens vader taxichauffeur was. Het gaat puur om hoe je scoort. Om erbij te komen
moet je het beruchte Concours doen, een examen waarvoor maar drie procent
slaagt. En als je er eenmaal bij zit, is het keihard werken. Voor een uur of
acht, negen ga je niet naar huis. Daar is natuurlijk niet iedereen zo gelukkig
mee.'

Wat mij opvalt, is dat degenen die bij de Commissie werken, vaak de indruk
wekken dat ze zich belegerd voelen, miskend door de buitenwereld.'Ja, zeker nu,
na het Nederlandse en Franse ''nee'' tegen de Grondwet. Ze zijn altijd al van
arrogantie beschuldigd en ik denk ook dat dat wel een beetje klopt. Als je
vroeger voor de EU werkte, had je het gevoel dat je een soort pionier was. Wij
zijn hier om de wereld te verbeteren. Ze voelden zich uitverkoren, want ze waren
bezig met een nobele missie: ervoor te zorgen dat er geen oorlog meer zou komen.
Maar nu zien ze allemaal euroscepsis om zich heen. Die uitslag van die referenda
is enorm hard aangekomen bij hen. Sommige oudere EU-ambtenaren zeggen: ach, we
hebben al zoveel crises meegemaakt, dat overleven we wel. Maar er zijn er ook
die zich afvragen: hebben we niet op het verkeerde paard gewed? Hoe lang zal dit
nog bestaan? Zo meteen stort de hele boel ineen en implodeert ook mijn eigen
leven.'Voelen ze zich vaak verwijderd van gewone burgers?'Heel veel wel. Als ze
hun vrienden of familie thuis opzoeken, krijgen ze vaak allerlei rotopmerkingen
naar hun hoofd. Wat voor idiote besluiten heeft Brussel nu weer genomen! Terwijl
het vaak over dingen gaat, waarmee de EU niets te maken heeft. Mensen hebben
vaak een mening over Europa, terwijl ze er niets van weten. Ik kan dat rustig
zeggen omdat ik er ook niets van wist voordat ik naar Brussel kwam. In de krant
sloeg ik altijd alles wat over de EU ging over.'Werken ze het soms ook niet in
de hand, met dat gevoel alsof ze een soort religie vertegenwoordigen?'Ach, er
zijn natuurlijk allerlei verschillende karakters, het is geen homogene groep.
Maar je hoort wel zeggen: dat die Fransen en Nederlanders nee hebben gestemd,
dat komt natuurlijk doordat we het niet goed hebben uitgelegd. Daar kun je wild
van worden! Dan geef je anderen zelfs niet de kans om het niet met je eens te
zijn. Je neemt ze niet eens serieus!'Je schrijft ergens dat de
vertegenwoordigers van dit wereldje eigenlijk de enige Europeanen zijn, en dan
nog huns ondanks, omdat ze vaak de banden met hun eigen land een beetje zijn
kwijtgeraakt.'Ik kende iemand, een hoge Franse EU-ambtenaar, die na zijn
pensioen naar Frankrijk terugkeerde, naar een droomhuis op het platteland. Maar
na al die tijd voelde hij zich niet meer thuis in zijn eigen land. Niemand zat
op hem te wachten. Dat Frankrijk dat hij al die jaren alleen maar als een soort
toerist had meegemaakt, bleek allang niet meer te bestaan. Alles wat hem
bezighield op politiek en cultureel gebied, dat zei z'n landgenoten geen ene
klap. Die man is nu weer naar Brussel teruggekeerd en voelt zich de gelukkigste
man van de wereld.'Toch is het droevig als het waar is dat Europeanen en het
Europese gevoel alleen in Brussel bestaan. Dan is er de afgelopen vijftig jaar
kennelijk toch iets verkeerd gegaan.'Nou ja, er zijn elders in Europa natuurlijk
wel mensen die zich Europees voelen, maar er ís inderdaad ook iets misgegaan.
Brussel mag beslissen over een heleboel dingen, maar niet over zaken die de
burgers echt aan het hart gaan. Brussel mag van alles zeggen over het
pcb-gehalte van rammelaars, over de samenstelling van de gehaktbal en aan welke
veiligheidsvoorschriften aanstekers moeten voldoen, maar wat de burgers echt
bezighoudt en waar ze zich echt over opwinden is bijvoorbeeld de oorlog in Irak.
En daarvoor bestaat Europa niet. Dat zijn zaken waarover de nationale regeringen
beslissen. Ik denk dat mensen daardoor ook niet de kans krijgen zich te
identificeren als Europeaan. Het doet zich nauwelijks voor, behalve als je in
Japan zit of in Amerika. Dan besef je dat je een Europeaan bent.'Bij de Europese
Commissie zeggen ze: niet de burgers, maar de regeringen vormen het grootste
obstakel voor de EU.'Dat is natuurlijk ook zo. Europa is precies zoveel als de
nationale regeringen toelaten, niet meer. De EU-landen proberen de schuld vaak
af te schuiven op Brussel. Als correspondent in Brussel zie je dat gebeuren.
Eerst doet een minister hier nauwelijks moeite om voor het belang van Nederland
op te komen en wanneer hij thuis dan op zijn kop krijgt, doet hij of hij als een
leeuw gevochten heeft en ook doodongelukkig is met de uitkomst. Geen wonder dat
de burgers dan sceptisch worden.'Dus jij gelooft ook dat de burgers eigenlijk
méér Europa willen.'Uit iedere opiniepeiling blijkt dat de EU-burgers meer
samenwerking willen als het om de bestrijding van de misdaad gaat of het
buitenlandse beleid en defensie. Ze zijn niet dom. Ze zien dat de georganiseerde
misdaad zich ook niets van de grenzen aantrekt.'Maar dat ligt weer anders als
het erom gaat troepen overzee te sturen.'Als het erop uitdraait dat we body bags
terugkrijgen, dan zal het antwoord misschien anders luiden. Maar ik ben ervan
overtuigd dat er geen Europese identiteit zal ontstaan, zolang de Europese
integratie alleen maar een economische affaire blijft.' Caroline de Gruyter: De
Europeanen - Leven en werken in de hoofdstad van EuropaDe Bezige Bij; 304
pagina's; (E) 19,90ISBN 90 234 1932 4'Ja, zeker nu, na het Nederlandse en Franse
''nee'' tegen de Grondwet. Ze zijn altijd al van arrogantie beschuldigd en ik
denk ook dat dat wel een beetje klopt. Als je vroeger voor de EU werkte, had je
het gevoel dat je een soort pionier was. Wij zijn hier om de wereld te
verbeteren. Ze voelden zich uitverkoren, want ze waren bezig met een nobele
missie: ervoor te zorgen dat er geen oorlog meer zou komen. Maar nu zien ze
allemaal euroscepsis om zich heen. Die uitslag van die referenda is enorm hard
aangekomen bij hen. Sommige oudere EU-ambtenaren zeggen: ach, we hebben al
zoveel crises meegemaakt, dat overleven we wel. Maar er zijn er ook die zich
afvragen: hebben we niet op het verkeerde paard gewed? Hoe lang zal dit nog
bestaan? Zo meteen stort de hele boel ineen en implodeert ook mijn eigen leven.'

Voelen ze zich vaak verwijderd van gewone burgers?'Heel veel wel. Als ze hun
vrienden of familie thuis opzoeken, krijgen ze vaak allerlei rotopmerkingen naar
hun hoofd. Wat voor idiote besluiten heeft Brussel nu weer genomen! Terwijl het
vaak over dingen gaat, waarmee de EU niets te maken heeft. Mensen hebben vaak
een mening over Europa, terwijl ze er niets van weten. Ik kan dat rustig zeggen
omdat ik er ook niets van wist voordat ik naar Brussel kwam. In de krant sloeg
ik altijd alles wat over de EU ging over.'Werken ze het soms ook niet in de
hand, met dat gevoel alsof ze een soort religie vertegenwoordigen?'Ach, er zijn
natuurlijk allerlei verschillende karakters, het is geen homogene groep. Maar je
hoort wel zeggen: dat die Fransen en Nederlanders nee hebben gestemd, dat komt
natuurlijk doordat we het niet goed hebben uitgelegd. Daar kun je wild van
worden! Dan geef je anderen zelfs niet de kans om het niet met je eens te zijn.
Je neemt ze niet eens serieus!'Je schrijft ergens dat de vertegenwoordigers van
dit wereldje eigenlijk de enige Europeanen zijn, en dan nog huns ondanks, omdat
ze vaak de banden met hun eigen land een beetje zijn kwijtgeraakt.'Ik kende
iemand, een hoge Franse EU-ambtenaar, die na zijn pensioen naar Frankrijk
terugkeerde, naar een droomhuis op het platteland. Maar na al die tijd voelde
hij zich niet meer thuis in zijn eigen land. Niemand zat op hem te wachten. Dat
Frankrijk dat hij al die jaren alleen maar als een soort toerist had meegemaakt,
bleek allang niet meer te bestaan. Alles wat hem bezighield op politiek en
cultureel gebied, dat zei z'n landgenoten geen ene klap. Die man is nu weer naar
Brussel teruggekeerd en voelt zich de gelukkigste man van de wereld.'Toch is het
droevig als het waar is dat Europeanen en het Europese gevoel alleen in Brussel
bestaan. Dan is er de afgelopen vijftig jaar kennelijk toch iets verkeerd
gegaan.'Nou ja, er zijn elders in Europa natuurlijk wel mensen die zich Europees
voelen, maar er ís inderdaad ook iets misgegaan. Brussel mag beslissen over een
heleboel dingen, maar niet over zaken die de burgers echt aan het hart gaan.
Brussel mag van alles zeggen over het pcb-gehalte van rammelaars, over de
samenstelling van de gehaktbal en aan welke veiligheidsvoorschriften aanstekers
moeten voldoen, maar wat de burgers echt bezighoudt en waar ze zich echt over
opwinden is bijvoorbeeld de oorlog in Irak. En daarvoor bestaat Europa niet. Dat
zijn zaken waarover de nationale regeringen beslissen. Ik denk dat mensen
daardoor ook niet de kans krijgen zich te identificeren als Europeaan. Het doet
zich nauwelijks voor, behalve als je in Japan zit of in Amerika. Dan besef je
dat je een Europeaan bent.'Bij de Europese Commissie zeggen ze: niet de burgers,
maar de regeringen vormen het grootste obstakel voor de EU.'Dat is natuurlijk
ook zo. Europa is precies zoveel als de nationale regeringen toelaten, niet
meer. De EU-landen proberen de schuld vaak af te schuiven op Brussel. Als
correspondent in Brussel zie je dat gebeuren. Eerst doet een minister hier
nauwelijks moeite om voor het belang van Nederland op te komen en wanneer hij
thuis dan op zijn kop krijgt, doet hij of hij als een leeuw gevochten heeft en
ook doodongelukkig is met de uitkomst. Geen wonder dat de burgers dan sceptisch
worden.'Dus jij gelooft ook dat de burgers eigenlijk méér Europa willen.'Uit
iedere opiniepeiling blijkt dat de EU-burgers meer samenwerking willen als het
om de bestrijding van de misdaad gaat of het buitenlandse beleid en defensie. Ze
zijn niet dom. Ze zien dat de georganiseerde misdaad zich ook niets van de
grenzen aantrekt.'Maar dat ligt weer anders als het erom gaat troepen overzee te
sturen.'Als het erop uitdraait dat we body bags terugkrijgen, dan zal het
antwoord misschien anders luiden. Maar ik ben ervan overtuigd dat er geen
Europese identiteit zal ontstaan, zolang de Europese integratie alleen maar een
economische affaire blijft.' Caroline de Gruyter: De Europeanen - Leven en
werken in de hoofdstad van EuropaDe Bezige Bij; 304 pagina's; (E) 19,90ISBN 90
234 1932 4'Heel veel wel. Als ze hun vrienden of familie thuis opzoeken, krijgen
ze vaak allerlei rotopmerkingen naar hun hoofd. Wat voor idiote besluiten heeft
Brussel nu weer genomen! Terwijl het vaak over dingen gaat, waarmee de EU niets
te maken heeft. Mensen hebben vaak een mening over Europa, terwijl ze er niets
van weten. Ik kan dat rustig zeggen omdat ik er ook niets van wist voordat ik
naar Brussel kwam. In de krant sloeg ik altijd alles wat over de EU ging over.'

Werken ze het soms ook niet in de hand, met dat gevoel alsof ze een soort
religie vertegenwoordigen?'Ach, er zijn natuurlijk allerlei verschillende
karakters, het is geen homogene groep. Maar je hoort wel zeggen: dat die Fransen
en Nederlanders nee hebben gestemd, dat komt natuurlijk doordat we het niet goed
hebben uitgelegd. Daar kun je wild van worden! Dan geef je anderen zelfs niet de
kans om het niet met je eens te zijn. Je neemt ze niet eens serieus!'Je schrijft
ergens dat de vertegenwoordigers van dit wereldje eigenlijk de enige Europeanen
zijn, en dan nog huns ondanks, omdat ze vaak de banden met hun eigen land een
beetje zijn kwijtgeraakt.'Ik kende iemand, een hoge Franse EU-ambtenaar, die na
zijn pensioen naar Frankrijk terugkeerde, naar een droomhuis op het platteland.
Maar na al die tijd voelde hij zich niet meer thuis in zijn eigen land. Niemand
zat op hem te wachten. Dat Frankrijk dat hij al die jaren alleen maar als een
soort toerist had meegemaakt, bleek allang niet meer te bestaan. Alles wat hem
bezighield op politiek en cultureel gebied, dat zei z'n landgenoten geen ene
klap. Die man is nu weer naar Brussel teruggekeerd en voelt zich de gelukkigste
man van de wereld.'Toch is het droevig als het waar is dat Europeanen en het
Europese gevoel alleen in Brussel bestaan. Dan is er de afgelopen vijftig jaar
kennelijk toch iets verkeerd gegaan.'Nou ja, er zijn elders in Europa natuurlijk
wel mensen die zich Europees voelen, maar er ís inderdaad ook iets misgegaan.
Brussel mag beslissen over een heleboel dingen, maar niet over zaken die de
burgers echt aan het hart gaan. Brussel mag van alles zeggen over het
pcb-gehalte van rammelaars, over de samenstelling van de gehaktbal en aan welke
veiligheidsvoorschriften aanstekers moeten voldoen, maar wat de burgers echt
bezighoudt en waar ze zich echt over opwinden is bijvoorbeeld de oorlog in Irak.
En daarvoor bestaat Europa niet. Dat zijn zaken waarover de nationale regeringen
beslissen. Ik denk dat mensen daardoor ook niet de kans krijgen zich te
identificeren als Europeaan. Het doet zich nauwelijks voor, behalve als je in
Japan zit of in Amerika. Dan besef je dat je een Europeaan bent.'Bij de Europese
Commissie zeggen ze: niet de burgers, maar de regeringen vormen het grootste
obstakel voor de EU.'Dat is natuurlijk ook zo. Europa is precies zoveel als de
nationale regeringen toelaten, niet meer. De EU-landen proberen de schuld vaak
af te schuiven op Brussel. Als correspondent in Brussel zie je dat gebeuren.
Eerst doet een minister hier nauwelijks moeite om voor het belang van Nederland
op te komen en wanneer hij thuis dan op zijn kop krijgt, doet hij of hij als een
leeuw gevochten heeft en ook doodongelukkig is met de uitkomst. Geen wonder dat
de burgers dan sceptisch worden.'Dus jij gelooft ook dat de burgers eigenlijk
méér Europa willen.'Uit iedere opiniepeiling blijkt dat de EU-burgers meer
samenwerking willen als het om de bestrijding van de misdaad gaat of het
buitenlandse beleid en defensie. Ze zijn niet dom. Ze zien dat de georganiseerde
misdaad zich ook niets van de grenzen aantrekt.'Maar dat ligt weer anders als
het erom gaat troepen overzee te sturen.'Als het erop uitdraait dat we body bags
terugkrijgen, dan zal het antwoord misschien anders luiden. Maar ik ben ervan
overtuigd dat er geen Europese identiteit zal ontstaan, zolang de Europese
integratie alleen maar een economische affaire blijft.' Caroline de Gruyter: De
Europeanen - Leven en werken in de hoofdstad van EuropaDe Bezige Bij; 304
pagina's; (E) 19,90ISBN 90 234 1932 4'Ach, er zijn natuurlijk allerlei
verschillende karakters, het is geen homogene groep. Maar je hoort wel zeggen:
dat die Fransen en Nederlanders nee hebben gestemd, dat komt natuurlijk doordat
we het niet goed hebben uitgelegd. Daar kun je wild van worden! Dan geef je
anderen zelfs niet de kans om het niet met je eens te zijn. Je neemt ze niet
eens serieus!'Je schrijft ergens dat de vertegenwoordigers van dit wereldje
eigenlijk de enige Europeanen zijn, en dan nog huns ondanks, omdat ze vaak de
banden met hun eigen land een beetje zijn kwijtgeraakt.'Ik kende iemand, een
hoge Franse EU-ambtenaar, die na zijn pensioen naar Frankrijk terugkeerde, naar
een droomhuis op het platteland. Maar na al die tijd voelde hij zich niet meer
thuis in zijn eigen land. Niemand zat op hem te wachten. Dat Frankrijk dat hij
al die jaren alleen maar als een soort toerist had meegemaakt, bleek allang niet
meer te bestaan. Alles wat hem bezighield op politiek en cultureel gebied, dat
zei z'n landgenoten geen ene klap. Die man is nu weer naar Brussel teruggekeerd
en voelt zich de gelukkigste man van de wereld.'

Toch is het droevig als het waar is dat Europeanen en het Europese gevoel alleen
in Brussel bestaan. Dan is er de afgelopen vijftig jaar kennelijk toch iets
verkeerd gegaan.'Nou ja, er zijn elders in Europa natuurlijk wel mensen die zich
Europees voelen, maar er ís inderdaad ook iets misgegaan. Brussel mag beslissen
over een heleboel dingen, maar niet over zaken die de burgers echt aan het hart
gaan. Brussel mag van alles zeggen over het pcb-gehalte van rammelaars, over de
samenstelling van de gehaktbal en aan welke veiligheidsvoorschriften aanstekers
moeten voldoen, maar wat de burgers echt bezighoudt en waar ze zich echt over
opwinden is bijvoorbeeld de oorlog in Irak. En daarvoor bestaat Europa niet. Dat
zijn zaken waarover de nationale regeringen beslissen. Ik denk dat mensen
daardoor ook niet de kans krijgen zich te identificeren als Europeaan. Het doet
zich nauwelijks voor, behalve als je in Japan zit of in Amerika. Dan besef je
dat je een Europeaan bent.'Bij de Europese Commissie zeggen ze: niet de burgers,
maar de regeringen vormen het grootste obstakel voor de EU.'Dat is natuurlijk
ook zo. Europa is precies zoveel als de nationale regeringen toelaten, niet
meer. De EU-landen proberen de schuld vaak af te schuiven op Brussel. Als
correspondent in Brussel zie je dat gebeuren. Eerst doet een minister hier
nauwelijks moeite om voor het belang van Nederland op te komen en wanneer hij
thuis dan op zijn kop krijgt, doet hij of hij als een leeuw gevochten heeft en
ook doodongelukkig is met de uitkomst. Geen wonder dat de burgers dan sceptisch
worden.'Dus jij gelooft ook dat de burgers eigenlijk méér Europa willen.'Uit
iedere opiniepeiling blijkt dat de EU-burgers meer samenwerking willen als het
om de bestrijding van de misdaad gaat of het buitenlandse beleid en defensie. Ze
zijn niet dom. Ze zien dat de georganiseerde misdaad zich ook niets van de
grenzen aantrekt.'Maar dat ligt weer anders als het erom gaat troepen overzee te
sturen.'Als het erop uitdraait dat we body bags terugkrijgen, dan zal het
antwoord misschien anders luiden. Maar ik ben ervan overtuigd dat er geen
Europese identiteit zal ontstaan, zolang de Europese integratie alleen maar een
economische affaire blijft.' Caroline de Gruyter: De Europeanen - Leven en
werken in de hoofdstad van EuropaDe Bezige Bij; 304 pagina's; (E) 19,90ISBN 90
234 1932 4'Nou ja, er zijn elders in Europa natuurlijk wel mensen die zich
Europees voelen, maar er ís inderdaad ook iets misgegaan. Brussel mag beslissen
over een heleboel dingen, maar niet over zaken die de burgers echt aan het hart
gaan. Brussel mag van alles zeggen over het pcb-gehalte van rammelaars, over de
samenstelling van de gehaktbal en aan welke veiligheidsvoorschriften aanstekers
moeten voldoen, maar wat de burgers echt bezighoudt en waar ze zich echt over
opwinden is bijvoorbeeld de oorlog in Irak. En daarvoor bestaat Europa niet. Dat
zijn zaken waarover de nationale regeringen beslissen. Ik denk dat mensen
daardoor ook niet de kans krijgen zich te identificeren als Europeaan. Het doet
zich nauwelijks voor, behalve als je in Japan zit of in Amerika. Dan besef je
dat je een Europeaan bent.'

Bij de Europese Commissie zeggen ze: niet de burgers, maar de regeringen vormen
het grootste obstakel voor de EU.'Dat is natuurlijk ook zo. Europa is precies
zoveel als de nationale regeringen toelaten, niet meer. De EU-landen proberen de
schuld vaak af te schuiven op Brussel. Als correspondent in Brussel zie je dat
gebeuren. Eerst doet een minister hier nauwelijks moeite om voor het belang van
Nederland op te komen en wanneer hij thuis dan op zijn kop krijgt, doet hij of
hij als een leeuw gevochten heeft en ook doodongelukkig is met de uitkomst. Geen
wonder dat de burgers dan sceptisch worden.'

Dus jij gelooft ook dat de burgers eigenlijk méér Europa willen.'Uit iedere
opiniepeiling blijkt dat de EU-burgers meer samenwerking willen als het om de
bestrijding van de misdaad gaat of het buitenlandse beleid en defensie. Ze zijn
niet dom. Ze zien dat de georganiseerde misdaad zich ook niets van de grenzen
aantrekt.'

Maar dat ligt weer anders als het erom gaat troepen overzee te sturen.'Als het
erop uitdraait dat we body bags terugkrijgen, dan zal het antwoord misschien
anders luiden. Maar ik ben ervan overtuigd dat er geen Europese identiteit zal
ontstaan, zolang de Europese integratie alleen maar een economische affaire
blijft.'

Caroline de Gruyter: De Europeanen - Leven en werken in de hoofdstad van
EuropaDe Bezige Bij; 304 pagina's; (E) 19,90ISBN 90 234 1932 4

LOAD-DATE: November 8, 2006

LANGUAGE: DUTCH; NEDERLANDS

NOTES: CV

GRAPHIC: 08CIinterviewnw_ph01, 'In Brussel kun je helemaal opnieuw beginnen, met
een schone lei.', FOTO JEAN-PIERRE JANS - DE VOLKSKRANT

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              55 of 148 DOCUMENTS



                                 de Volkskrant

                               September 8, 2006

Brusselaars om den brode;
Interview Caroline de Gruyter

SECTION: CICERO; Blz. 22-23

LENGTH: 5888 woorden

SAMENVATTING:

Brussel, verscheurde stad in een verscheurd land, is de ideale plek voor een
gemeenschap van 150 duizend ontwortelde schepsels: de ambtenaren van de EU. Na
het 'nee' in Frankrijk en Nederland voelen ze zich miskend. Caroline de Gruyter
schreef een portret van 'de enige echte Europeanen'. Door Bert Lanting

VOLLEDIGE TEKST:

Ruim 450 miljoen inwoners telt de Europese Unie, maar als je Caroline de Gruyter
vraagt hoeveel Europeanen er zijn, komt ze uit op ongeveer 150duizend. Zoveel
zielen telt de buitenlandse gemeenschap in Brussel die rond het hoofdkwartier
van de EU zwermt.

Vijf jaar lang heeft De Gruyter temidden van hen geleefd als correspondent van
NRC Handelsblad en heeft ze zich afgevraagd wie die ontwortelde schepsels zijn
die voortdurend bezig zijn van de ene taal naar de andere over te schakelen en
thuis vaak tussen twee culturen leven.

Het resultaat van die zoektocht is De Europeanen, een boek waarin ze een portret
schildert van die curieuze euro-gemeenschap. 'Toen ik hier terechtkwam, kwam ik
er al snel achter dat de ''Europeanen'' in Brussel een heel aparte subklasse
vormden, met hun eigen problemen. Het viel me op dat je daarover eigenlijk nooit
iets las.'

Het idee om hen te beschrijven kwam bij De Gruyter op toen ze met vrienden zat
te praten die allebei bij de Europese Commissie werken. 'Zij is Grieks en hij is
Deens. Hun zoontje sprak een beetje Deens en een beetje Grieks, maar hij voelde
zich eigenlijk nergens thuis, ook niet in België waar hij geboren was. Dat gaf
allerlei problemen: naar wat voor school moet hij, welke taal moet je met hem
spreken en hoe kun je hem een anker geven, een identiteit?

'Toen kreeg ik door dat het een issue was, dat leven van degenen die naar
Brussel komen, daar in een vrij aparte wereld leven en vaak niet meer
vertrekken. Het zijn mensen die zich ankeren, huizen kopen en zich in Brussel
nestelen, maar eigenlijk maar weinig met de Belgische samenleving te maken
hebben. De meeste mensen twijfelen niet over hun identiteit, maar hier heb je
veel kinderen die niet weten wie ze zijn.'

Dat maakt De Gruyter zelf thuis - ze woont en werkt nu in Genève - ook mee.
'Thierry, mijn man, is half Belg, half Portugees en ik ben Nederlandse, dus wat
zijn mijn kinderen? Mijn man spreekt Frans met onze drie kinderen, ik Nederlands
en de werkster spreekt Spaans met hen. Dat gaat voorlopig allemaal goed. Bij het
wereldkampioenschap voetbal vond mijn dochtertje het alleen maar een voordeel
dat ze kon kiezen. Maar je merkt: als kinderen ouder worden gaan ze op zoek naar
hun identiteit. Ze willen ergens thuishoren.'

Brussel - 'een verscheurde stad in een verscheurd land' - is volgens haar een
ideale plek voor al die mensen uit alle windstreken van de EU. 'Er is geen
dominante cultuur. Dat maakt Brussel heel anders dan steden als Parijs of
Frankfurt. Daardoor is er ruim plaats voor de anderen. Die kunnen lekker doen
waar ze zin in hebben.'

Is dat een van de redenen waarom ze naar Brussel komen, om te ontsnappen aan hun
eigen cultuur?'Voor sommigen wel, ja. De belangrijkste reden is natuurlijk het
werk, de kansen die je in Brussel hebt. Maar ik denk ook dat veel mensen naar
Brussel komen omdat het ze de kans geeft zich te ontplooien. Er zijn er die
ontsnappen aan knellende familiebanden of homo's die er thuis niet voor uit
durven te komen. Maar in Brussel kan niemand het schelen. In Brussel kun je
helemaal opnieuw beginnen, met een schone lei.'Toch komen ze bij de
EU-instellingen in een nieuwe wereld met vrij strakke regels terecht. Ze stappen
een aparte kaste binnen met een heel eigen cultuur.'Het is een omgeving waar je
puur naar je prestaties wordt gemeten. Velen beschouwen ''die eurocraten'' als
elitair, maar er zitten vertegenwoordigers van allerlei milieus tussen. Ik kende
ook iemand wiens vader taxichauffeur was. Het gaat puur om hoe je scoort. Om
erbij te komen moet je het beruchte Concours doen, een examen waarvoor maar drie
procent slaagt. En als je er eenmaal bij zit, is het keihard werken. Voor een
uur of acht, negen ga je niet naar huis. Daar is natuurlijk niet iedereen zo
gelukkig mee.'Wat mij opvalt, is dat degenen die bij de Commissie werken, vaak
de indruk wekken dat ze zich belegerd voelen, miskend door de buitenwereld.'Ja,
zeker nu, na het Nederlandse en Franse ''nee'' tegen de Grondwet. Ze zijn altijd
al van arrogantie beschuldigd en ik denk ook dat dat wel een beetje klopt. Als
je vroeger voor de EU werkte, had je het gevoel dat je een soort pionier was.
Wij zijn hier om de wereld te verbeteren. Ze voelden zich uitverkoren, want ze
waren bezig met een nobele missie: ervoor te zorgen dat er geen oorlog meer zou
komen. Maar nu zien ze allemaal euroscepsis om zich heen. Die uitslag van die
referenda is enorm hard aangekomen bij hen. Sommige oudere EU-ambtenaren zeggen:
ach, we hebben al zoveel crises meegemaakt, dat overleven we wel. Maar er zijn
er ook die zich afvragen: hebben we niet op het verkeerde paard gewed? Hoe lang
zal dit nog bestaan? Zo meteen stort de hele boel ineen en implodeert ook mijn
eigen leven.'Voelen ze zich vaak verwijderd van gewone burgers?'Heel veel wel.
Als ze hun vrienden of familie thuis opzoeken, krijgen ze vaak allerlei
rotopmerkingen naar hun hoofd. Wat voor idiote besluiten heeft Brussel nu weer
genomen! Terwijl het vaak over dingen gaat, waarmee de EU niets te maken heeft.
Mensen hebben vaak een mening over Europa, terwijl ze er niets van weten. Ik kan
dat rustig zeggen omdat ik er ook niets van wist voordat ik naar Brussel kwam.
In de krant sloeg ik altijd alles wat over de EU ging over.'Werken ze het soms
ook niet in de hand, met dat gevoel alsof ze een soort religie
vertegenwoordigen?'Ach, er zijn natuurlijk allerlei verschillende karakters, het
is geen homogene groep. Maar je hoort wel zeggen: dat die Fransen en
Nederlanders nee hebben gestemd, dat komt natuurlijk doordat we het niet goed
hebben uitgelegd. Daar kun je wild van worden! Dan geef je anderen zelfs niet de
kans om het niet met je eens te zijn. Je neemt ze niet eens serieus!'Je schrijft
ergens dat de vertegenwoordigers van dit wereldje eigenlijk de enige Europeanen
zijn, en dan nog huns ondanks, omdat ze vaak de banden met hun eigen land een
beetje zijn kwijtgeraakt.'Ik kende iemand, een hoge Franse EU-ambtenaar, die na
zijn pensioen naar Frankrijk terugkeerde, naar een droomhuis op het platteland.
Maar na al die tijd voelde hij zich niet meer thuis in zijn eigen land. Niemand
zat op hem te wachten. Dat Frankrijk dat hij al die jaren alleen maar als een
soort toerist had meegemaakt, bleek allang niet meer te bestaan. Alles wat hem
bezighield op politiek en cultureel gebied, dat zei z'n landgenoten geen ene
klap. Die man is nu weer naar Brussel teruggekeerd en voelt zich de gelukkigste
man van de wereld.'Toch is het droevig als het waar is dat Europeanen en het
Europese gevoel alleen in Brussel bestaan. Dan is er de afgelopen vijftig jaar
kennelijk toch iets verkeerd gegaan.'Nou ja, er zijn elders in Europa natuurlijk
wel mensen die zich Europees voelen, maar er ís inderdaad ook iets misgegaan.
Brussel mag beslissen over een heleboel dingen, maar niet over zaken die de
burgers echt aan het hart gaan. Brussel mag van alles zeggen over het
pcb-gehalte van rammelaars, over de samenstelling van de gehaktbal en aan welke
veiligheidsvoorschriften aanstekers moeten voldoen, maar wat de burgers echt
bezighoudt en waar ze zich echt over opwinden is bijvoorbeeld de oorlog in Irak.
En daarvoor bestaat Europa niet. Dat zijn zaken waarover de nationale regeringen
beslissen. Ik denk dat mensen daardoor ook niet de kans krijgen zich te
identificeren als Europeaan. Het doet zich nauwelijks voor, behalve als je in
Japan zit of in Amerika. Dan besef je dat je een Europeaan bent.'Bij de Europese
Commissie zeggen ze: niet de burgers, maar de regeringen vormen het grootste
obstakel voor de EU.'Dat is natuurlijk ook zo. Europa is precies zoveel als de
nationale regeringen toelaten, niet meer. De EU-landen proberen de schuld vaak
af te schuiven op Brussel. Als correspondent in Brussel zie je dat gebeuren.
Eerst doet een minister hier nauwelijks moeite om voor het belang van Nederland
op te komen en wanneer hij thuis dan op zijn kop krijgt, doet hij of hij als een
leeuw gevochten heeft en ook doodongelukkig is met de uitkomst. Geen wonder dat
de burgers dan sceptisch worden.'Dus jij gelooft ook dat de burgers eigenlijk
méér Europa willen.'Uit iedere opiniepeiling blijkt dat de EU-burgers meer
samenwerking willen als het om de bestrijding van de misdaad gaat of het
buitenlandse beleid en defensie. Ze zijn niet dom. Ze zien dat de georganiseerde
misdaad zich ook niets van de grenzen aantrekt.'Maar dat ligt weer anders als
het erom gaat troepen overzee te sturen.'Als het erop uitdraait dat we body bags
terugkrijgen, dan zal het antwoord misschien anders luiden. Maar ik ben ervan
overtuigd dat er geen Europese identiteit zal ontstaan, zolang de Europese
integratie alleen maar een economische affaire blijft.' Caroline de Gruyter: De
Europeanen - Leven en werken in de hoofdstad van EuropaDe Bezige Bij; 304
pagina's; (E) 19,90ISBN 90 234 1932 4'Voor sommigen wel, ja. De belangrijkste
reden is natuurlijk het werk, de kansen die je in Brussel hebt. Maar ik denk ook
dat veel mensen naar Brussel komen omdat het ze de kans geeft zich te
ontplooien. Er zijn er die ontsnappen aan knellende familiebanden of homo's die
er thuis niet voor uit durven te komen. Maar in Brussel kan niemand het schelen.
In Brussel kun je helemaal opnieuw beginnen, met een schone lei.'

Toch komen ze bij de EU-instellingen in een nieuwe wereld met vrij strakke
regels terecht. Ze stappen een aparte kaste binnen met een heel eigen
cultuur.'Het is een omgeving waar je puur naar je prestaties wordt gemeten.
Velen beschouwen ''die eurocraten'' als elitair, maar er zitten
vertegenwoordigers van allerlei milieus tussen. Ik kende ook iemand wiens vader
taxichauffeur was. Het gaat puur om hoe je scoort. Om erbij te komen moet je het
beruchte Concours doen, een examen waarvoor maar drie procent slaagt. En als je
er eenmaal bij zit, is het keihard werken. Voor een uur of acht, negen ga je
niet naar huis. Daar is natuurlijk niet iedereen zo gelukkig mee.'Wat mij
opvalt, is dat degenen die bij de Commissie werken, vaak de indruk wekken dat ze
zich belegerd voelen, miskend door de buitenwereld.'Ja, zeker nu, na het
Nederlandse en Franse ''nee'' tegen de Grondwet. Ze zijn altijd al van
arrogantie beschuldigd en ik denk ook dat dat wel een beetje klopt. Als je
vroeger voor de EU werkte, had je het gevoel dat je een soort pionier was. Wij
zijn hier om de wereld te verbeteren. Ze voelden zich uitverkoren, want ze waren
bezig met een nobele missie: ervoor te zorgen dat er geen oorlog meer zou komen.
Maar nu zien ze allemaal euroscepsis om zich heen. Die uitslag van die referenda
is enorm hard aangekomen bij hen. Sommige oudere EU-ambtenaren zeggen: ach, we
hebben al zoveel crises meegemaakt, dat overleven we wel. Maar er zijn er ook
die zich afvragen: hebben we niet op het verkeerde paard gewed? Hoe lang zal dit
nog bestaan? Zo meteen stort de hele boel ineen en implodeert ook mijn eigen
leven.'Voelen ze zich vaak verwijderd van gewone burgers?'Heel veel wel. Als ze
hun vrienden of familie thuis opzoeken, krijgen ze vaak allerlei rotopmerkingen
naar hun hoofd. Wat voor idiote besluiten heeft Brussel nu weer genomen! Terwijl
het vaak over dingen gaat, waarmee de EU niets te maken heeft. Mensen hebben
vaak een mening over Europa, terwijl ze er niets van weten. Ik kan dat rustig
zeggen omdat ik er ook niets van wist voordat ik naar Brussel kwam. In de krant
sloeg ik altijd alles wat over de EU ging over.'Werken ze het soms ook niet in
de hand, met dat gevoel alsof ze een soort religie vertegenwoordigen?'Ach, er
zijn natuurlijk allerlei verschillende karakters, het is geen homogene groep.
Maar je hoort wel zeggen: dat die Fransen en Nederlanders nee hebben gestemd,
dat komt natuurlijk doordat we het niet goed hebben uitgelegd. Daar kun je wild
van worden! Dan geef je anderen zelfs niet de kans om het niet met je eens te
zijn. Je neemt ze niet eens serieus!'Je schrijft ergens dat de
vertegenwoordigers van dit wereldje eigenlijk de enige Europeanen zijn, en dan
nog huns ondanks, omdat ze vaak de banden met hun eigen land een beetje zijn
kwijtgeraakt.'Ik kende iemand, een hoge Franse EU-ambtenaar, die na zijn
pensioen naar Frankrijk terugkeerde, naar een droomhuis op het platteland. Maar
na al die tijd voelde hij zich niet meer thuis in zijn eigen land. Niemand zat
op hem te wachten. Dat Frankrijk dat hij al die jaren alleen maar als een soort
toerist had meegemaakt, bleek allang niet meer te bestaan. Alles wat hem
bezighield op politiek en cultureel gebied, dat zei z'n landgenoten geen ene
klap. Die man is nu weer naar Brussel teruggekeerd en voelt zich de gelukkigste
man van de wereld.'Toch is het droevig als het waar is dat Europeanen en het
Europese gevoel alleen in Brussel bestaan. Dan is er de afgelopen vijftig jaar
kennelijk toch iets verkeerd gegaan.'Nou ja, er zijn elders in Europa natuurlijk
wel mensen die zich Europees voelen, maar er ís inderdaad ook iets misgegaan.
Brussel mag beslissen over een heleboel dingen, maar niet over zaken die de
burgers echt aan het hart gaan. Brussel mag van alles zeggen over het
pcb-gehalte van rammelaars, over de samenstelling van de gehaktbal en aan welke
veiligheidsvoorschriften aanstekers moeten voldoen, maar wat de burgers echt
bezighoudt en waar ze zich echt over opwinden is bijvoorbeeld de oorlog in Irak.
En daarvoor bestaat Europa niet. Dat zijn zaken waarover de nationale regeringen
beslissen. Ik denk dat mensen daardoor ook niet de kans krijgen zich te
identificeren als Europeaan. Het doet zich nauwelijks voor, behalve als je in
Japan zit of in Amerika. Dan besef je dat je een Europeaan bent.'Bij de Europese
Commissie zeggen ze: niet de burgers, maar de regeringen vormen het grootste
obstakel voor de EU.'Dat is natuurlijk ook zo. Europa is precies zoveel als de
nationale regeringen toelaten, niet meer. De EU-landen proberen de schuld vaak
af te schuiven op Brussel. Als correspondent in Brussel zie je dat gebeuren.
Eerst doet een minister hier nauwelijks moeite om voor het belang van Nederland
op te komen en wanneer hij thuis dan op zijn kop krijgt, doet hij of hij als een
leeuw gevochten heeft en ook doodongelukkig is met de uitkomst. Geen wonder dat
de burgers dan sceptisch worden.'Dus jij gelooft ook dat de burgers eigenlijk
méér Europa willen.'Uit iedere opiniepeiling blijkt dat de EU-burgers meer
samenwerking willen als het om de bestrijding van de misdaad gaat of het
buitenlandse beleid en defensie. Ze zijn niet dom. Ze zien dat de georganiseerde
misdaad zich ook niets van de grenzen aantrekt.'Maar dat ligt weer anders als
het erom gaat troepen overzee te sturen.'Als het erop uitdraait dat we body bags
terugkrijgen, dan zal het antwoord misschien anders luiden. Maar ik ben ervan
overtuigd dat er geen Europese identiteit zal ontstaan, zolang de Europese
integratie alleen maar een economische affaire blijft.' Caroline de Gruyter: De
Europeanen - Leven en werken in de hoofdstad van EuropaDe Bezige Bij; 304
pagina's; (E) 19,90ISBN 90 234 1932 4'Het is een omgeving waar je puur naar je
prestaties wordt gemeten. Velen beschouwen ''die eurocraten'' als elitair, maar
er zitten vertegenwoordigers van allerlei milieus tussen. Ik kende ook iemand
wiens vader taxichauffeur was. Het gaat puur om hoe je scoort. Om erbij te komen
moet je het beruchte Concours doen, een examen waarvoor maar drie procent
slaagt. En als je er eenmaal bij zit, is het keihard werken. Voor een uur of
acht, negen ga je niet naar huis. Daar is natuurlijk niet iedereen zo gelukkig
mee.'

Wat mij opvalt, is dat degenen die bij de Commissie werken, vaak de indruk
wekken dat ze zich belegerd voelen, miskend door de buitenwereld.'Ja, zeker nu,
na het Nederlandse en Franse ''nee'' tegen de Grondwet. Ze zijn altijd al van
arrogantie beschuldigd en ik denk ook dat dat wel een beetje klopt. Als je
vroeger voor de EU werkte, had je het gevoel dat je een soort pionier was. Wij
zijn hier om de wereld te verbeteren. Ze voelden zich uitverkoren, want ze waren
bezig met een nobele missie: ervoor te zorgen dat er geen oorlog meer zou komen.
Maar nu zien ze allemaal euroscepsis om zich heen. Die uitslag van die referenda
is enorm hard aangekomen bij hen. Sommige oudere EU-ambtenaren zeggen: ach, we
hebben al zoveel crises meegemaakt, dat overleven we wel. Maar er zijn er ook
die zich afvragen: hebben we niet op het verkeerde paard gewed? Hoe lang zal dit
nog bestaan? Zo meteen stort de hele boel ineen en implodeert ook mijn eigen
leven.'Voelen ze zich vaak verwijderd van gewone burgers?'Heel veel wel. Als ze
hun vrienden of familie thuis opzoeken, krijgen ze vaak allerlei rotopmerkingen
naar hun hoofd. Wat voor idiote besluiten heeft Brussel nu weer genomen! Terwijl
het vaak over dingen gaat, waarmee de EU niets te maken heeft. Mensen hebben
vaak een mening over Europa, terwijl ze er niets van weten. Ik kan dat rustig
zeggen omdat ik er ook niets van wist voordat ik naar Brussel kwam. In de krant
sloeg ik altijd alles wat over de EU ging over.'Werken ze het soms ook niet in
de hand, met dat gevoel alsof ze een soort religie vertegenwoordigen?'Ach, er
zijn natuurlijk allerlei verschillende karakters, het is geen homogene groep.
Maar je hoort wel zeggen: dat die Fransen en Nederlanders nee hebben gestemd,
dat komt natuurlijk doordat we het niet goed hebben uitgelegd. Daar kun je wild
van worden! Dan geef je anderen zelfs niet de kans om het niet met je eens te
zijn. Je neemt ze niet eens serieus!'Je schrijft ergens dat de
vertegenwoordigers van dit wereldje eigenlijk de enige Europeanen zijn, en dan
nog huns ondanks, omdat ze vaak de banden met hun eigen land een beetje zijn
kwijtgeraakt.'Ik kende iemand, een hoge Franse EU-ambtenaar, die na zijn
pensioen naar Frankrijk terugkeerde, naar een droomhuis op het platteland. Maar
na al die tijd voelde hij zich niet meer thuis in zijn eigen land. Niemand zat
op hem te wachten. Dat Frankrijk dat hij al die jaren alleen maar als een soort
toerist had meegemaakt, bleek allang niet meer te bestaan. Alles wat hem
bezighield op politiek en cultureel gebied, dat zei z'n landgenoten geen ene
klap. Die man is nu weer naar Brussel teruggekeerd en voelt zich de gelukkigste
man van de wereld.'Toch is het droevig als het waar is dat Europeanen en het
Europese gevoel alleen in Brussel bestaan. Dan is er de afgelopen vijftig jaar
kennelijk toch iets verkeerd gegaan.'Nou ja, er zijn elders in Europa natuurlijk
wel mensen die zich Europees voelen, maar er ís inderdaad ook iets misgegaan.
Brussel mag beslissen over een heleboel dingen, maar niet over zaken die de
burgers echt aan het hart gaan. Brussel mag van alles zeggen over het
pcb-gehalte van rammelaars, over de samenstelling van de gehaktbal en aan welke
veiligheidsvoorschriften aanstekers moeten voldoen, maar wat de burgers echt
bezighoudt en waar ze zich echt over opwinden is bijvoorbeeld de oorlog in Irak.
En daarvoor bestaat Europa niet. Dat zijn zaken waarover de nationale regeringen
beslissen. Ik denk dat mensen daardoor ook niet de kans krijgen zich te
identificeren als Europeaan. Het doet zich nauwelijks voor, behalve als je in
Japan zit of in Amerika. Dan besef je dat je een Europeaan bent.'Bij de Europese
Commissie zeggen ze: niet de burgers, maar de regeringen vormen het grootste
obstakel voor de EU.'Dat is natuurlijk ook zo. Europa is precies zoveel als de
nationale regeringen toelaten, niet meer. De EU-landen proberen de schuld vaak
af te schuiven op Brussel. Als correspondent in Brussel zie je dat gebeuren.
Eerst doet een minister hier nauwelijks moeite om voor het belang van Nederland
op te komen en wanneer hij thuis dan op zijn kop krijgt, doet hij of hij als een
leeuw gevochten heeft en ook doodongelukkig is met de uitkomst. Geen wonder dat
de burgers dan sceptisch worden.'Dus jij gelooft ook dat de burgers eigenlijk
méér Europa willen.'Uit iedere opiniepeiling blijkt dat de EU-burgers meer
samenwerking willen als het om de bestrijding van de misdaad gaat of het
buitenlandse beleid en defensie. Ze zijn niet dom. Ze zien dat de georganiseerde
misdaad zich ook niets van de grenzen aantrekt.'Maar dat ligt weer anders als
het erom gaat troepen overzee te sturen.'Als het erop uitdraait dat we body bags
terugkrijgen, dan zal het antwoord misschien anders luiden. Maar ik ben ervan
overtuigd dat er geen Europese identiteit zal ontstaan, zolang de Europese
integratie alleen maar een economische affaire blijft.' Caroline de Gruyter: De
Europeanen - Leven en werken in de hoofdstad van EuropaDe Bezige Bij; 304
pagina's; (E) 19,90ISBN 90 234 1932 4'Ja, zeker nu, na het Nederlandse en Franse
''nee'' tegen de Grondwet. Ze zijn altijd al van arrogantie beschuldigd en ik
denk ook dat dat wel een beetje klopt. Als je vroeger voor de EU werkte, had je
het gevoel dat je een soort pionier was. Wij zijn hier om de wereld te
verbeteren. Ze voelden zich uitverkoren, want ze waren bezig met een nobele
missie: ervoor te zorgen dat er geen oorlog meer zou komen. Maar nu zien ze
allemaal euroscepsis om zich heen. Die uitslag van die referenda is enorm hard
aangekomen bij hen. Sommige oudere EU-ambtenaren zeggen: ach, we hebben al
zoveel crises meegemaakt, dat overleven we wel. Maar er zijn er ook die zich
afvragen: hebben we niet op het verkeerde paard gewed? Hoe lang zal dit nog
bestaan? Zo meteen stort de hele boel ineen en implodeert ook mijn eigen leven.'

Voelen ze zich vaak verwijderd van gewone burgers?'Heel veel wel. Als ze hun
vrienden of familie thuis opzoeken, krijgen ze vaak allerlei rotopmerkingen naar
hun hoofd. Wat voor idiote besluiten heeft Brussel nu weer genomen! Terwijl het
vaak over dingen gaat, waarmee de EU niets te maken heeft. Mensen hebben vaak
een mening over Europa, terwijl ze er niets van weten. Ik kan dat rustig zeggen
omdat ik er ook niets van wist voordat ik naar Brussel kwam. In de krant sloeg
ik altijd alles wat over de EU ging over.'Werken ze het soms ook niet in de
hand, met dat gevoel alsof ze een soort religie vertegenwoordigen?'Ach, er zijn
natuurlijk allerlei verschillende karakters, het is geen homogene groep. Maar je
hoort wel zeggen: dat die Fransen en Nederlanders nee hebben gestemd, dat komt
natuurlijk doordat we het niet goed hebben uitgelegd. Daar kun je wild van
worden! Dan geef je anderen zelfs niet de kans om het niet met je eens te zijn.
Je neemt ze niet eens serieus!'Je schrijft ergens dat de vertegenwoordigers van
dit wereldje eigenlijk de enige Europeanen zijn, en dan nog huns ondanks, omdat
ze vaak de banden met hun eigen land een beetje zijn kwijtgeraakt.'Ik kende
iemand, een hoge Franse EU-ambtenaar, die na zijn pensioen naar Frankrijk
terugkeerde, naar een droomhuis op het platteland. Maar na al die tijd voelde
hij zich niet meer thuis in zijn eigen land. Niemand zat op hem te wachten. Dat
Frankrijk dat hij al die jaren alleen maar als een soort toerist had meegemaakt,
bleek allang niet meer te bestaan. Alles wat hem bezighield op politiek en
cultureel gebied, dat zei z'n landgenoten geen ene klap. Die man is nu weer naar
Brussel teruggekeerd en voelt zich de gelukkigste man van de wereld.'Toch is het
droevig als het waar is dat Europeanen en het Europese gevoel alleen in Brussel
bestaan. Dan is er de afgelopen vijftig jaar kennelijk toch iets verkeerd
gegaan.'Nou ja, er zijn elders in Europa natuurlijk wel mensen die zich Europees
voelen, maar er ís inderdaad ook iets misgegaan. Brussel mag beslissen over een
heleboel dingen, maar niet over zaken die de burgers echt aan het hart gaan.
Brussel mag van alles zeggen over het pcb-gehalte van rammelaars, over de
samenstelling van de gehaktbal en aan welke veiligheidsvoorschriften aanstekers
moeten voldoen, maar wat de burgers echt bezighoudt en waar ze zich echt over
opwinden is bijvoorbeeld de oorlog in Irak. En daarvoor bestaat Europa niet. Dat
zijn zaken waarover de nationale regeringen beslissen. Ik denk dat mensen
daardoor ook niet de kans krijgen zich te identificeren als Europeaan. Het doet
zich nauwelijks voor, behalve als je in Japan zit of in Amerika. Dan besef je
dat je een Europeaan bent.'Bij de Europese Commissie zeggen ze: niet de burgers,
maar de regeringen vormen het grootste obstakel voor de EU.'Dat is natuurlijk
ook zo. Europa is precies zoveel als de nationale regeringen toelaten, niet
meer. De EU-landen proberen de schuld vaak af te schuiven op Brussel. Als
correspondent in Brussel zie je dat gebeuren. Eerst doet een minister hier
nauwelijks moeite om voor het belang van Nederland op te komen en wanneer hij
thuis dan op zijn kop krijgt, doet hij of hij als een leeuw gevochten heeft en
ook doodongelukkig is met de uitkomst. Geen wonder dat de burgers dan sceptisch
worden.'Dus jij gelooft ook dat de burgers eigenlijk méér Europa willen.'Uit
iedere opiniepeiling blijkt dat de EU-burgers meer samenwerking willen als het
om de bestrijding van de misdaad gaat of het buitenlandse beleid en defensie. Ze
zijn niet dom. Ze zien dat de georganiseerde misdaad zich ook niets van de
grenzen aantrekt.'Maar dat ligt weer anders als het erom gaat troepen overzee te
sturen.'Als het erop uitdraait dat we body bags terugkrijgen, dan zal het
antwoord misschien anders luiden. Maar ik ben ervan overtuigd dat er geen
Europese identiteit zal ontstaan, zolang de Europese integratie alleen maar een
economische affaire blijft.' Caroline de Gruyter: De Europeanen - Leven en
werken in de hoofdstad van EuropaDe Bezige Bij; 304 pagina's; (E) 19,90ISBN 90
234 1932 4'Heel veel wel. Als ze hun vrienden of familie thuis opzoeken, krijgen
ze vaak allerlei rotopmerkingen naar hun hoofd. Wat voor idiote besluiten heeft
Brussel nu weer genomen! Terwijl het vaak over dingen gaat, waarmee de EU niets
te maken heeft. Mensen hebben vaak een mening over Europa, terwijl ze er niets
van weten. Ik kan dat rustig zeggen omdat ik er ook niets van wist voordat ik
naar Brussel kwam. In de krant sloeg ik altijd alles wat over de EU ging over.'

Werken ze het soms ook niet in de hand, met dat gevoel alsof ze een soort
religie vertegenwoordigen?'Ach, er zijn natuurlijk allerlei verschillende
karakters, het is geen homogene groep. Maar je hoort wel zeggen: dat die Fransen
en Nederlanders nee hebben gestemd, dat komt natuurlijk doordat we het niet goed
hebben uitgelegd. Daar kun je wild van worden! Dan geef je anderen zelfs niet de
kans om het niet met je eens te zijn. Je neemt ze niet eens serieus!'Je schrijft
ergens dat de vertegenwoordigers van dit wereldje eigenlijk de enige Europeanen
zijn, en dan nog huns ondanks, omdat ze vaak de banden met hun eigen land een
beetje zijn kwijtgeraakt.'Ik kende iemand, een hoge Franse EU-ambtenaar, die na
zijn pensioen naar Frankrijk terugkeerde, naar een droomhuis op het platteland.
Maar na al die tijd voelde hij zich niet meer thuis in zijn eigen land. Niemand
zat op hem te wachten. Dat Frankrijk dat hij al die jaren alleen maar als een
soort toerist had meegemaakt, bleek allang niet meer te bestaan. Alles wat hem
bezighield op politiek en cultureel gebied, dat zei z'n landgenoten geen ene
klap. Die man is nu weer naar Brussel teruggekeerd en voelt zich de gelukkigste
man van de wereld.'Toch is het droevig als het waar is dat Europeanen en het
Europese gevoel alleen in Brussel bestaan. Dan is er de afgelopen vijftig jaar
kennelijk toch iets verkeerd gegaan.'Nou ja, er zijn elders in Europa natuurlijk
wel mensen die zich Europees voelen, maar er ís inderdaad ook iets misgegaan.
Brussel mag beslissen over een heleboel dingen, maar niet over zaken die de
burgers echt aan het hart gaan. Brussel mag van alles zeggen over het
pcb-gehalte van rammelaars, over de samenstelling van de gehaktbal en aan welke
veiligheidsvoorschriften aanstekers moeten voldoen, maar wat de burgers echt
bezighoudt en waar ze zich echt over opwinden is bijvoorbeeld de oorlog in Irak.
En daarvoor bestaat Europa niet. Dat zijn zaken waarover de nationale regeringen
beslissen. Ik denk dat mensen daardoor ook niet de kans krijgen zich te
identificeren als Europeaan. Het doet zich nauwelijks voor, behalve als je in
Japan zit of in Amerika. Dan besef je dat je een Europeaan bent.'Bij de Europese
Commissie zeggen ze: niet de burgers, maar de regeringen vormen het grootste
obstakel voor de EU.'Dat is natuurlijk ook zo. Europa is precies zoveel als de
nationale regeringen toelaten, niet meer. De EU-landen proberen de schuld vaak
af te schuiven op Brussel. Als correspondent in Brussel zie je dat gebeuren.
Eerst doet een minister hier nauwelijks moeite om voor het belang van Nederland
op te komen en wanneer hij thuis dan op zijn kop krijgt, doet hij of hij als een
leeuw gevochten heeft en ook doodongelukkig is met de uitkomst. Geen wonder dat
de burgers dan sceptisch worden.'Dus jij gelooft ook dat de burgers eigenlijk
méér Europa willen.'Uit iedere opiniepeiling blijkt dat de EU-burgers meer
samenwerking willen als het om de bestrijding van de misdaad gaat of het
buitenlandse beleid en defensie. Ze zijn niet dom. Ze zien dat de georganiseerde
misdaad zich ook niets van de grenzen aantrekt.'Maar dat ligt weer anders als
het erom gaat troepen overzee te sturen.'Als het erop uitdraait dat we body bags
terugkrijgen, dan zal het antwoord misschien anders luiden. Maar ik ben ervan
overtuigd dat er geen Europese identiteit zal ontstaan, zolang de Europese
integratie alleen maar een economische affaire blijft.' Caroline de Gruyter: De
Europeanen - Leven en werken in de hoofdstad van EuropaDe Bezige Bij; 304
pagina's; (E) 19,90ISBN 90 234 1932 4'Ach, er zijn natuurlijk allerlei
verschillende karakters, het is geen homogene groep. Maar je hoort wel zeggen:
dat die Fransen en Nederlanders nee hebben gestemd, dat komt natuurlijk doordat
we het niet goed hebben uitgelegd. Daar kun je wild van worden! Dan geef je
anderen zelfs niet de kans om het niet met je eens te zijn. Je neemt ze niet
eens serieus!'Je schrijft ergens dat de vertegenwoordigers van dit wereldje
eigenlijk de enige Europeanen zijn, en dan nog huns ondanks, omdat ze vaak de
banden met hun eigen land een beetje zijn kwijtgeraakt.'Ik kende iemand, een
hoge Franse EU-ambtenaar, die na zijn pensioen naar Frankrijk terugkeerde, naar
een droomhuis op het platteland. Maar na al die tijd voelde hij zich niet meer
thuis in zijn eigen land. Niemand zat op hem te wachten. Dat Frankrijk dat hij
al die jaren alleen maar als een soort toerist had meegemaakt, bleek allang niet
meer te bestaan. Alles wat hem bezighield op politiek en cultureel gebied, dat
zei z'n landgenoten geen ene klap. Die man is nu weer naar Brussel teruggekeerd
en voelt zich de gelukkigste man van de wereld.'

Toch is het droevig als het waar is dat Europeanen en het Europese gevoel alleen
in Brussel bestaan. Dan is er de afgelopen vijftig jaar kennelijk toch iets
verkeerd gegaan.'Nou ja, er zijn elders in Europa natuurlijk wel mensen die zich
Europees voelen, maar er ís inderdaad ook iets misgegaan. Brussel mag beslissen
over een heleboel dingen, maar niet over zaken die de burgers echt aan het hart
gaan. Brussel mag van alles zeggen over het pcb-gehalte van rammelaars, over de
samenstelling van de gehaktbal en aan welke veiligheidsvoorschriften aanstekers
moeten voldoen, maar wat de burgers echt bezighoudt en waar ze zich echt over
opwinden is bijvoorbeeld de oorlog in Irak. En daarvoor bestaat Europa niet. Dat
zijn zaken waarover de nationale regeringen beslissen. Ik denk dat mensen
daardoor ook niet de kans krijgen zich te identificeren als Europeaan. Het doet
zich nauwelijks voor, behalve als je in Japan zit of in Amerika. Dan besef je
dat je een Europeaan bent.'Bij de Europese Commissie zeggen ze: niet de burgers,
maar de regeringen vormen het grootste obstakel voor de EU.'Dat is natuurlijk
ook zo. Europa is precies zoveel als de nationale regeringen toelaten, niet
meer. De EU-landen proberen de schuld vaak af te schuiven op Brussel. Als
correspondent in Brussel zie je dat gebeuren. Eerst doet een minister hier
nauwelijks moeite om voor het belang van Nederland op te komen en wanneer hij
thuis dan op zijn kop krijgt, doet hij of hij als een leeuw gevochten heeft en
ook doodongelukkig is met de uitkomst. Geen wonder dat de burgers dan sceptisch
worden.'Dus jij gelooft ook dat de burgers eigenlijk méér Europa willen.'Uit
iedere opiniepeiling blijkt dat de EU-burgers meer samenwerking willen als het
om de bestrijding van de misdaad gaat of het buitenlandse beleid en defensie. Ze
zijn niet dom. Ze zien dat de georganiseerde misdaad zich ook niets van de
grenzen aantrekt.'Maar dat ligt weer anders als het erom gaat troepen overzee te
sturen.'Als het erop uitdraait dat we body bags terugkrijgen, dan zal het
antwoord misschien anders luiden. Maar ik ben ervan overtuigd dat er geen
Europese identiteit zal ontstaan, zolang de Europese integratie alleen maar een
economische affaire blijft.' Caroline de Gruyter: De Europeanen - Leven en
werken in de hoofdstad van EuropaDe Bezige Bij; 304 pagina's; (E) 19,90ISBN 90
234 1932 4'Nou ja, er zijn elders in Europa natuurlijk wel mensen die zich
Europees voelen, maar er ís inderdaad ook iets misgegaan. Brussel mag beslissen
over een heleboel dingen, maar niet over zaken die de burgers echt aan het hart
gaan. Brussel mag van alles zeggen over het pcb-gehalte van rammelaars, over de
samenstelling van de gehaktbal en aan welke veiligheidsvoorschriften aanstekers
moeten voldoen, maar wat de burgers echt bezighoudt en waar ze zich echt over
opwinden is bijvoorbeeld de oorlog in Irak. En daarvoor bestaat Europa niet. Dat
zijn zaken waarover de nationale regeringen beslissen. Ik denk dat mensen
daardoor ook niet de kans krijgen zich te identificeren als Europeaan. Het doet
zich nauwelijks voor, behalve als je in Japan zit of in Amerika. Dan besef je
dat je een Europeaan bent.'

Bij de Europese Commissie zeggen ze: niet de burgers, maar de regeringen vormen
het grootste obstakel voor de EU.'Dat is natuurlijk ook zo. Europa is precies
zoveel als de nationale regeringen toelaten, niet meer. De EU-landen proberen de
schuld vaak af te schuiven op Brussel. Als correspondent in Brussel zie je dat
gebeuren. Eerst doet een minister hier nauwelijks moeite om voor het belang van
Nederland op te komen en wanneer hij thuis dan op zijn kop krijgt, doet hij of
hij als een leeuw gevochten heeft en ook doodongelukkig is met de uitkomst. Geen
wonder dat de burgers dan sceptisch worden.'

Dus jij gelooft ook dat de burgers eigenlijk méér Europa willen.'Uit iedere
opiniepeiling blijkt dat de EU-burgers meer samenwerking willen als het om de
bestrijding van de misdaad gaat of het buitenlandse beleid en defensie. Ze zijn
niet dom. Ze zien dat de georganiseerde misdaad zich ook niets van de grenzen
aantrekt.'

Maar dat ligt weer anders als het erom gaat troepen overzee te sturen.'Als het
erop uitdraait dat we body bags terugkrijgen, dan zal het antwoord misschien
anders luiden. Maar ik ben ervan overtuigd dat er geen Europese identiteit zal
ontstaan, zolang de Europese integratie alleen maar een economische affaire
blijft.'

Caroline de Gruyter: De Europeanen - Leven en werken in de hoofdstad van
EuropaDe Bezige Bij; 304 pagina's; (E) 19,90ISBN 90 234 1932 4

LOAD-DATE: November 9, 2006

LANGUAGE: DUTCH; NEDERLANDS

NOTES: CV

GRAPHIC: 08CIinterviewnw_ph01, 'In Brussel kun je helemaal opnieuw beginnen, met
een schone lei.', FOTO JEAN-PIERRE JANS - DE VOLKSKRANT

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              56 of 148 DOCUMENTS



                                 de Volkskrant

                               September 6, 2006
                                    woensdag

'Debat is geen meningencircus'

BYLINE: Jean-Pierre Geelen

SECTION: MEDIA; Blz. 20

LENGTH: 856 woorden

SAMENVATTING:

Rondom 10 bestaat 25 jaar. Presentator Cees Grimbergen over de debat-inflatie:
'Zo'n Lagerhuis, dat is niks. Lulkoek met een enkel argument.'

VOLLEDIGE TEKST:

Cees Grimbergen (55), presentator van het NCRV-debatprogramma Rondom 10, pakt
even de tekst erbij van een vacature bij de VARA. Voor een nieuw 'spraakmakend
discussieprogramma' zoekt de omroep een redacteur die geschikte panelleden weet
te vinden. Het gaat Grimbergen om de omschrijving van het ideale panellid: die
heeft 'een sterke persoonlijkheid', wil 'het hoogste woord voeren', 'is
overtuigd van zijn gelijk', 'spat van het beeld af', en 'heeft humor'.

Grimbergen: 'Dat bedoel ik dus: het gaat niet om de inhoud, maar om de vraag of
je van het beeld afspat - ook al zit je de grootste lulkoek te verkopen.'

Rondom 10 is jarig: aanstaande zaterdag gaat het zijn 25ste jaargang in, en bij
wijze van feestrede lucht de presentator graag zijn hart over wat hij noemt 'de
inflatie van het debat'.

Dat debat is volgens hem ontaard in een 'meningencircus', een 'opiniecaroussel'
- met dank aan de welig tierende weblogcultuur - waarin programmamakers en
opiniepagina's naar hartelust grasduinen, op zoek naar prikkelende stellingen en
markante persoonlijkheden. Het resultaat bevalt hem maar matig: 'Zo'n programma
als Het Lagerhuis: ik vond het helemaal niks, zeker de laatste jaren niet. Heel
veel lulkoek werd afgewisseld met een enkel zakelijk argument, en alles in
quotes van hooguit twintig seconden.' Debat was er een doel op zichzelf, in
plaats van een manier om vooruit te komen met een thema, aldus Grimbergen. 'En
dat in een tijd waarin het wemelt van de meningen. Daar moet je niet in meegaan.
Journalisten, ook van een live debatprogramma, gaan allereerst over de feiten en
pas daarna over meningen en gevoelens.'

Natuurlijk, ook hij heeft het liefst zoveel mogelijk kijkers, maar de kijker
moet niet te veel worden behaagd. Ook de verleiding om met ronkende
persberichten over gepeperde uitspraken, waarmee collega Paul Rosenmöller
afgelopen zomer onderuitging in de Tonino-zaak (de gewraakte uitspraak van
prucureur-generaal Brouwers werd voor uitzending al teruggenomen), kan
Grimbergen goed weerstaan. 'Met zulke kleine relletjes draag je niet bij aan
helderheid, je schept juist meer chaos'. Dat doet Rondom 10 dus niet, zegt hij.
'Misschien is het daarom dat onze kwaliteit zo weinig gezien wordt. We maken te
weinig rellen misschien. Wij blazen niet hoog van de toren.'

Toen Grimbergen in januari 1999 bij Rondom 10 kwam, had het programma volgens
hem zo'n drie jaar nodig zich te ontworstelen aan het oude imago. Het liefst had
hij een andere naam genomen ('Er zit niets inhoudelijks in die titel'), maar de
NCRV lag dwars. 'Logisch: met een naamsbekendheid van 99 procent gooi je die
titel niet zomaar weg.'

Het imago was dat van Henk Mochel en Hans Sleeuwenhoek (en later Violet
Falkenburg), de ietwat zijïge presentatoren die overliepen van begrip in
ethische dilemma's uit de persoonlijke levenssfeer. Stilte was hun stijlkenmerk.
'Empatisch interviewen', noemt Grimbergen het. Hij zette er met de redactie iets
anders voor in de plaats: het 'debat met een angel'. 'Wij zijn marktleider in de
discussie over de multiculturele samenleving. Tientallen uitzendingen hebben we
daarover gehad, en we laten het niet los.'

De angel zit hem in 'hoekig en contrair denken': 'Ik durf rustig te zeggen dat
wij dat onderwerp goed hebben gedaan. Geen enkel ander programma kijkt zo
consequent en zo vaak de andere kant op. Al ver voor de Fortuyn-revolte lieten
wij de mensen in de straat aan het woord over de nadelen van de multiculturele
samenleving. Dat heeft ons veel verwijten opgeleverd: we zouden te rechts zijn.
Daarom voelde ik me ook geheel niet aangesproken door de na de moord op Fortuyn
geuitte beschuldiging dat de journalistiek de gewone man was vergeten. Wij deden
al jaren niet anders.'

Dat laatste blijft hij doen. In tegenstelling tot de concurrenten: 'Ik zie NOVA
nooit meer de straat op gaan. Ze voeren daar het ene gouvernementele gesprek na
het andere. Tijdens de kabinetscrisis was het aan de politieke stamtafel van
NOVA erg gezellig tussen presentatoren en journalisten; zelfs aan de
lichaamstaal zie je daar dat de journalistiek te dicht bij de politiek staat.
Dat kan natuurlijk ook haast niet anders, wanneer je dagelijks met elkaar
optrekt.'

Ander voorbeeld: 'Bij de gemeenteraadsverkiezingen sprak Hans Wiegel in
Oldenzaal. De man speelde al geen rol meer in de VVD, en heeft niets te melden.
Maar hup, daar rukte weer een cameraploeg van Den Haag Vandaag uit voor een
quootje.'

Dat doet zijn redactie anders. 'Wij blijven niet zitten hier in ons ministerie
van televisie; wij zijn de hele week de straat op. Moskeeën in, bedrijven
bezoeken.'

Het levert Rondom 10 een trouwe groep kijkers op van gemiddeld
vijfhonderdduizend. 'Toen we nog om 22.00 uur stonden geprogrammeerd, waren het
er honderdduizend meer, vanaf zaterdag staan we om vijf over negen
geprogrammeerd en zullen we die oude getallen misschien weer halen. Maar zo
niet, dan nog vind ik het redelijk wat, voor een programma dat weinig aan
effectbejag doet.'

Jean-Pierre Geelen

LOAD-DATE: November 8, 2006

LANGUAGE: DUTCH; NEDERLANDS

NOTES: 'Het is wel érg gezellig geworden bij NOVA tegenwoordig'

GRAPHIC: 06MEopening_ph01~(1), Cees Grimbergen, FOTO ROGIER VELDMAN

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              57 of 148 DOCUMENTS



                                 de Volkskrant

                               September 6, 2006
                                    woensdag

'Debat is geen meningencircus'

BYLINE: Jean-Pierre Geelen

SECTION: MEDIA; Blz. 20

LENGTH: 856 woorden

SAMENVATTING:

Rondom 10 bestaat 25 jaar. Presentator Cees Grimbergen over de debat-inflatie:
'Zo'n Lagerhuis, dat is niks. Lulkoek met een enkel argument.'

VOLLEDIGE TEKST:

Cees Grimbergen (55), presentator van het NCRV-debatprogramma Rondom 10, pakt
even de tekst erbij van een vacature bij de VARA. Voor een nieuw 'spraakmakend
discussieprogramma' zoekt de omroep een redacteur die geschikte panelleden weet
te vinden. Het gaat Grimbergen om de omschrijving van het ideale panellid: die
heeft 'een sterke persoonlijkheid', wil 'het hoogste woord voeren', 'is
overtuigd van zijn gelijk', 'spat van het beeld af', en 'heeft humor'.

Grimbergen: 'Dat bedoel ik dus: het gaat niet om de inhoud, maar om de vraag of
je van het beeld afspat - ook al zit je de grootste lulkoek te verkopen.'

Rondom 10 is jarig: aanstaande zaterdag gaat het zijn 25ste jaargang in, en bij
wijze van feestrede lucht de presentator graag zijn hart over wat hij noemt 'de
inflatie van het debat'.

Dat debat is volgens hem ontaard in een 'meningencircus', een 'opiniecaroussel'
- met dank aan de welig tierende weblogcultuur - waarin programmamakers en
opiniepagina's naar hartelust grasduinen, op zoek naar prikkelende stellingen en
markante persoonlijkheden. Het resultaat bevalt hem maar matig: 'Zo'n programma
als Het Lagerhuis: ik vond het helemaal niks, zeker de laatste jaren niet. Heel
veel lulkoek werd afgewisseld met een enkel zakelijk argument, en alles in
quotes van hooguit twintig seconden.' Debat was er een doel op zichzelf, in
plaats van een manier om vooruit te komen met een thema, aldus Grimbergen. 'En
dat in een tijd waarin het wemelt van de meningen. Daar moet je niet in meegaan.
Journalisten, ook van een live debatprogramma, gaan allereerst over de feiten en
pas daarna over meningen en gevoelens.'

Natuurlijk, ook hij heeft het liefst zoveel mogelijk kijkers, maar de kijker
moet niet te veel worden behaagd. Ook de verleiding om met ronkende
persberichten over gepeperde uitspraken, waarmee collega Paul Rosenmöller
afgelopen zomer onderuitging in de Tonino-zaak (de gewraakte uitspraak van
prucureur-generaal Brouwers werd voor uitzending al teruggenomen), kan
Grimbergen goed weerstaan. 'Met zulke kleine relletjes draag je niet bij aan
helderheid, je schept juist meer chaos'. Dat doet Rondom 10 dus niet, zegt hij.
'Misschien is het daarom dat onze kwaliteit zo weinig gezien wordt. We maken te
weinig rellen misschien. Wij blazen niet hoog van de toren.'

Toen Grimbergen in januari 1999 bij Rondom 10 kwam, had het programma volgens
hem zo'n drie jaar nodig zich te ontworstelen aan het oude imago. Het liefst had
hij een andere naam genomen ('Er zit niets inhoudelijks in die titel'), maar de
NCRV lag dwars. 'Logisch: met een naamsbekendheid van 99 procent gooi je die
titel niet zomaar weg.'

Het imago was dat van Henk Mochel en Hans Sleeuwenhoek (en later Violet
Falkenburg), de ietwat zijïge presentatoren die overliepen van begrip in
ethische dilemma's uit de persoonlijke levenssfeer. Stilte was hun stijlkenmerk.
'Empatisch interviewen', noemt Grimbergen het. Hij zette er met de redactie iets
anders voor in de plaats: het 'debat met een angel'. 'Wij zijn marktleider in de
discussie over de multiculturele samenleving. Tientallen uitzendingen hebben we
daarover gehad, en we laten het niet los.'

De angel zit hem in 'hoekig en contrair denken': 'Ik durf rustig te zeggen dat
wij dat onderwerp goed hebben gedaan. Geen enkel ander programma kijkt zo
consequent en zo vaak de andere kant op. Al ver voor de Fortuyn-revolte lieten
wij de mensen in de straat aan het woord over de nadelen van de multiculturele
samenleving. Dat heeft ons veel verwijten opgeleverd: we zouden te rechts zijn.
Daarom voelde ik me ook geheel niet aangesproken door de na de moord op Fortuyn
geuitte beschuldiging dat de journalistiek de gewone man was vergeten. Wij deden
al jaren niet anders.'

Dat laatste blijft hij doen. In tegenstelling tot de concurrenten: 'Ik zie NOVA
nooit meer de straat op gaan. Ze voeren daar het ene gouvernementele gesprek na
het andere. Tijdens de kabinetscrisis was het aan de politieke stamtafel van
NOVA erg gezellig tussen presentatoren en journalisten; zelfs aan de
lichaamstaal zie je daar dat de journalistiek te dicht bij de politiek staat.
Dat kan natuurlijk ook haast niet anders, wanneer je dagelijks met elkaar
optrekt.'

Ander voorbeeld: 'Bij de gemeenteraadsverkiezingen sprak Hans Wiegel in
Oldenzaal. De man speelde al geen rol meer in de VVD, en heeft niets te melden.
Maar hup, daar rukte weer een cameraploeg van Den Haag Vandaag uit voor een
quootje.'

Dat doet zijn redactie anders. 'Wij blijven niet zitten hier in ons ministerie
van televisie; wij zijn de hele week de straat op. Moskeeën in, bedrijven
bezoeken.'

Het levert Rondom 10 een trouwe groep kijkers op van gemiddeld
vijfhonderdduizend. 'Toen we nog om 22.00 uur stonden geprogrammeerd, waren het
er honderdduizend meer, vanaf zaterdag staan we om vijf over negen
geprogrammeerd en zullen we die oude getallen misschien weer halen. Maar zo
niet, dan nog vind ik het redelijk wat, voor een programma dat weinig aan
effectbejag doet.'

Jean-Pierre Geelen

LOAD-DATE: November 9, 2006

LANGUAGE: DUTCH; NEDERLANDS

NOTES: 'Het is wel érg gezellig geworden bij NOVA tegenwoordig'

GRAPHIC: 06MEopening_ph01~(1), Cees Grimbergen, FOTO ROGIER VELDMAN

PUBLICATION-TYPE: Krant


                       Copyright 2006 PCM Uitgevers B.V.
                              All Rights Reserved

                              58 of 148 DOCUMENTS



                                 de Volkskrant

                               September 5, 2006
                                    dinsdag

Brief van de dag

SECTION: Forum; Pg. 13

LENGTH: 141 woorden


Steve Stevaert slaat de spijker op zijn kop als hij constateert dat veel
Nederlanders het recht om te kwetsen normaal zijn gaan vinden (Vervolg,
2september). Ik denk dat ruwheid en onfatsoen  hun intrede deden, toen Jan met
de pet van Fortuyn te horen kreeg dat je  moest doen wat je zegt en zeggen wat
je denkt. En als je  geboren bent in een milieu waarin de onderlinge relaties
altijd werden gekenmerkt door onfatsoen, dan is het onbekommerd introduceren van
een grote onbeschofte bek nog maar een kleine stap. Als je tijdens je opvoeding
doordrongen bent van het besef dat je de ander fatsoenlijk tegemoet dient te
treden, dan kunnen er nog zoveel Pim Fortuyns opstaan, maar zul jij je er
hoogstwaarschijnlijk niet door laten beïnvloeden. Het lijkt wel of beschaafdheid
en bescheidenheid slechte eigenschappen zijn geworden.

Ede Rein Scholtens

LOAD-DATE: September 5, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              59 of 148 DOCUMENTS



                                 de Volkskrant

                               September 1, 2006

De zes knopen van Robespierre;
Frankrijk is nog altijd niet verzoend met de Lenin van zijn Revolutie

BYLINE: Martin Sommer

SECTION: Cicero; Pg. 24-25

LENGTH: 1364 woorden


In het Franse dorp waar ik tot een paar jaar geleden woonde, stond een
zandstenen kerkje met boven de deur de volgende merkwaardige regel: 'Le peuple
Français reconnaît l'existence de l'être suprème et l'immortalité de l'âme', -
'Het Franse volk erkent het bestaan van het hoogste wezen en de onsterfelijkheid
van de ziel'. Een dorpsmevrouw die met roze huishoudhandschoenen bezig was het
kerkje uit te soppen, wist te vertellen dat die strofe erop geschilderd was
tijdens de Franse Revolutie. De mevrouw vertelde met zichtbare woede hoe de kerk
destijds als koeiestal was gebruikt - haar leed was duidelijk nog vers. Nog meer
indruk maakte dat die tekst, met verf opgebracht, ruim tweehonderd jaar na dato
nog altijd goed leesbaar was. Twee eeuwen geleden, en bij wijze van spreken nog
pas gisteren.

De bedenker van de slogan over volk, hoogste wezen en ziel was Maximilien
Robespierre, de Lenin van de Franse Revolutie, aanstichter van de Terreur,
eerstverantwoordelijke voor de onthoofding van koning Lodewijk XVI, eerste
moderne dictator benevens uitvinder van de genocide met het uitmoorden van de
Vendée.

In zijn nadagen bedacht Robespierre een curieuze lekencultus waarin geen plaats
was voor het woord 'Dieu' omdat de traditionele kerk uiteraard stond voor de
contrarevolutie. Maar hij was ervan overtuigd dat het volk zonder religie niet
kon, en ontwierp het festival van het Hoogste Wezen. Zelf ging Robespierre vóór
in hemelsblauwe jas getooid met de tricolore, omringd door afgevaardigden
voorzien van gevederde hoeden, bloemstukken en korenschoven. Het was het
hoogtepunt en tevens het eind van zijn heerschappij - zes weken later was hij
dood, zesendertig jaar oud, onthoofd door de guillotine die dezelfde 'rode
zomer' van 1794 zoefde als nooit tevoren.

In de inleiding op haar onberispelijke biografie Fatal Purity - Robespierre and
the French Revolution, schrijft de jonge Britse historica Ruth Scurr hoe de
grote geschiedvorser van de Franse Revolutie, François Furet, in 1978 had
geschreven dat 'de Revolutie voorbij is'. De Fransen hadden zich volgens hem met
elkaar verzoend. Het kwam hem op een storm protesten te staan. Een kleine dertig
jaar later is de Revolutie weliswaar onaantastbaar - de Franse identiteit
bestaat bij de gratie van de Republiek, de parade van quatorze juillet en het
vrijwel dagelijks aanroepen van de Rechten van de Mens. Maar met de duistere
kanten van hun belangrijkste historische gebeurtenis zijn de Fransen nog altijd
niet in het reine.

Zo is in Robespierres Noordfranse geboorteplaats Arras (Atrecht) het huis van de
beroemdste inwoner weliswaar getooid met een plaquette, maar wordt er verder
over zijn wapenfeiten meer dan zorgvuldig gezwegen. De Revolutie kan officieel
alleen maar als goed en mooi worden beschouwd en zodoende moet Robespierre min
of meer worden genegeerd. Maar het was ook een Franse politicus, Georges
Clémenceau, die in 1880 de befaamde woorden sprak 'la Révolution est un bloc'.
Hij bedoelde daarmee dat die hele revolutionaire geschiedenis noodzakelijkerwijs
bij elkaar hoort, met uiteraard de graag gememoreerde evergreens als de val van
de Bastille en het afschaffen van privileges voor adel en kerk, maar net zo goed
het in gebruik stellen van de guillotine. Want de uitvinder, docteur Guillotin,
had inderdaad een humanere terechtstellingsmethode beoogd, die bovendien de
gelijkheid symboliseerde. Voorheen was het zwaard er alleen voor de adellijke
veroordeelden, het gewone volk werd doorgaans verhangen.

Bij radicale omwentelingen horen radicale consequenties. Een portret van
Robespierre kan niet anders dan de neuzen nog eens pijnlijk drukken op de
verhouding tussen goede bedoelingen en averechtse gevolgen. Robespierre was géén
buitenbeentje of ongelukkig toeval. 'Hem begrijpen is de Franse revolutie
begrijpen', schrijft Scurr. Deze man had van jongs af aan het beste voor met de
mensen - en meer nog met de mensheid in het algemeen. Robespierre (1758 - 1794)
begon als eenvoudig advocaatje in Arras. Hij wist zich dankzij een lokale
kruiwagen op te werken tot vertegenwoordiger van de regio Artois toen de Franse
koning in 1788 de Staten Generaal bijeenriep in Versailles. De revolutie
kondigde zich aan toen de derde stand weigerde met minder genoegen te nemen dan
adel of kerk. Ergens tussen de honderden afgevaardigden liep een bleke,
onopvallende, bebrilde jongeman, wiens naam in de pers verkeerd gespeld werd, en
die in niets leek op een flamboyant redenaar als Mirabeau, met zijn woeste
zwarte pruik, resonerende basstem en roemrucht liefdesleven. Robespierre was
diens tegenhanger, provinciaals en puriteins - maar zeker geen ideeënloze
uitvoerder van andermans bevelen.

Zijn inspiratiebron was de verlichtingsfilosoof Jean-Jacques Rousseau, die met
zijn roman Emile naar eigen zeggen 'slechts een opstel had geschreven over de
goedheid van de mens, om te laten zien hoe ondeugden en fouten hem vreemd zijn,
maar van buiten komen om onopgemerkt schade aan te richten'.

Robespierre was voorstander van radicale gelijkheid en individuele rechten, en
aanvankelijk pleitte hij voor totale persvrijheid en tegen de doodstraf. Maar
nog voor de Bastille was gevallen, schreef hij een pamflet met de omineuze titel
'De vijanden van het volk ontmaskerd' - die vijanden kwamen van buiten, net als
bij Rousseau, en er moest worden ingegrepen om het volk te dienen, ook als het
volk daarvan zelf niet gediend was.

In het parlement viel Robespierre op door zijn compromisloze standpunten en de
persoonlijke onkreukbaarheid van 'l'incorruptible' zoals hij werd genoemd; z'n
succes dankte hij mede aan handig manoeuvreren als aanvoerder van de Jacobijnen,
de radicale politieke club die meer en meer de dienst uitmaakte. Binnen twee
jaar was er van Robespierres ideeën over individuele vrijheid niets meer over,
en werden er burgers op zijn gezag ter dood veroordeeld die zich hadden schuldig
gemaakt aan 'het hopen op de komst van het Oostenrijkse en Pruisische leger', of
omdat zij in het openbaar bij wijze van grap 'een vijg voor de natie' hadden
geroepen.

De Franse revolutie werd een draaikolk waar geen ontsnappen aan was.
Buitenlandse legers stonden aan de poort, overal in het land werden priesters
vermoord, het broodoproer in Parijs was nog niet afgelopen of de volksopstand
dreigde, terwijl de koningsgetrouwe delen van het leger intussen met het nieuwe
bewind korte metten dreigden te maken. Steeds drastischer maatregelen waren
nodig om de revolutie voort te stuwen, waaronder het besluit dat de koning moest
terechtstaan. 'Louis moet sterven omdat de natie moet leven', zei Robespierre.

Op 23 januari 1793 werd Louis XVI terechtgesteld op de tegenwoordige Place de la
Concorde. Een halfjaar later riep het comité van openbare veiligheid onder
aanvoering van Robespierre de Terreur uit als 'dagorder'. Vier tribunalen werden
in het leven geroepen om de terdoodveroordeling uit te spreken over alle
verdachten die 'hetzij door gedrag, door contacten, door woorden of geschrift,
hebben laten zien aanhangers van de tirannie of federalisme dan wel vijanden van
de vrijheid te zijn.'

De guillotine moest verplaatst worden omdat hij zo vaak werd gebruikt dat het
grondwater van Parijs vervuild was geraakt door het bloed. Uiteindelijk kon ook
de arrestatie van Robespierre zelf niet uitblijven, en toen een afgevaardigde
'weg met de tiran!' had durven roepen, was het gauw gebeurd. Ook de moeder van
alle revoluties at haar eigen kinderen op.

Robespierre belandde nooit echt in het vergeetboek, maar het zou niet lang duren
of die andere vertegenwoordiger van de Franse voorzienigheid zou op het toneel
verschijnen - Napoleon. Anders dan Robespierre geen idealist maar totaal van
zichzelf vervuld, hoogstwaarschijnlijk een slechter mens, en zeker
verantwoordelijk voor een veelvoud aan slachtoffers. Maar wel met een praalgraf
in de Invalides, terwijl er in dat sobere huis in het Noordfranse Arras niet
meer te zien is dan zes knopen van Robespierres favoriete jas.

Martin Sommer

Ruth Scurr: Fatal Purity - Robespierre and the French RevolutionMetropolitan
Books408 pagina's? 28,75ISBN 0 8050 7987 4Metropolitan Books408 pagina's?
28,75ISBN 0 8050 7987 4

De terechtstelling van koning Lodewijk XVI in 1793.

LOAD-DATE: September 1, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              60 of 148 DOCUMENTS



                                 de Volkskrant

                                August 29, 2006

BYLINE: Nazmiye Oral

SECTION: Forum; Pg. 11

LENGTH: 790 woorden


Nationalisme brengt verbroedering teweeg en dit was precies de kracht die
Mustafa Kemal Atatürk nodig had in 1921 tijdens de 'Onafhankelijkheidsoorlog'.
Iedereen van welke etnische achtergrond dan ook was allereerst Turk en wilde
vechten voor dat wat er over was van het ooit zo glorieuze Ottomaanse rijk dat
nu verdeeld dreigde te worden tussen de Grieken, Fransen en de Britten. En dit
is de kemalisten ook gelukt. Sterker nog, het is moeilijk te geloven dat zoiets
als nationalisme zou kunnen dienen om verlichting en bevrijding te brengen en
toch is dit ook weer waarvoor Mustafa Kemal Pasja (Atatürk) het heeft gebruikt:
vrouwen hoefden geen hoofddoeken meer te dragen. Het Arabische schrift werd
vervangen door het Latijnse en traditionele kledij werd verboden.

'Turkije is van de Turken'. Het was zo maar een ondertitel van een reguliere
Turkse krant. Bij het lezen van die ondertitel was ik gealarmeerd. Enerzijds,
omdat ik het als een onnodige, gewelddadige daad ervoer. Want, 'Turkije voor de
Turken'. Duh. Voor wie anders Maar waarom dat per se benoemen Wie sluit je uit,
er leven toch alleen maar Turken in Turkije Anderzijds was ik gealarmeerd, omdat
het er zo maar stond. Iets wat ik ervoer als racistisch of op zijn minst als een
vorm van uitsluiting, stond daar zo ontzettend 'normaal' te wezen. In een krant
die niet extreem rechts, maar ook niet extreem links is. Een krant van het volk.
Beetje nieuws, beetje real life-drama, beetje blote wijven. In een krant voor
Jan met de pet. Niemand die er aanstoot aan neemt. Het is normaal, sterker nog:
het is de norm. Turken zijn extreem etnisch bewust. Als men over elkaar praat,
voegt men er vaak aan toe waar men vandaan komt. Of beter gezegd, waar de
voorouders vandaan komen. De buurman is Selanik'li, wat het Griekse Saloniki
betekent; als iemand Artvin'li is, dan is hij van Georgische origine en uit Kars
komen weer de Armeense Koerden vandaan. En telkens weer benadrukt men het feit
dat men allereerst Turk is. Dat is niet alleen een gewoonte die in het
buitenland geldt als men toevallig een mede-Turk tegenkomt op vreemde bodem. Ook
in Turkije zelf, in restaurants, in de taxi, bij het afdingen op de bazaar is
dat het eerste wat men van elkaar wil weten. Waar kom je vandaan Wie ben je

Zo merkte ik tot mijn verbazing dat bijna de helft van de mensen die in Gemlik
rondlopen, de plaats waar mijn ouders vandaan komen, Koerdisch is, omdat ik er
voor het eerst rondliep met mijn Koerdische man. Al die jaren daarvoor had ik er
niets van gemerkt en eerlijk gezegd had het me ook niet zoveel geïnteresseerd.
Nu pas viel het me op hoeveel Koerden er waren, omdat mijn man misbruik maakte
van het Koerdisch om de prijs nog iets meer naar beneden te brengen. Tegen hun
zin moesten zo de koopmannen hun 'ware' identiteit prijsgeven. Nationalisme was
een onderdeel van mijn jeugd. Ik ben ermee opgegroeid met soms extreme
voorbeelden om me heen. En het ergste is dat het in extreme vormen, zoals
ronduit racisme, zo ontzettend gewoon was.

Voor nationalisme heb je een vijand nodig en Turkije is nog altijd in oorlog:
aanslagen die gepleegd worden, bijna elke dag wel een soldaat die sneuvelt in
het eigen land door Koerdische seperatisten, en fundamentalistische moslims die
het land te modern vinden.

Maar wat mij vooral verbaast, is de ongevoeligheid van Turken voor racisme. Want
voor nationalisme en verbroedering heb je uitsluiting nodig van anderen. Het is
alsof ze er blind voor zijn, alsof het geen issue is. Het is absoluut geen
taboe. Het tegengestelde is juist het geval. Men discrimineert er lustig op los.
Waarom Omdat het systeem geen kritiek verdraagt.

Erkennen dat nationalisme niet alleen verbroedering, maar ook uitsluiting van
andere mensen inhoudt, is op zich geen probleem. Maar stellen dat verbroedering
ook inhoudt dat bijvoorbeeld Koerden worden uitgesloten vanwege hun etnische
identiteit en daardoor achtergesteld worden, wordt gezien als kritiek en dat is
weer een blijk van een gebrek aan vaderlandsliefde. Het maakt je verdacht, want
het betekent automatisch dat je voor iets anders bent. En zo is vaderlandsliefde
een perfect zichzelf in stand houdend mechanisme.

Hier, in Nederland, gebeurt nu precies hetzelfde. Wij zijn trots op onze waarden
en normen en die trots en de daarmee samenhangende uitsluiting dient de
Verlichting. Het begon met Pim Fortuyn en wordt nu breed gekopieerd: je mag
anders zijn, als je maar dezelfde universele waarden van de mens aanhangt als de
onze. Deze universele waarden worden vooral vertaald in: gelijkwaardigheid voor
vrouwen en homoseksuelen. Hierin ligt helaas in een adem het idee besloten dat
de islam of de oosterse waarden en normen niet te verenigen zijn met deze
universele (westerse) waarden. Klaar ben je.

LOAD-DATE: August 30, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              61 of 148 DOCUMENTS



                                 de Volkskrant

                                August 28, 2006
                                    maandag

Oude pistolenmaker mikt op soldaten en vrouwen;
Wederopstanding van Smith & Wesson is te danken aan politieke klimaat en
zichzelf opgelegde veiligheidsmaatregelen

BYLINE: Diederik van Hoogstraten

SECTION: Economie; Pg. 6

LENGTH: 1453 woorden


De Amerikaanse wapenfabrikant Smith & Wesson zat aan de grond, maar het nieuwe
bestuur heeft opmerkelijk succes. Profiteren van de oorlog 'Betreurenswaardig,
maar zo is het nu eenmaal.'

Schieten met een .44-kaliber Magnum doe je niet als Clint Eastwood in Dirty
Harry. De ster knalde er in die film nonchalant met één hand op los.
Onwaarschijnlijk. Want door de terugslag van een echte .44 kan een arm uit de
kom raken. De daverende klap kan tijdelijke doofheid veroorzaken. Het vuur en de
hitte uit de loop jagen de hartslag op.

Paul Pluff, een woordvoerder van de Amerikaanse wapenfabrikant Smith & Wesson en
tevens schietinstructeur, schudt zijn hoofd over de capriolen van Eastwood.
'Hollywood', verzucht hij, terwijl een rondleiding geeft door de fabriekshallen.
Pluff geeft de 'Dirty Harry gun' pas aan nieuwelingen nadat ze eerst een dozijn
lichtere wapens hebben geprobeerd. Steeds met twee handen en opperste
concentratie. Pluff laat bezoekers zelf ondervinden dat schieten, zoals hij
zegt, voor 'bijna iedereen' een opwindende, potentieel verslavende bezigheid is.

Die wetenschap draagt al 154jaar bij aan het succes van Smith & Wesson (S&W).
Maar eind vorige eeuw liep de onderneming als een roestig geweer met te weinig
munitie. Een nieuw managementteam wist binnen drie jaar een ommekeer te
bewerkstelligen.

Het politieke klimaat droeg bij aan de wederopstanding. Het fundamentele
grondrecht op wapenbezit, kreeg een extra impuls nadat president Bush vorig jaar
een wet tekende die 'frivole' rechtszaken tegen wapenfabrikanten onmogelijk
maakt. Gewonde slachtoffers en nabestaanden klaagden vaak de producent aan. De
eiser won zelden, maar S&W en de concurrenten gaven miljoenen dollars uit aan
juridische kosten.

'Absurd', zegt S&W-topman Michael Golden in zijn kantoor in Springfield, gelegen
tussen New York en Boston. 'Je klaagt Ford toch ook niet aan na een
auto-ongeluk' De wet kwam er, tot tevredenheid van de wapenindustrie.

Golden en zijn branchegenoten beschouwen zichzelf als onschuldige producenten
die het ook niet kunnen helpen dat mensen elkaar overhoop schieten. Maar de
cijfers liegen niet. Elk jaar sterven zo'n dertigduizend Amerikanen door kogels.
Van hen wordt volgens de FBI eenderde deel vermoord. De rest is zelfmoord of een
ongeluk. Dat totaal is kleiner dan de ruim 43 duizend verkeersdoden per jaar,
maar tien keer zo groot als het aantal gesneuvelden in Irak.

'Wij werken nooit voor de slechteriken', verzekert Golden. Hij weet natuurlijk
dat zijn wapens worden gebruikt om te doden, en dat ze via de illegale handel
bij criminelen. Sterker, de steeds professionelere bewapening van de zware
jongens betekent dat de politiediensten op hun beurt almaar zwaarder wapentuig
nodig hebben om de boeven te bestrijden. S&W kan die wapens leveren.

Volgens opponenten is de parallel met de tabaksindustrie gepaster dan die met
automakers. Roken is een keuze van de consument, maar dat ontslaat
sigarettenmakers niet van verantwoordelijkheid, hebben rechters keer op keer
besloten.

De antiwapenlobby krijgt weinig voor elkaar in het Republikeinse Washington,
zeker nu de strijd tegen het terrorisme gunstig blijkt voor de wapenindustrie.
Door de zorg over veiligheid onder de bevolking neemt de vraag niet per se toe,
maar wordt zelfverdediging 'duidelijk een prioriteit', zegt Golden.

Daarnaast krijgt de markt een impuls van de oorlogen. De bestuursvoorzitter
praat niet graag over het profijt uit geopolitieke onrust. 'Ja, 11 september
heeft de wereld veranderd. Betreurenswaardig, maar zo is het nu eenmaal. Het
biedt zakelijke mogelijkheden.'

Golden kwam in december 2004 aan het roer bij het bedrijf. Tot dan toe bracht
hij wc's aan de man, als topman van het sanitaire bedrijf Kohler. 'Ik had nog
nooit geschoten.' Inmiddels draagt hij manchetknopen in de vorm van pistooltjes.

'Dit bedrijf werd jarenlang slecht geleid,' zegt Golden. 'Het Amerikaanse leger
gebruikte geen Amerikaanse wapens maar Italiaanse Berettas. De VS leverde
Oostenrijkse Glock-pistolen aan Afghanistan. Wij deden geen zaken met de
overheid.'

S&W maakte alleen handwapens voor politiemensen en 'de sportieve schutter'. Leuk
voor jagers, hobbyisten en uiteindelijk de consumenten op de illegale markt,
maar niet voldoende voor een bloeiende onderneming.

Golden en zijn team kozen voor innovatie. 28 Miljoen dollar werd geïnvesteerd in
technologie. Machines die door ouderdom en achterstallig onderhoud slechts de
helft van de tijd draaiden, zitten nu op 85 procent capaciteit. Er wordt
geautomatiseerd, werknemers zijn 'afgevloeid'. Naast de traditionele
concentratie op handwapens is een populaire semi-automatische shotgun ontwikkeld
voor de politie.

Een wandeling over de zwaarbeveiligde fabrieksvloer toont activiteit en
bedrijvigheid. De hitte, de herrie, de geur van staal en rook zijn deel van een
goedlopende mannenwereld; van de duizend werknemers is een kleine minderheid
vrouw.

S&W was een paria in de wapenwereld, nadat in 2000 een overeenkomst met de
regering-Clinton was gesloten. De hierin geregelde veiligheidsgaranties, die S&W
omarmde, zetten kwaad bloed onder branchegenoten. De onderneming ging akkoord
met 'kindersloten' op revolvers, een verplichte identiteitscontrole van nieuwe
klanten en een 'ballistische vingerafdruk' van elk wapen dat de fabriek verlaat,
zodat het te traceren valt. 'Een belangrijke overwinning voor Amerika's
gezinnen', vond Clinton.

Concurrenten vonden het onacceptabele overheidsbemoeienis. Maar Golden heeft
geen spijt van de koers van zijn voorganger. Veiligheid is een sterk
verkooppunt, zegt hij, en de bedrijfsresultaten bewijzen zijn gelijk.

S&W speelt bewust in op patriottisme en traditie. Dat andere nationale symbool,
de auto, wordt vooral door Japanners geleverd. Steeds meer Amerikaanse
ondermeningen produceren in China en Mexico. Maar het nieuwe bestuur hamert op
het label 'Made in the USA', zeker voor wapens voor wetsdienaren en militairen.

Van de drie miljoen tot vier miljoen wapens die jaarlijks in de VS worden
geproduceerd, een markt van zo'n 1,4 miljard dollar, is een groot deel bestemd
voor de overheid. Golden werkt met nieuwe lobbyisten in Washington, want
Defensie zal binnenkort een contract voor tien jaar sluiten met de beste bieder,
om het leger van handwapens te voorzien. Het is een potentiële order van 600
miljoen dollar. Een begin is gemaakt met een contract ter waarde van 20 miljoen
dollar: pistolen voor de politie in Afghanistan.

Overheidscontracten zijn cruciaal, maar ook gewone burgers, in het bijzonder
vrouwen, zijn in het vizier. 'Bescherming van het thuisfront', luidt een
reclameslogan. 'Vrouwen zijn het snelst-groeiende marktsegment,' zegt
marketingdirecteur Tom Taylor.

Een probleem is dat zij zich geïntimideerd voelen in wapenwinkels. 'We moedigen
verkopers aan om niet een groep kerels te laten rondhangen, die stilvallen en
staren als een vrouw binnenkomt', zegt Taylor. Want als ook vrouwen S&W omarmen,
'dan kan alles'.

Diederik van Hoogstraten

Smith & Wesson beleeft doorbraak met een snel doorlaadbare revolverHorace Smith
en Daniel Wesson wisten wel wat van wapens toen ze in 1852 een bedrijfje
startten. Ze wilden een vroege versie van het moderne, door te laden handwapen
verkopen. Maar de twee wisten toen nog niet genoeg van zakendoen. Binnen twee
jaar moesten ze de boel noodgedwongen verkopen aan ene Oliver Winchester. Zijn
achternaam staat tot op heden voor een van de grote concurrenten van Smith &
Wesson. In 1856 hadden Smith en Wesson wel succes met een nieuwe onderneming. Ze
ontwikkelden een kleine revolver die snel kon doorladen met hun eigen
Rimfire-patroon. Ditmaal waren ze slim genoeg om een patent aan te vragen. Het
was een gewelddadige tijd in de nog jonge VS: overal in het westen werd
gevochten met de indianen, van 1861 tot 1865 woedde de Burgeroorlog. De vraag
naar snelle, lichte en effectieve wapens was enorm. De onderneming groeide,
zeker toen in 1870 het eerste grote kaliber werd ontwikkelde: de Model 3. De
Amerikaanse cavalerie en het leger van de Russische tsaar gebruikten dit wapen.
Later zou de .38 Military & Police revolver volgen - 'de beroemdste revolver in
de wereld', zegt S&W. Het eerste, zeer krachtige magnum-pistool volgde in vorm
van de .357, waarna de .44 Magnum kwam: het wapen van Dirty Harry; de held
vertokt door Clint Eastwood uit de gelijknamige politiefilmserie. 'Het is een
rijke, Amerikaanse geschiedenis, waar we voorzichtig mee omgaan', zegt
S&W-topman Michael Golden. Trots wijst hij op een groen-marmeren klok in zijn
kantoor. Die was oorspronkelijk van de oprichter, zoals het koperen naambordje
'Wesson' aangeeft.

De fabricage van een 0.50-kaliber Magnum.

Oude reclameaffiche, waarin een cowboy met een wapen van Smith & Wesson
achtervolgd wordt door indianen.

LOAD-DATE: August 28, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              62 of 148 DOCUMENTS



                                 de Volkskrant

                                August 26, 2006

IEDEREEN HAD HET EROVER

BYLINE: Jean-Pierre Geelen

SECTION: het Vervolg; Pg. 26-27

LENGTH: 1821 woorden


> ACHTERGROND SONJA BAREND Ze was spraakmakend en professioneel, beschaafd en
irritant, beleefd en drammerig. De representant van de rode familie, gehaat door
Henk van der Meijden, maakte dinsdag bekend dat ze stopt. Weer een tijdperk ten
einde. Door  Jean-Pierre Geelen

Sonja stopt - ze was al een tijdje van het scherm verdwenen, maar toch kwam het
nieuws dat zij afgelopen dinsdag bekendmaakte nog onverwachts. Alweer een
tijdperk ten einde - het tijdperk van een van de meest bekeken, besproken en
controversiële programma's in de Nederlandse televisiehistorie.

Bij Sonja kwam voor het eerst een homo zijn angst voor aids toelichten, in een
tijd waarin Nederland nog slechts elf patiënten telde. Aanhangers van de Bhagwan
mochten zich verdedigen tegen het ontstane beeld van hun goeroe. Een pedofiel,
iemand met het Gilles de la Tourette-syndroom, Yolanda uit de geruchtmakende
Eper incestaffaire van 1994 - het 'amusementsprogramma' Sonja had het allemaal.

Een aflevering heette intern geslaagd als het er de volgende dag over ging bij
de slager en de groenteman. En dat ging het, vooral in de jaren tachtig.
Onvergetelijk en veelbesproken was ook de Hagenees uit het publiek aan wie Sonja
vroeg wat hij zou kiezen wanneer het ging om zijn vrouw of zijn Mercedes. Die
laatste dus, tot ontsteltenis van zijn vrouw, die naast hem zat.
Televisiekijkend Nederland had maandagochtend weer wat om over te smalen bij de
koffieautomaat. (Het huwelijk heeft niet lang meer stand gehouden, bleek jaren
later bij een terugblik in een jubileumuitzending).

Een vleugje effectbejag hoorde erbij. Regisseur Ellen Blazer: 'Sonja was vaak
heel partijdig. Dat hoorde erbij. Ze ging soms haar boekje te buiten, maar dat
maakte het spannend. De verontwaardiging was soms gespeeld. Zoals die keer bij
een club meiden die tegen bont waren. Sonja deed verontwaardigd, maar was het in
werkelijkheid hartstikke met ze eens.'

Die fragmenten zullen haar nieuwe serie over tv-geschiedenis niet halen,
verzekert haar redactie. De laatste 'Sonja' wordt geen TV-toppers. Wel een
thematische reeks over hoe televisie met bepaalde onderwerpen omging. In de
uitzending over criminaliteit gaat het bijvoorbeeld over het programma Opsporing
Verzocht. Sonja had er bij de eerste uitzending een discussie over, en haar
huidige eindredacteur Wim van Klaveren viel het onlangs bij het terugzien van de
banden op hoe open en stellig Sonja zelf gekant bleek tegen het gebruik van tv
als middel om politie en justitie te helpen was gekant. Typisch het linkse
gedachtegoed van eind jaren zeventig, begin jaren tachtig - het
opsporingsprogramma is al meer dan twintig jaar succesvol en je hoort er niemand
meer over klagen.

Na het bekend maken van haar afscheid, afgelopen dinsdag, zei Barend haar
optreden bij de uitreiking van de AKO-literatuurprijs in 1996 aan Frits van
Oostrom, waarin gasten en het voltallige publiek van de Beurs van Berlage naar
het Damrak werd verdreven vanwege een bommelding, als hoogtepunt te beschouwen.

Een ander moment waarop Barend naar eigen gevoel excelleerde, was vlak na de
moord op Fortuyn. Toen het nieuws binnenkwam moest zij een uur later het podium
op met B&W. Er werden spontaan enkele gasten geronseld, waaronder professor Bob
Smalhout en journalisten Francisco van Jole en Pieter Hilhorst. Terwijl in het
land het vuur oplaaide, bleef Barend de rust zelve, en presenteerde zij een
zinnige discussie over de moord en de implicaties.

Vakmanschap, dat zij in de loop der jaren heeft kunnen oefenen. De
Sonja-uitzending uit 1982 over 'heulen met de Privé' werd historisch, vanwege
een andere onvoorspelbaarheid: de ronduit stekelige uitvallen van Jasperina de
Jong, die het samen met haar man Eric Herfst opnam voor de beklaagde Henk van
der Meijden, tegen wie zij een thuiswedstrijd dacht te spelen. Even vermaard was
daags na de uitzending de reactie van de roddeljournalist zelf: in zijn pagina
in De Telegraaf richtte hij zich met Bin Laden-achtige bezieling tot haar met
zijn fameuze tekst: 'Smelt, Sonja, smelt.' En: 'Als in een macaber sprookje werd
je van het ene moment op het andere heel lelijk. Een boze fee wier glimlach
afstierf en wier mond hard werd als steen'.

Het was 1982, de stellingen waren nog volop betrokken: Sonja, spraakmakend en
professioneel, beschaafd en irritant, beleefd en drammerig tegelijk, was voor
velen de representant van de rode familie, die vanuit alle kanten bestreden
werd, met Jan Blokkers benaming 'gratekut' als bontste belediging.

Het programma had invloed. Soms rechtstreeks meetbaar, wanneer bijvoorbeeld een
schrijver te gast was. Ellen Blazer, jarenlang haar vaste regisseur, lachend:
'We hebben veel aan leesbevordering gedaan, ja. Een van de eerste experimenten
was begin jaren tachtig met een boekje van Harrie Jekkers: 'Tejo, de lotgevallen
van een geëmancipeerde man'. Geen grote literatuur, maar het is door die
uitzending een bestseller geworden.'

Geen wonder: kijkcijfers van vier, vijf miljoen waren geen uitzondering. Het was
zaterdagavond, Nederland beschikte slechts over drie tv-zenders. Haar vermeende
linkse drammerigheid was omstreden; bij sommigen ging het toestel zelfs uit
wanneer zij op het scherm verscheen, maar doorsnee Nederland zat voor de buis,
al was het maar om zich te ergeren.

Bruine bonensoep

Ze was op haar best tussen kijvende burgers over een controversieel onderwerp.
Die kijvende burger werd echter steeds minder zeldzaam. Zeker toen de
commerciële televisie zich op Amerikaanse wijze op het genre ging storten met
Catherine Keyl als Nederlandse Oprah en Jan Lenferink als de Jerry Springer van
de lage landen, viel er voor Sonja weinig meer te onderscheiden. Op de
commerciële tv werden taboes doorbroken waarvan je niet eens wilde weten dat ze
bestonden, met als onvergetelijk dieptepunt in Seks voor de Buch de seksuele
opwinding in een opblaasbadje met bruine bonensoep.

Naast de verandering van het tijdsbeeld en het tv-landschap was er ook de
verandering van de persoon zelf, in uiterlijk, in kleding en in aanpak. Van het
bordje op de frêle knieën bij Wie van de Drie met lang, steil haar, tot de
welbespraakte dame met het knotje die ze decennia later zou worden - een van de
weinige tv-vrouwen die het aandurfde een rimpeltje eens níet aan de botox-spuit
te onderwerpen. De mens Barend werd ouder, dat mocht gezien, en inderdaad:
milder ook, zoals we zagen.

Of, zoals Kees Fens het in deze krant eens formuleerde nadat hij haar een uur
lang op uiterst beminnelijke wijze met Hans van Mierlo in de slag had gezien:
'Een collage uit de vele praatprogramma's die Sonja heeft gemaakt, zou een
schitterende ontwikkeling te zien kunnen geven, de geleidelijke metamorfose ook
van een tijdperk: van het partijdige gesprek - vaak in grote heftigheid gevoerd
en niet over de kleinste maatschappelijke problemen - over steeds toenemende
verzachtende omstandigheden naar de grote verzoening, waarin alle mensen
medemensen zijn en dus op elkaar lijken.'

De metamorfose verliep geleidelijk, maar was onmiskenbaar. Toen aan het eind van
haar 19 jaar Sonja de stem des volks op alle zenders klonk, leek Barend er op
uitgekeken, al deelt de presentatrice die analyse niet. 'De werkelijkheid was
veel aardser', zegt ze nu. 'Ellen Blazer ging met pensioen, en toen wilde ik wat
anders gaan doen. Dat is B&W geworden.'

Het einde van haar loopbaan op televisie leek haar niet mooier te markeren dan
met een reeks over wat televisie in ruim vijftig jaar teweeg heeft gebracht.
Veertig jaar daarvan zat Sonja zelf bij de televisie. Wat heeft haar engagement
opgeleverd Weinig, al hoopt ze in haar hart dat haar amusementsprogramma (zo
noemt ze haar talkshow zelf) meer was dan wat luchttrillingen - zo schreef ze
althans in 2000 in een boek over de 75-jarige VARA. In de late
soft-porno-uitzendingen van SBS en RTL van de jaren negentig bevond de dame zich
meestal boven de heer - misschien had haar programma dat wel teweeg gebracht,
schreef ze, voor het gemak vergetend dat die programma's allemaal buitenlandse
producties waren.

Wat er uiteindelijk overbleef Tot op de dag van vandaag is ze daarover nog niet
uitgedacht, zegt ze, maar veel verder is ze nog niet: 'Het houdt me dagelijks
bezig, maar ik kan geen antwoord bedenken.'

Zeggen wat je denkt - het erfgoed van Sonja zou wel eens de aarde geweest kunnen
zijn waarop later de aanhang van Pim Fortuyn kon groeien. De presentatrice wil
er niet van weten: 'Ik heb vast bijgedragen aan de emancipatie van de gewone
man, maar de laatste jaren denk ik vaak: het mag met die mondigheid ook wel een
tandje minder.' Ze noemt een voorbeeld uit haar aanstaande reeks: daarin zet ze
jaren-vijftigbeelden van een geboorte (de onkreukbare Philip Bloemendal die de
komst van de ooievaar te Venlo aankondigt) tegenover bevallingsbeelden uit een
NCRV-serie. Sonja: 'Nooit had ik kunnen bedenken dat er nog tv zou komen waarin
mensen zich open en bloot bij een bevalling laten filmen. Nu vraag ik mij
weleens af in hoeverre ik daar zelf aan heb bijgedragen. Wij hadden ooit een
uitzending met vrouwen over hoe gynaecologen hen behandelen. Goddank werd daar
ook veel bij gelachen, maar het was een zwaar onderwerp, dat veel losmaakte. Met
die uitzending weet ik zeker dat ik heb bijgedragen aan het bespreekbaar maken
op tv van een beladen thema. Je kunt denken dat ik daarmee dus misschien ook wel
aan de wieg heb gestaan van een later programma als De Bevalling. Ik zou dat
zelf niet graag maken, en ik snap totaal niet waarom mensen eraan meewerken,
maar ik vind het ook weer niet abject. Ik blijf er trots op dat ik aan de wieg
heb gestaan van een programma dat de mondigheid vergrootte.'

Verdienste of niet, ze wordt gesteund door de wetenschap. Andra Leurdijk,
mediaonderzoeker bij TNO, verdiepte zich in het fenomeen van de talkshow: 'Rond
de moord op Fortuyn werd vaak gesteld dat de journalistiek de man in de straat
vergeten zou zijn. Ik heb dat altijd onzin gevonden: Sonja deed jarenlang niet
anders, en ze was niet de enige. Ook beladen thema's als criminaliteit, agressie
en allochtonen - Sonja had die onderwerpen allang behandeld, met de betrokken
mensen erbij. Ze had de vinger aan de pols van de tijd.'

In de jaren zeventig deed een live optreden bij Sonja Barend van Tina Turner in
pantervelletje nog een boze man uit het publiek opstaan met de noodkreet waarom
de VARA niet een gedicht van Rilke ten gehore liet brengen, in plaats van deze
schunnigheid. Feministen spoten met verf naar gasten die in hun ogen iets te
tolerant omgingen met pornografie. En begin jaren tachtig richtte Henk van der
Meijden zich in een open brief in De Telegraaf rechtstreeks tot haar met een
'smelt, Sonja, smelt!'. Terugkijken op Sonja  is terugkijken op een tijdsbeeld.
Haar programma's waren controversieel - je hield van haar of je haattte haar.
Dinsdag maakte Sonja Barend bekend dat ze stopt.

Sonja, afgelopen dinsdag

Sonja presenteert Barend en Witteman, 2001

Sonja met Joop den Uyl, 1977

Sonja met Guus Oster, 1972

Sonja Barend in 1979

LOAD-DATE: August 26, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              63 of 148 DOCUMENTS



                                 de Volkskrant

                                August 26, 2006
                                    zaterdag

Pechtolds weeskinderen groeien;
Uitvoering plannen Nationale conventie hangt af van politieke partijen

BYLINE: Philippe Remarque

SECTION: Binnenland; Pg. 2

LENGTH: 836 woorden

DATELINE: DEN HAAG


Een Kamer die veel losser komt te staan van het kabinet,  burgers die
meebeslissen: de Nationale conventie doet veelomvattende voorstellen. Maar CDA
en VVD zijn tegen.

Aan de vernieuwing van het Nederlandse politieke bestel zijn deze
kabinetsperiode heel veel woorden besteed. Maar veranderd is er vrijwel niets.

Eerst werd de tijdelijke referendumwet opgeheven. Toen sneuvelden de gekozen
burgemeester en het nieuwe kiesstelsel die D66 had afgedwongen. Voor één idee
was een meerderheid: een grotere rol voor voorkeursstemmen bij de  verkiezingen.
Maar enkele uren voordat de wet in stemming kwam, liet D66 het kabinet vallen.

Is de bestuurlijke vernieuwing na dit trieste slotakkoord van de politieke
agenda verdwenen Niet helemaal. Want ex-minister voor Bestuurlijke Vernieuwing
Alexander Pechtold mag zich nu op de fiets door Den Haag verplaatsen, twee
politieke wezen van hem leven voort. En komen ook zonder hun geestelijke vader
tot wasdom.

Het Burgerforum, waarin 140 gewone Nederlanders zitting hebben, komt binnenkort
met een advies over een nieuw kiesstelsel. En de Nationale conventie, waarin
veertien kenners en tal van adviseurs zich over het hele politieke bestel hebben
gebogen, is ook bijna klaar.

Het concept-eindrapport is reeds te vinden op nationaleconventie.nl. En daaruit
blijkt dat het denken over het Nederlandse staatsbestel allerminst stilstaat na
alle politieke terugslag. De groep, bestaande uit gerenommeerde wetenschappers
als de Groningse hoogleraar Ankersmit en de bestuurskundige Jouke de Vries, maar
ook met relatief onbekenden als de filosoof Roel Kuiper, heeft zich laten
inspireren tot een tamelijk vergaand programma van verandering.

Als deze ideeën worden uitgevoerd, ziet de Nederlandse politiek er anders uit:
een Kamer die veel losser komt te staan van het kabinet, een premier die meer
macht krijgt, burgers die meebeslissen in bindende referenda en tot
gemeenschapszin worden gestimuleerd. Alleen over de gekozen premier was de
conventie verdeeld.

De opzet van Pechtold lijkt geslaagd. Juist omdat de gevestigde politiek er maar
niet in slaagde veranderingen door te voeren, hoopte hij op een doorbraak door
een groep vrije denkers van alle gezindten bij elkaar te zetten. 'Het werkte
heel verfrissend', zegt een van hen, Jouke de Vries. 'Ik vind het heel mooi dat
wij uitspraken doen op punten die hiervoor zeer omstreden waren. Het is een goed
stuk, er komt echt iets uit.'

Maar hoe fraai de lijst met aanbevelingen er ook uitziet, het is lang niet zeker
dat ze ooit worden uitgevoerd. Want het zijn opnieuw de politici die moeten
beslissen. 'Wat de politiek ermee doet, is afwachten', geeft De Vries toe.
Bestrijding van de bureaucratie vindt iedereen goed, maar veranderingen in het
politieke stelsel blijven omstreden.

Premier Balkenende zei vrijdag dat 'de partijen mogen bepalen wat ze met het
advies doen in de formatie.' Als Balkenende zelf aan de formatietafel zit, zal
dat niet veel zijn. Het CDA wijst in zijn programma het referendum en andere
vernieuwingen vierkant af. Alleen een ander kiesstelsel wil het wel.

Bij de VVD lijkt het niet veel anders te zijn. Ja, de partij stelt voor om het
aantal Kamerzetels van 150 tot 100 terug te brengen. Maar het referendum en de
gekozen formateur, omstreden zaken die in het Liberaal Manifest stonden en door
de vernieuwer Van Aartsen werden bepleit, staan niet meer in het nieuwe
verkiezingsprogramma.

Bij de PvdA ligt dat anders. Die partij heeft vorig jaar het tamelijk radicale
rapport-Andeweg over bestuurlijke vernieuwing aangenomen. De sociaal-democraten
zullen in hun partijprogramma dan ook voorstellen doen in de geest van de
Nationale conventie, melden bronnen.

Jouke de Vries heeft de hoop niet verloren. Veel van de aanbevelingen van zijn
conventie zijn relatief eenvoudig door te voeren, daar is speciaal op gelet.
'Een deel van dat programma zal doorsijpelen in de kabinetsformatie', verwacht
hij.

Enkele veranderingen die de Nationale conventie aanbeveelt om het vertrouwen van
de burger in de politiek te herstellen: Burgers krijgen rechtstreekse invloed
door bindende, correctieve referenda en speciale burgerfora. De Tweede Kamer
bestuurt minder mee en vertegenwoordigt meer: vervanging van de vaste
Kamercommissies door tijdelijke themacommissies, parlementaire enquêtes om
problemen in kaart te brengen, een uitgebreide verantwoordingsdag, rechtstreeks
contact tussen Kamer en ambtenaren, inperking van de ministeriële
verantwoordelijkheid. Formatie: de Kamer benoemt de formateur en hoort
kandidaat-ministers, regeringsakkoord blijft beperkt. De premier moet een
'aanwijzingsbevoegdheid' zoals van de Duitse kanselier krijgen en de agenda van
de ministerraad geheel bepalen.  Een Constitutioneel Hof toetst wetten aan de
Grondwet. Een speciale 'minister X' gaat in een 'operatie-Kafka' bureaucratie en
regelgeving te lijf. Meer greep van de Tweede Kamer op Europese regels.
Verplichte maatschappelijke werkstage voor 17-jarigen. Belastingvoordeel voor
mensen en bedrijven die zich inzetten voor de publieke zaak.

LOAD-DATE: August 26, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              64 of 148 DOCUMENTS



                                 de Volkskrant

                                August 26, 2006
                                    zaterdag

De eenzame jaren zijn voor Wilders voorbij;
Geert Wilders presenteert in de Amsterdamse RAI de  kandidaten voor de lijst van
de Partij voor de Vrijheid

BYLINE: Raoul du Pré

SECTION: Binnenland; Pg. 3

LENGTH: 722 woorden

DATELINE: AMSTERDAM


Na twee jaar in de Kamer een  eenmansfractie te hebben gevormd, heeft Geert
Wilders zijn toekomstige fractiegenoten voorgesteld. De partij trappelt van
ongeduld.

Geert Wilders straalt. Het is voor hem een glorieus moment. Na twee eenzame
jaren in de Tweede Kamer, weggestopt in een zwaarbeveiligde uithoek in de nok
van het gebouw, kan hij Nederland vrijdag eindelijk laten zien dat hij meer is
dan een eenmansbeweging. 'Onze grote voorman, Geert himself', zoals de
spreekstalmeester hem aankondigt, wordt in de Amsterdamse RAI binnengehaald in
een zaaltje vol dolenthousiaste partijgenoten en aanhangers. Prominent aanwezig
zijn de zestien mannen en vrouwen die met hun namen aan de top van zijn
kandidatenlijst prijken.

Glimmend van trots scharen de kandidaten van de Partij voor de Vrijheid zich op
het podium één voor één achter hun leider. 'Stuk voor stuk mensen die spreken
namens de gewone man en vrouw', zegt Wilders. Stuk voor stuk mensen bovendien
die beseffen dat de tijd rijp is 'voor een beter, fatsoenlijker Nederland, dat
trots is op zijn eigen dominante cultuur'.

Het programma is bekend: een immigratiestop, meer onderwijzers, kleinere
scholen, meer handen aan het bed, lagere belastingen, de AOW-uitkering omhoog.
Elke kandidaat heeft er wel iets van zijn gading in gevonden. Televisieregisseur
Geert Tomlow, die werkte voor onder meer de VARA, gaat optreden tegen alle
vormen van geldverkwisting door de overheid. Oud-generaal Peter Paul
Sonnenschein wil 'fatsoen en discipline' terug in het land. Advocaat-generaal
Raymond de Roon van het Amsterdamse gerechtshof 'weet wat er mis is met
justitie'.

Een opvallende verschijning is dierenbeschermer en bekende Limburger Dion Graus,
bekend van zijn tv-programma Beesten met Dion. Hij gaat zorgen voor hogere
straffen voor dierenbeulen. 'Want elke asociaal die een hond in elkaar schopt,
staat nu binnen 24 uur weer op straat.'

Hélène Boot, tot voor kort VVD-raadslid in Heerenveen, wil een 'slanke,
efficiënte overheid'.

Boot bekent dat ze een nachtje wakker heeft gelegen voordat ze besloot met
Wilders in zee te gaan. Ze is zich bewust van de agressie die mogelijk ook haar
zal treffen. 'Maar als we in dit land al opzij gaan voor dreigementen, kunnen we
wel inpakken met z'n allen.'

Barry Madlener, nu nog raadslid voor Leefbaar Rotterdam, ziet in Wilders de
meest geloofwaardige erfgenaam van Pim Fortuyn. Geloofwaardiger dus dan zijn
eigen Rotterdamse aanvoerder Marco Pastors, die de beoogde samenwerking met
Wilders zag mislukken. 'Geert heeft zijn zaakjes het beste voor elkaar. Hij is
al twee jaar intensief met de voorbereiding bezig. Dit is zeker geen haastklus.'

Van de kandidaten is alleen de nummer twee, oud-LPF'er Fleur Agema, zeker van
van haar notering. De anderen moeten nog enkele weken wachten tot ze weten waar
ze aan toe zijn.

Ook de voorman zelf trappelt van ongeduld. De posters zijn gedrukt, petjes en
pennen liggen klaar, evenals de Amerikaanse borden die zijn aanhangers omhoog
houden. Dat de partij het in de meeste peilingen vooralsnog met minder dan een
handvol zetels moet doen, kan Agema allerminst ontmoedigen. 'Wilders is de man
die doorgaat waar anderen afhaken.' Ze geeft hem een paar bokshandschoenen. Die
zal hij nodig hebben, denkt ze. 'Want de bel voor de laatste ronde in dit land
heeft geklonken.'

Oud-minister Hilbrand Nawijn maakte vrijdag de hoofdpunten bekend van zijn
Partij voor Nederland. De oud-LPF'er, die sinds kort in de Tweede Kamer een
tweemansfractie vormt met voormalig LPF-fractievoorzitter Gerard van As, richt
zich in de komende verkiezingscampagne vooral tegen verdere verspreiding van de
islam in Nederland. Als het aan de PvN ligt, wordt het islamitisch onderwijs
afgeschaft, worden hoofddoeken in publieke functies verboden, komt er een
bouwverbod voor moskeeën en kan Turkije geen lid worden van de Europese Unie.
Nawijn pleit verder voor goedkopere benzine, behoud van de hypotheekrenteaftrek,
lagere belastingen voor iedereen, gratis openbaar vervoer, minder ambtenaren,
invoering van de sociale dienstplicht en respect en betere zorg voor ouderen.
Bij moorden en zedendelicten wil hij verplicht grootschalig DNA-onderzoek in de
omgeving van het misdrijf. Het programma wordt nog uitgewerkt. Dat geldt ook
voor de kandidatenlijst.

Geert Wilders en zijn toekomstige fractieleden van de Partij voor de Vrijheid.

LOAD-DATE: August 26, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              65 of 148 DOCUMENTS



                                 de Volkskrant

                                August 26, 2006

Huizenmarkt is gemangeld door regels

SECTION: het Betoog; Pg. 7

LENGTH: 573 woorden


Wie is er nou eigenlijk bang voor 'Belgische toestanden' op de huizenmarkt en
waarom (Voorpagina, 21 augustus) Het lukt mij niet  mijn Belgische schoonfamilie
uit te leggen hoe de Nederlandse koopwoningenmarkt in elkaar steekt.

In hun ogen worden wij gemangeld tussen een te strenge regelgeving aan de ene
kant, en het monopoly van de projectontwikkelaars aan de andere kant. En
intussen presteert Nederland het om sinds de Tweede Wereldoorlog met een tekort
aan huizen te zitten - en met huizenprijzen die intussen tot in het belachelijke
gestegen zijn.

Als ik zo'n artikel lees over goedkoper zelf een huis bouwen, bekruipt mij een
angstig vermoeden: onze Nederlandse woningmarkt is niet ondanks, maar dankzij de
inspanningen van de projectontwikkelaars zo verpest geraakt.

Zij zijn degenen 25 tot 40procent van de nieuwbouwprijs opstrijken zonder dat
daar een inspanning van betekenis tegenover staat. En dat onder het toeziend oog
van onze overheid.

Laat ze toch ophoepelen, al die zakkenvullers, en hun vriendjes bij de overheid
erbij. Dan kunnen mijn vrouw en ik - beiden rond de veertig met een deeltijdbaan
- misschien ook nog eens een start maken als huizenbezitter. Als dat dan
'Belgische toestanden' zijn, vind ik het best!

Nieuwegein Frits Jongbloets

Peter Noordanus schrijft dat de door de overheid gecreëerde schaarste op de
woningmarkt en niet de grondprijsontwikkeling de kern is van de oorzaak van de
verdubbelde huizenprijs (Forum, 18 augustus).

Hij maakt een fout door oorzaak en gevolg te vergelijken. Schaarste op de
woningmarkt zou namelijk voor hogere grondprijzen kunnen zorgen. Een
huizenbouwer die grond bezit waarop hij woningen wil bouwen en verkopen, zal bij
het bepalen van de verkoopprijs - de 'vrij-op-naam-prijs' - de waarde van de
omliggende woningen in acht nemen. Indien van de verkoopprijs de bouwkosten
worden afgetrokken, houd je de zogenaamde 'residuele' grondwaarde over. Hiervan
worden de grondkosten en voorzieningen betaald en hierin zit ook de winst (het
residu).

Deze winst kun je min of meer beschouwen als grondprijs. De bouwkosten zijn
beperkt gestegen en dus is de verdubbeling van de prijs van nieuwbouwwoningen
toe te schrijven aan de stijging van de grondprijs.

Amsterdam Jakko Jan Leeuwangh

Verkopende makelaars plegen vaak bedrog met het aantal vierkante meters van een
woning (Economie, 1 augustus).

Zolang kopers nog blind een verkopende makelaar vertrouwen, blijft hij
sjoemelen. Niet alleen met het woonoppervlak, maar ook door geen informatie te
geven over bestemmingsplan, geluidshinder, kwaliteit van de woning. Hij dient de
belangen van de verkoper.

Als kopers niet doorvragen, zal hij die informatie ook niet verzamelen. Laten
kopers alleen met een makelaar onderhandelen als die het woonoppervlak
omschrijft volgens de NEN-methode van het nationale normalisatie instituut. Dan
is er geen twijfel mogelijk over wat bruto, netto en tarra is. Geeft hij die
niet, dan doe je een briefje in de bus van zijn klant. Die betaalt hem voor zijn
diensten.

Landsmeer Ben van den Bos

Uitgangspunt bij het bouwen moet zijn dat gewone burgers voorrang hebben op
commerciële bedrijven.

Tevens moeten zij het grondrecht hebben om zelf het eigen huis te bouwen zoals
zij dat willen. Dat betekent dat de hele bouwbureaucratie voor gewone woonhuizen
moet worden afgeschaft.

Maar omdat dat de bouwbureaucratie in het belang van de overheid is, zal dat wel
niet gauw gebeuren.

Dongen M. Schenkels

Nieuwbouw in Putten

LOAD-DATE: August 26, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              66 of 148 DOCUMENTS



                                 de Volkskrant

                                August 26, 2006

Dat vierentwintig jaar publieke dienst zo moest eindigen

BYLINE: DOOR RAOUL DU PRÉ EN PHILIPPE REMARQUE

SECTION: Het Vervolg; Pg. 26

LENGTH: 590 woorden


Spannende tijden  voor  Kamerleden.  Mogen ze door of vliegen ze eruit Troost
voor de afvallers:  de kans  zelf  hun geheel vrijwillige vertrek aan te
kondigen.

DOOR RAOUL DU PRÉ EN PHILIPPE REMARQUE

Stel, u werkt bij een bedrijf waar regelmatig een lijst van medewerkers wordt
gemaakt. Hoe hoger u komt, hoe meer kans u maakt om uw baan te behouden. Wreed,
zegt u Voor een Tweede-Kamerlid is het realiteit. En dit zijn de spannendste
weken. Wordt het nog vier jaar politieke glorie of een haastige zoektocht naar
een baan als gewone burger Voor de backbencher is de zomer dit jaar geen
rustperiode, maar een emotionele achtbaan.

Eerst het moeilijke gesprek met de kandidatencommissie: 'Mijn voorstel voor meer
koeien in de wei werd opgepikt door TV West.' Vervolgens het geruchtencircuit:
'Je staat tussen de 30 en de 40'. Dan de bijl: 'Het is plaats 57 geworden'. Want
het kan zomaar gebeuren dat nieuwkomers een zittend Kamerlid van de lijst duwen.
Gelukkig biedt het politieke bedrijf de afvallers één genade: de partijleiding
geeft hun doorgaans tijdig een indicatie. Zo kunnen ze zelf hun vertrek aan het
publiek melden. En erbij zeggen dat het geheel vrijwillig is.

Dus als u dezer dagen de radio aanzet of de krant openslaat, moet u niet
verbaasd zijn als u mooie ferme zinnen tegenkomt, die soms echt waar zijn.

'Het is na 4,5 jaar wel mooi geweest.' (Nirmala Rambocus, CDA)

'Geloof me, it's my decision.'(Varina Tjon A Ten, PvdA)

'Ik kies voor een carrière, in China.' (Annette Nijs, VVD)

'Ik stap fris en fruitig over naar het bedrijfsleven.' (Bibi de Vries)

Jammer dat er altijd mensen in of rond de partijtop zijn die hun mond niet
kunnen houden en licht werpen op het geheime beslissingsproces. Zo kunnen wij u
vertellen dat Nijs de waarheid spreekt, maar dat Bibi de Vries niet meer door
mócht gaan van haar partij. En dat Kamervoorzitter Weisglas zo slecht lag in
eigen kring dat een voortzetting van zijn functie er niet in zat.

Weisglas vond het verschrikkelijk dat dit, bevestigd door zijn eigen
fractiegenoten, in de krant kwam. Niemand die zo trots is op zijn functie. Dat
24 jaar publieke dienst zo moest eindigen, jammerde de voorzitter de volgende
dag. En het was helemaal niet waar! Van de Volkskrant-verslaggevers, dit keer
aangetreden voor een interview over Weisglas' terugblik, eiste hij een
uitspraak: geloofden ze hem of zijn liegende partijgenoten Wij lieten dat liever
in het midden. Maar Weisglas weigerde een interview te geven aan iemand die hem
niet geloofde. Wij pakten ons opname-apparaatje in en mopperden. Weisglas: 'Hoe
durf je zo'n toon aan te slaan tegen de Voorzitter van de Tweede Kamer der
Staten-Generaal'

Het is allemaal menselijk en begrijpelijk. Des te groter is onze bewondering
voor Godelieve van Heteren, de linkse weirdo uit de PvdA-fractie, die tegen de
Uruzgan-missie stemde. Van Heteren gaf in Trouw openlijk toe dat ze wel door had
gewild, maar niet mag van de baas. Ze bood ook nog een eerlijke blik op de
verborgen hel die het gesprek met de politiek leider voor velen moet zijn :
'Wouter ziet me niet zo zitten. Hij vindt dat ik een denktank op moet richten,
of directeur van De Balie moet worden.'

Wat zou Wouter Bos tegen De Balie hebben

Citaat van de week: 'Ik ga niet met modder gooien, zoals Mat Herben (...) Met
Herben is het precies als bij het Pol Pot-regime: iedereen die intelligenter is
dan hij, die zijn kop gaat eraf (...) In het huidige partijbestuur regeren de
drie o's: onnozelheid, onachtzaamheid en onwetendheid.' Gerard van As licht zijn
vertrek uit de LPF toe, in het AD.

LOAD-DATE: August 28, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              67 of 148 DOCUMENTS



                                 de Volkskrant

                                August 25, 2006

Smuigerdjes en lichtgeraakte loenen;
Maarten 't Hart begeeft zich met ouderwetse taal in het Maassluis van de 18de
eeuw

BYLINE: Wineke de Boer

SECTION: Cicero; Pg. 20-21

LENGTH: 965 woorden


De nieuwe roman van Maarten 't Hart, Het psalmenoproer, is een authentieke, uit
de Zuid-Hollandse klei getrokken Maassluizer roman. De plaats van handeling is
ons dus bekend, de hoofdpersoon is een zachtaardige man die houdt van de natuur
en die de voorkeur geeft aan klassieke muziek boven kerkgezang. In de
gereformeerde kerk wordt de zondige mens als vanouds in ellenlange preken
verdoemd.

In deze roman gaat 't Hart echter niet terug naar het Maassluis van zijn jeugd,
of dat van zijn vader, maar naar het Maassluis van de 18de eeuw. Door dit
gegeven kan 't Hart zich hier, meer dan gewoonlijk, te buiten gaan aan
wanstaltige predikanten, ellenlange donderpreken en citaten uit de Schrift. De
invloed van de kerk was in die tijd immers veel groter dan tegenwoordig.

Uit de verantwoording achterin blijkt dat hij uitvoerig onderzoek heeft gedaan
om zijn 'documentaire roman' te schrijven. Hij citeert bijvoorbeeld letterlijk
uit bewaard gebleven notulen van vergaderingen van visserijcolleges en schout en
schepenen. In zijn verantwoording geeft de schrijver toe dat het plechtstatige
taalgebruik van toen de leesbaarheid niet bevordert, maar omwille van de sfeer
heeft hij ervoor gekozen om er geen hedendaags Nederlands van te maken.
'Bovendien', bekent hij, 'heb ik een groot zwak voor dat ouderwetse
taalgebruik.'

Dat laatste wisten we al uit, bijvoorbeeld, Lotte Weeda, zijn vorige,
eigentijdse roman waarin de geitjes 'smartelijk' jammeren, het plaatsje
'luisterrijk' is, de hoofdpersoon 'pardoes' op zijn mond wordt gekust en een
vrouw een 'rood jakje' draagt. In Het psalmenoproer kan 't Hart zich wat
ouderwets taalgebruik betreft helemaal uitleven. Dus wemelt het van de stinkende
smuigerdjes, prikkenbijters, lichtgeraakte loenen, heetgebakerde pluggen,
gramstorig grauw, lichtmissen en sedentieuze deuntjes, wordt er gediverteerd,
opgebracht en gesoulageerd, en is er nauwelijks vleselijke conversatie. De
eerste vijftig bladzijden is het bijna alsof je een andere taal leest, maar
daarna ben je gewend aan die vreemde maar prachtige woorden en de trage cadans
van dat ouderwetse Nederlands. En kun je je voorstellen hoe 't Hart zich bij het
schrijven heeft zitten verkneukelen.

De titel van de roman verwijst naar de onlusten van 1775 en 1776 die ontstonden
na een voorstel om de psalmen op een andere, iets snellere wijze te zingen. In
1776 wordt de nieuwe zingtrant bij wijze van proef in de Groote Kerk te
Maassluis ingevoerd. Voor het gewone volk, dat er in de tien voorgaande jaren
door de teruglopende haring- en kabeljauwvangsten materieel sterk op achteruit
is gegaan, is de nieuwe manier van zingen aanleiding om tegen het gezag in
opstand te komen.

Die opstand begint met het verstoren van de kerkdienst en loopt uit op een
plundering. Tweehonderd jonge mannen en vrouwen - timmerlui, haringkakers,
nettenboetsters - trekken langs de huizen en de nerinkjes van de voorstanders
van de nieuwe zang, dringen naar binnen, slaan alles kort en klein en sleuren
vrouwen aan hun haren naar buiten. Een slachtoffer schrijft aan prins Willem V,
wiens hulp wordt ingeroepen om de opstand te bezweren: 'Schier allen onder hen
togen aan 't zuipen van al mijn fijne wijnen welke zij, daar men de glazen reeds
verbrijzeld had, uit hunne uitgetrokken, beslikte puntschoenen slobberden.'

Te midden van dit tumult blijft het huis van de schepen en reder Roemer
Stroombreker gespaard. Stroombreker, die, hoewel zijn naam anders doet
vermoeden, geen partij kiest maar in deze psalmentwist juist een compromis
voorstelt, zou willen dat hij zich het leven niet zo liet aanleunen, en dat hij
wat opstandiger was. Rond dit personage is de roman opgebouwd: we volgen hem
vanaf het moment dat hij er als jongetje door zijn moeder op uit wordt gestuurd
om een stuk heilbot bij hun oude dienstmeid te brengen, tot aan zijn dood in
1811 na een bezoek van vissers aan koning Napoleon in het Paleis op de Dam te
Amsterdam, dat trouwens echt heeft plaatsgevonden.

Het rederszoontje Roemer wordt hopeloos verliefd  op de roodharige dochter Anna
van het domestiekje dat de vis aanpakt. Maar braaf gehoorzaamt hij zijn moeder
en trouwt, zoals lang geleden is afgesproken, de zeer grote Diderica
Croockewerff, omwille van de twee haringschepen die ze inbrengt. Tot vleselijke
conversatie komt het niet: Roemer wordt zo misselijk van de 'wanstaltige walm,
de verpletterende stank van de bedorven heilbot' die opstijgt uit de
schaamstreek van Diderica, dat zijn lid zich schielijk terugtrekt elke keer
wanneer hij die ruikt.

Er zitten wel meer van dit soort kostelijke scènes in Het psalmenoproer, waarin
het komische het wint van het tragische. Maar soms is de humor te belegen:
Diderica die in een kruiwagen te kerke gaat omdat ze te zwaar is om zelf te
lopen, de koddige rijmpjes en gesprekken over de gebeurtenissen. Niet grappig,
maar wel onvergetelijk is het hoofdstuk waarin de vloed zo hoog komt dat de
schepen loskomen van de meerpalen, Maassluis in dobberen en daar vastlopen
wanneer het water weer zakt.

Tegen de achtergrond van dit soort levendig beschreven gebeurtenissen blijft de
rechtschapen Roemer een wat bleke figuur. Je snapt zijn zorgen om zijn
buitenechtelijke zoon - resultaat van een vrijpartij met Anna, die heel wat
daadkrachtiger is dan hij -, je snapt dat hij liever onbezonnen was en spijt
heeft van alles wat hij nooit deed. Dat is Roemers tragiek. Maar hij blijft zo'n
brave, sympathieke burgerman dat dit je na een tijdje begint te ergeren.

Wineke de Boer

Maarten 't Hart: Het psalmenoproerDe Arbeiderspers288 pagina's? 18,95ISBN 90 295
6408 3 De Arbeiderspers288 pagina's? 18,95ISBN 90 295 6408 3

De Maassluizer Veerstraat met de 'Breede Trappen', een geschenk van de rijke
Govert van Wijn in 1732. De Monsterse sluis werd in 1889 een schutsluis,
waardoor de trappen moesten verdwijnen.

LOAD-DATE: August 25, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              68 of 148 DOCUMENTS



                                 de Volkskrant

                                August 21, 2006
                                    maandag

Wilders wil verbod op dubbele nationaliteit

SECTION: Binnenland; Pg. 3

LENGTH: 414 woorden

DATELINE: DEN HAAG


Kamerlid Geert Wilders, voorman van de Partij voor de Vrijheid, wil per direct
een verbod op dubbele nationaliteiten. Dit betekent dat Marokkaanse baby's die
in Nederland zijn geboren geen Nederlands paspoort krijgen. Zij hebben voortaan
slechts één nationaliteit: de Marokkaanse.

Wilders noemt de maatregel in zijn verkiezingsprogramma. Hij hoopt zo Marokko
onder druk te zetten. Dat land blijft Marokkaanse nationaliteiten aan
Nederlanders verstrekken, zonder de mogelijkheid te bieden hiervan af te zien.
De Nederlandse regering vindt dubbele nationaliteiten juist ongewenst; die
zouden de inburgering bemoeilijken.

Wilders wil ook een immigratiestop van vijf jaar op niet-westerse allochtonen,
een maximumaantal van vijfduizend asielzoekers per jaar en een bouwstop van vijf
jaar voor moskeeën en islamitische scholen.

Alleen mensen met een Nederlands paspoort krijgen wat hem betreft stemrecht en
vreemdelingen komen pas na tien jaar in aanmerking voor een Nederlands paspoort.
Gedurende die tien jaar krijgen ze geen uitkering.

Wilders, die in 2004 uit de VVD stapte en als onafhankelijk Kamerlid verder
ging, doet op 22 november voor het eerst zelfstandig mee aan de verkiezingen.

Hij staat een conservatieve koers voor met een sterke nadruk op Nederlandse
normen en waarden.

Wilders' Partij voor de Vrijheid wil een bindend referendum over de euro, de
Eerste Kamer afschaffen en stoppen met VN-vredesmissies. In het hele land mag
preventief worden gefouilleerd en misdadigers en mensen die frauderen met
uitkeringen worden harder aangepakt.

Automobilisten krijgen van het voormalige VVD-Kamerlid warme aandacht. 's Nachts
mag op snelwegen 140 kilometer per uur worden gereden, de trajectcontroles
worden afgeschaft en rekeningrijden wordt niet ingevoerd.

Net als de regeringspartijen laat Wilders financiering van de AOW en de
hypotheekrenteaftrek ongemoeid. Hij trekt zelfs een miljard extra uit voor de
AOW en speelt zestien miljard euro vrij voor lastenverlichting.

Hij wil dit financieren door te schrappen in het aantal ambtenaren, fors te
bezuinigen op ontwikkelingshulp en de afdracht aan Europa af te schaffen.

Komende vrijdag presenteert Wilders zijn kandidatenlijst. Volgens hem staan daar
bewust geen prominente Nederlanders op. 'Ik heb gekozen voor kandidaten die
actief zijn in de maatschappij. Die weten wat er leeft onder de mensen. Het zijn
geen mensen die al jaren rondlopen onder de Haagse kaasstolp, maar gewone
burgers die zullen uitgroeien tot volksvertegenwoordigers.'

LOAD-DATE: August 21, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              69 of 148 DOCUMENTS



                                 de Volkskrant

                                August 17, 2006
                                   donderdag

Watertrappelen

SECTION: Forum; Pg. 9

LENGTH: 865 woorden


Marokkaanse Marokkanen en Europese Marokkanen blijken zich in de publieke
ruimte, bijvoorbeeld een zwembad, heel verschillend te gedragen.

Tien kilometer buiten Meknes is een zwembad dat wat exclusiever is dan het
doorsnee publieksbad, het kost je 35 dirham, drieënhalveeuro, om binnen te
komen. Er zijn ligstoelen om het zwembad, er is een grasveld bij, er is een
restaurant en er is een hamam voor mannen en een voor vrouwen. Het complex, dat
Aïn Salama heet, wordt omringd door heuvels - van het voorjaar waren die nog
groen, nu zijn ze geel. Er is bij het zwembad ook een parkeerplaats en in deze
tijd, hoogzomer, staan daar veel auto's met een Nederlands, Frans, Spaans of
Belgisch kenteken - auto's van Europese Marokkanen. De Marokkaanse Marokkanen
zeggen: de hmir, de ezels, zijn gekomen, in plaats van ezels noemen ze ze ook
wel les vacances, de vakantiegangers, wat iets vriendelijker klinkt. Het zouden
er ruim een miljoen zijn, deze vakantiegangers, genoeg om op te vallen.

In Meknes zelf is ook een groot buitenbad dat Silm heet, hier is de entree 10
dirham, één euro, en hier vind je vooral de Meknessi zelf. Dit zwembad is voor
het gewone volk, voor wie 10 dirham misschien niet veel is maar ook niet niets
en dat, belangrijker misschien nog, geen auto heeft om naar een zwembad buiten
de stad te rijden. Het is er druk en het is er minder schoon dan in Aïn Salama.

De vakantiegangers gaan liever niet naar dit soort volkse baden. Ze betalen
graag wat meer, boze tongen beweren dat zij vooral willen laten zien dat zij
meer kunnen betalen, zij zijn immers geen Marokkanen meer maar Europeanen, en
adel verplicht.

In dat wat luxere Aïn Salama buiten Meknes waren een stuk of vijf jongens, jaar
of 18, die luidruchtig met elkaar bezig waren en in ieder geval de voortdurende
aandacht van de badmeesters op zich gericht wisten - zo te horen waren het
Franse Marokkanen. Die badmeester deed niets, hij keek alleen maar, hij was van
hun leeftijd maar het was duidelijk dat hij zich ergerde.

Die jongens praatten te hard, sprongen van elkaars schouders en dan te dicht op
andere badgasten, gingen met z'n vijven naast elkaar aan de rand van het bad
liggen, in het water, om met hun benen hard te trappelen, wat een golfslag in
het hele bad veroorzaakte, het bad is niet zo groot. De jongens hadden ook wel
in de gaten dat niet iedereen evengoed kon zwemmen, dat de mensen daar last van
hadden, maar dat was juist leuk.

Kort daarvoor was ik in Silm geweest, dat meer volkse bad van Meknes, maar dit
gedrag, hoewel het daar veel drukker was en er vooral veel meer jongeren
rondliepen, had ik daar niet gezien. Niemand daar, zo leek het, was naar het bad
gekomen om te zieken, om zichzelf te manifesteren, om anderen die men niet kende
te laten weten: hier ben ik, zie je mij wel Men was er gekomen om te zwemmen, om
zich te vermaken, groepjes jongens waren met elkaar bezig en lieten anderen
links liggen, want van die anderen hadden ze niks nodig.

Die jongens in Aïn Salama daarentegen 'zochten de grenzen op', en hadden
anderen, die zij niet kenden, nodig om zich te vermaken, zij waren op zoek naar
spanning. Een middag in het zwembad betekende voor hen: een middag lang aandacht
trekken. Het was doen waar je zin in had, doorgaans te dicht bij die anderen, en
vooral veel en overdreven hard lachen. Toen ze het aan de stok kregen met een
vrouw van een jaar of 35 die voor haar dochtertje opkwam, was voor de badmeester
die al die tijd al geërgerd had zitten toekijken de maat vol en nam hij de vijf
jongens, die met verontwaardigde gebaren hun vermeende onschuld kracht
bijzetten, mee naar de uitgang. Hij had ze ongetwijfeld graag buiten de deur
gezet maar er was personeel bij de uitgang dat besloot ze nog een kans te geven,
en het groepje keerde terug naar het bad.

Marokkaanse Marokkanen zijn bescheiden mensen, ze houden zich bezig met hun
eigen zaken. Het laatste wat ze zullen doen is de openbare ruimte voor zichzelf
opeisen, ze hebben het niet nodig de blik van anderen op zich gericht te weten.
Ze zoeken de confrontatie niet, ze dagen niemand uit. Ze hoeven zich niet te
meten met autoriteiten of met willekeurige omstanders. Aan dat soort spanning
hebben ze geen behoefte.

Waarom doen sommigen van de Europese Marokkanen dat dan wel Lang niet allemaal,
dat zeg ik niet, maar het zijn er genoeg om opgemerkt te worden. Marokkaanse
Marokkanen denken dat deze vakantiegangers willen opvallen, gezien willen
worden, omdat ze vinden dat ze 'groot' zijn, belangrijk. Daarom ook denken ze in
Marokko te kunnen doen en laten wat ze willen, te hard rijden, muziek keihard
aan, dronken achter het stuur, ruzie zoeken.

Volgens de Marokkaanse Marokkanen hebben deze vakantiegangers ook problemen in
Europa omdat niemand daar erkent dat ze groot zijn. Ze wonen nu in Europa, ze
hebben alle papieren, zijn dus Europeaan en hebben het gemaakt, waarom bevestigt
niemand dan dat ze groot zijn, waarom blijven ze maar gezien worden als die
kleine Marokkanen, die er niet toe doen

De Marokkaanse Marokkanen hebben het niet op deze vakantiegangers en zeggen: als
we zo worden, ons zo gaan gedragen, willen we niet eens naar Europa. De
redenering is niet vrij van afgunst, maar onzin is het evenmin.

LOAD-DATE: August 17, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              70 of 148 DOCUMENTS



                                 de Volkskrant

                                August 16, 2006
                                    woensdag

Spellingsregels in het Groene Boekje zijn niet volledig

SECTION: Forum; Pg. 11

LENGTH: 611 woorden


Wie deze zomer het Groene Boekje koopt, maakt kans op een reis naar Groenland.
De uitgever van het boekje meldt dit op de website groeneboekje.nl. Het is een
voor de hand liggende prijskeuze zou je denken, ware het niet dat Groenland
vooral wit is. Ongeveer 80 procent van het land is bedekt met sneeuw en ijs. Ik
hou hetzelfde percentage aan voor de mensen die zeggen dat ze spellen volgens
het Groene Boekje terwijl ze ongemerkt spellen volgens de witte spelling. Ze
schrijven: persé, pro deo, barbecuen, geleast, appèl, Middeleeuwen,
tiensecondenlijm, puntenloos en gedachtengang; allemaal schrijfwijzen die fout
zijn volgens het Groene Boekje maar goed zijn volgens het Witte Boekje.

Groen spelt: per se, pro Deo, barbecueën, geleaset, appel, middeleeuwen,
tiensecondelijm, punteloos en gedachtegang. De laatste drie voorbeelden hebben
te maken met de regeling voor de tussen-n.

Een maand of twee geleden legde iemand van de spellingcommissie van het Groene
Boekje die regeling nog eens uit op de tv. Hij besloot zijn uitleg met de
opmerking dat kinderen die niet snapten wat hij net verteld had, op school maar
een jaar teruggezet moeten worden. Als leraar zou je toch meteen van kleur
verschieten en wit gaan spellen, ook al is de groene spelling dan zogenaamd
verplicht voor het onderwijs. Maar wat moet het onderwijs met spellingregels als
de volgende: 'Een bijwoord dat is samengesteld uit voorzetselbijwoorden,
schrijven we in één woord. Maar een voorzetselbijwoord schrijven we niet vast
aan een voorzetsel dat behoort bij een woordgroep rond een zelfstandig
naamwoord.'

Wie kan hier een touw aan vastknopen Of citeer ik nu niet verantwoord en zou ik
ook de voorbeelden moeten geven die er in het Groene Boekje bij staan Nou
vooruit, laat ik één voorbeeld geven: 'Het staat vanboven.' En dat voorbeeld wil
ik ook nog wel een keer herhalen: 'Het staat vanboven.'

Het Groene Boekje is een soort van klucht. Daar moet of kun je om lachen, maar
het is natuurlijk niet de bedoeling dat het nagevolgd wordt. En dat de
Nederlandse Taalunie als verantwoordelijke voor dat boekje zo haar best doet om
de zaak anders voor te stellen, hoort bij de klucht, al beseft de Taalunie dat
zelf nog niet helemaal.

Maar het is intussen natuurlijk wel goed dat het Witte Boekje er is. Want er
moet wel elke dag ook serieus gespeld worden. Spellingregels die te snappen zijn
en een bruikbare woordenlijst zijn dan wel handig. Bovendien moeten de regels
volledig zijn. Bij groen is dat vaak niet het geval. Ik weet dat de
spellingcommissie van het Groene Boekje wel een regel heeft geformuleerd voor
aanduidingen als pietje precies en piet snot, maar dat ze vervolgens vergeten
zijn die in het Groene Boekje op te nemen.

In de groene woordenlijst vinden we nu pietje-precies (klein, met streepje).
Maar piet snot ontbreekt in de woordenlijst, net als jan modaal, jan lul en nog
zo wat gevallen. Moeten die nu ook een streepje krijgen of moeten ze aan elkaar,
zoals janklaassen, dat er wel in staat Wit heeft voor deze kwestie en voor
andere kwesties waarin groen verstek laat gaan, wel een regel gemaakt. En niet
onbelangrijk is ook dat wit afrekent met de tussen-n-regeling, waarvan de
afgelopen tien jaar bijna niemand iets snapte of wilde weten: spinnenweb,
spinnewiel, wiegendood, wiegelied, minutenlang, secondelang.

Ik ben benieuwd hoe lang dit kluchtonderdeel nog zal worden opgevoerd nu wit een
zinnig alternatief heeft, namelijk: 'Volg het eigen taalgevoel.' Die vrije regel
was er al, zonder problemen te geven, voor de tussen-s (voorbehoedmiddel of
voorbehoedsmiddel; allebei goed). En hij is er nu in de witte spelling dus ook
voor de tussen-n, conform de hartekreet van velen.

LOAD-DATE: August 16, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              71 of 148 DOCUMENTS



                                 de Volkskrant

                                August 10, 2006

DE KLOOF DIE DOOR FRANKRIJK LOOPT François de Closets maakt zich boos over
privileges en tweedeling op de arbeidsmarkt   Nederlands en Vlaams boekbedrijf
tijdens de Tweede Wereldoorlog

BYLINE: Fokke Obbema

SECTION: Kunst; Pg. 20-21

LENGTH: 1036 woorden


Toen honderdduizenden Franse scholieren en studenten dit voorjaar wekenlang
demonstreerden tegen een versoepeling van het ontslagrecht voor jongeren, leidde
dat in Nederland tot een misverstand. Tijdens een radiodebatje bleken
Nederlandse deskundigen niet alleen begrepen te hebben dat de meeste Franse
jongeren de ambitie koesteren ambtenaar te worden -wat waar is -, maar ze
dachten ook dat de baan voor het leven in Frankrijk nog onverkort bestond. De
demonstranten zouden zich verzetten tegen een aanval op die verworvenheid.

In werkelijkheid demonstreerden de jongeren juist omdat ze weten dat ze jaren
van onzekere baantjes tegemoet gaan voordat ze enige kans maken op de begeerde
baan voor het leven. Hun boosheid richtte zich tegen een plan dat hun
onzekerheid nog verder zou vergroten en een tweedeling op de arbeidsmarkt zou
bevorderen.

Diezelfde tweedeling tussen mensen met en zonder zekerheid over hun werk
manifesteerde zich al een jaar eerder tijdens het referendum over de Europese
Grondwet. Terwijl de beter opgeleide middenklasse die de mondialisering 'een
uitdaging' noemt, 'ja' stemde, keerde het gewone volk dat vooral bang is z'n
baan te verliezen, zich tegen het Europese project.

Die kloof bestaat in Frankrijk al veel langer. De wetenschapsjournalist François
de Closets komt de eer toe al in 1982 op het gevaar ervan te hebben gewezen. In
Toujours plus! (Altijd meer!) sneed hij het taboe van de privileges aan. Per
beroepsgroep inventariseerde hij de verworven voordelen: de vakanties van
rechters, de ultrakorte werkweken van politieagenten, de inkomens van piloten en
de goudgerande pensioenen van de Banque de France. De Fransen, die anderhalf
miljoen exemplaren van het boek kochten, vielen de schellen van de ogen.

Closets, die inmiddels de zeventig is gepasseerd, is nu met het vervolg op zijn
bestseller gekomen. De titel, Plus encore! (Nog meer), vertelt eigenlijk al het
verhaal: hij constateert dat de kwaal van de privileges alleen maar erger is
geworden. Hij stoort zich daar niet aan vanuit een linkse nivelleringsdrang,
want daar heeft hij een broertje aan dood. In zijn ogen is de kwaal van de
privileges ondermijnend voor de maatschappelijke cohesie en het geloof van de
Fransen in hun land. Ook voor Nederland is dat een behartigenswaardige
observatie.

'Gelijkheid bestaat in Frankrijk alleen maar op de gevels van de
gemeentehuizen', sniert Closets, onder verwijzing naar de leuze Egalité, Liberté
et Fraternité op elke mairie. De ongelijkheid signaleert hij in de voorsteden,
waar de staat zijn minst ervaren mensen heen stuurt: jonge leraren,
politieagenten, verpleegsters en treinconducteurs worden er voor de leeuwen
geworpen. De vakbonden reserveren voor hun oudere leden de rustigste baantjes in
'dat andere Frankrijk', waar geweld niet aan de orde van de dag is.

Closets legt het perverse mechanisme achter de verdeling van privileges bloot:
ze komen terecht bij beroepsgroepen die anderen het meest kunnen hinderen. Dat
zijn bij uitstek de ambtenaren in het vervoer en de energiesector. Aan de andere
kant van het spectrum staan 'schrijvers, criminelen en prostituees'. Zij zijn de
enige beroepsgroepen zonder aanvullend pensioen, omdat hun stakingen geen enkel
effect hebben.

De leiders van de ambtenarenbonden verdedigen hun eenmaal 'verworven rechten'
met een aan de arbeidersstrijd ontleende retoriek over onderdrukkers en
onderdrukten. Elke geschrapte baan in de publieke sector stellen zij voor als
een aanslag op de dienstverlening. Dankzij hun ongebroken macht beschikt
Frankrijk over een leger van 6,5 miljoen ambtenaren, oftewel 27 procent van de
beroepsbevolking, een percentage dat in andere westerse landen de helft
bedraagt. Ook al is hun inkomen middelmatig, met hun baanzekerheid, hun lange
vakanties en korte werkweek staan zij aan de veilige kant.

De tweedeling die zich hier aftekent, is die tussen hen en de werknemers in het
bedrijfsleven. De laatsten voelen wel de nadelen van de mondialisering. Wrang
voor hen is bovendien dat hun topmanagers, met een beroep op diezelfde
mondialisering en internationale concurrentie, zich enorm zijn gaan verrijken.

Closets windt zich daar terecht net zoveel over op als over de weigering van
ambtenarenbonden om de realiteit van de staatsschuld onder ogen te zien. Al even
venijnig is hij over president Chirac. Die negeert alle tweedelingen en tekorten
met simpele lofzangen op de waarden van de Republiek en de kwaliteiten van
Frankrijk. Die laatste zijn er zeker, maar eerst moet wel de werkelijkheid onder
ogen worden gezien, aldus Closets.

De Fransen, Chirac voorop, doen dat zeker niet als zij de mondialisering en het
'ultraliberalisme' verketteren. Het eerste is een gegeven waaraan ieder land
zich moet aanpassen; Frankrijk verzet zich ertegen, zoals het dorpje van Asterix
tegen de Romeinen, 'maar alleen is er dit keer geen Panoramix met een
toverdrank', schrijft Closets. De Franse aanval op het liberalisme is een
variant op het aloude antikapitalisme. Dat is nergens in West-Europa nog zo
virulent als in Frankrijk, zeker ook onder jongeren. Voor hen zijn werkgevers
'uitbuiters' die hun werknemers graag ontslaan om meer winst te maken, zo
maakten de demonstrerende jongens en meisjes dit voorjaar duidelijk.

Dat er nog een andere weg dan het kapitalisme mogelijk is, blijft een
hardnekkige illusie. Met zijn aanvallen op het liberalisme houdt Chirac die in
stand. Closets, die af en toe wat wijdlopig is, maar verder bovenal helder en
soms geestig formuleert, hoopt dat zijn landgenoten dit soort illusies inruilen
voor een acceptatie van de werkelijkheid.

Hij durft de Fransen China ten voorbeeld te houden, waar het kapitalisme niet
langer wordt verketterd, maar pragmatisch wordt benaderd. Het is helaas tekenend
dat die omslag de Franse intellectuelen weinig doet. Voor de bloedige,
ideologische Culturele Revolutie applaudisseerden zij destijds, voor een
bekering tot pragmatisme bestaat geen enthousiasme. Toch is die nodig wil
Frankrijk zijn tweedeling en ongelijkheid fundamenteel kunnen bestrijden.

Fokke Obbema

Demonstratie in Parijs in maart dit jaar tegen een versoepeling van het
ontslagrecht. Op het hoofd van het meisje staat geschreven: 'Contrat Pour
Exclusion', contract voor uitsluiting.

LOAD-DATE: August 10, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              72 of 148 DOCUMENTS



                                 de Volkskrant

                                 August 9, 2006
                                    woensdag

Voormalig Tui-directeur wil nooit met pensioen;
René Klawer wordt na managementbuy-out eigen baas over de sector specialistische
reizen van 'zijn' reisorganisatie;

BYLINE: Harry van Gelder

SECTION: Economie; Pg. 6

LENGTH: 987 woorden

DATELINE: AMSTERDAM


Hij maakte de opkomst van het massatoerisme en de fusiegolf in de reisbranche
mee. Tui-directeur René Klawer overwon persoonlijke problemen, liet zich
uitkopen en gaat 'nooit met pensioen'.

Voormalig -Tui-directeur René Klawer (61) gaat op de vooravond van zijn pensioen
het grootste risico uit zijn leven aan. Hij heeft net, samen met enkele
financiële vrienden, de specialisten van de reisgigant Tui gekocht.

Klawer wordt eigen baas over de sector specialistische reizen. Wie is
geïnteresseerd in trips naar China, avonturen in Zuid-Amerika, speciale
stedenreizen, zeecruises of bedrijfsuitjes, kan bij hem terecht. Laatst
organiseerde hij nog voor een bedrijf een zonnig uitstapje naar Mallorca,
waarbij van zeven vliegtuigen gebruik werd gemaakt.

Het financiële risico dat hij neemt, is aanzienlijk. Al zijn spaargeld zit in de
nieuwe organisatie, die De Reisspecialisten Groep gaat heten. 'Ik zie het niet
als een risico', zegt hij. De reisorganisaties De Boer en Wendel, Isropa Reizen,
Zeetours Cruises, Panta Reizen, Group en Incentive Travel en Holland
International Destination Management maken alle zes winst. De omzet van de
nieuwe groep is iets meer dan 105 miljoen euro. Dit jaar moet die de 110 miljoen
euro bereiken.

Klawer zit al 42 jaar in het vak en is een grootheid in de Nederlandse
reiswereld. Zijn carrière loopt synchroon met de geschiedenis van de Nederlandse
reiswereld, die bestaat uit fusies en overnames.

Als 'jong broekie' van 22 jaar schreef Klawer een brief aan Neckermann; hij
wilde graag voor het Duitse reisbedrijf werken. De Duitsers vonden hem te
onervaren, maar onthielden zijn naam. 'Twee jaar later belden ze me. Ze wilden
in Nederland beginnen, of ik zin had mee te doen. Zat ik ineens in het
management.'

De komst van Neckermann was een klap in het gezicht van de toenmalige
Nederlandse reiswereld. 'In 1970 stelde het echt niets voor', zegt Klawer. 'Er
waren een stuk of zes reisorganisaties met namen als De Magneet en Eurotours.
Het geld kwam als vanzelf binnen. Op prijzen werd niet gelet.'

Aan het gemakkelijk geld verdienen kwam een einde toen Neckermann de Nederlandse
markt betrad. De oude Josef Neckermann stond symbool voor de wederopstanding van
het naoorlogse Duitsland. Hij beloofde luxe goederen bereikbaar te maken voor de
gewone man.

De vaderlandse reisbranche, die inmiddels goeddeels was opgekocht door KLM en
Holland International, reageerde geschrokken. Neckermann werd geboycot; het werd
geweerd uit de vliegtuigen van KLM en Martinair.

'Gelukkig vond ik een bondgenoot in de legendarische luchtvaartpionier John
Block van Transavia (nu KLM, maar toen nog zelfstandig). Block zag wel wat in
enorme stromen gegarandeerde klanten en was bereid tegen de gevestigde orde in
te gaan.'

Klawer voldeed goed bij Neckermann. Zo goed, dat hij na korte tijd commercieel
directeur van Neckermann Nederland werd en daarna zelfs algemeen directeur. Dat
bleef hij tweeëntwintig jaar.

De eerste jaren waren een groot succes. Met de opkomst van het massatoerisme, in
de eerste jaren vooral naar het zonnige Spanje, werden massa's geld verdiend.
Klawer breidde Neckermann succesvol uit tot in België.

Op zijn 47ste vroeg concurrent Arke hem toe te treden tot de raad van bestuur.
Het was, midden jaren negentig, een heftige tijd in de reiswereld. Fokker ging
failliet en de ene overname na de andere vond plaats. Neckermann kocht Vrij Uit
en ging verder als Thomas Cook. Arke ging samen met Holland International, de
vroegere zakelijke vijand van Klawer.

De laatste fusie pakte niet goed uit voor Klawer, hij kreeg niet de beloofde
functie in de raad van bestuur, maar kwam onder de top terecht. Het was een
grote teleurstelling voor hem, die de grondslag legde voor de latere management-
buy-out. 'Ik kreeg de groep specialistische reizen onder me. Ik zette me in
eerste instantie over de teleurstelling heen en begon met veel elan aan de
klus.'

Maar de degradatie bleef knagen. 'Je hebt tenslotte ambitie.' Klawer raakte aan
de drank. 'Het was een soort afreageren. Het ging niet goed met me.'

Na vijf jaar besloot hij het roer om te gooien en rigoureus te stoppen met
drinken. Hij nam zijn leven weer in eigen hand en dacht na over het vervolg van
zijn loopbaan. Eén ding wist hij zeker: nooit met pensioen. 'Ik kan niets
anders, na 42 jaar in de reisbranche. Het is verslavend.'

In 2004 begon hij met Tui te praten over een managementbuy-out. Een paar weken
geleden kwam die rond. 'Het duurde veel langer dan ik had gedacht. Het is een
dossier van decimeters dik geworden.'

Over de strategie waren beide partijen het snel eens: de grote reisorganisaties
als Thomas Cook (Neckermann, Vrij Uit) en Tui (Holland International, Arke,
Kras) gaan tegenwoordig voor de  grote aantallen reizigers. Dat betekent dat de
specialistische reizen, waarbij mensen speciale wensen hebben, een andere aanpak
nodig hebben. 'Eigen baas zijn was altijd al een sluimerende behoefte.'

Klawer is blij dat alle directeuren nog bij hem zijn. Hij noemt het zijn dream
team. 'Stuk voor stuk zijn ze met me meegegaan. Toen ik vertelde dat de kogel
door de kerk was, klonk hun applaus als muziek. Ik wist meteen: dit gaat
lukken.We zijn in één klap het grootste Nederlandse specialistische reisbedrijf.
In totaal krijgen we zo'n 200duizend boekingen per jaar, 100duizend naar het
buitenland en 100duizend buitenlandse toeristen in Nederland, met een omzet van
105 miljoen euro.'

René Klawer1945op 3 juli geboren in de stad Zwolle1963-1968 diverse functies bij
Nederlandse Reisvereniging, Den Haag1968staffunctie Sporthuis Centrum (Center
Parcs) Rotterdam  1970-1978 commercieel manager Neckermann Reizen
Nederland1978-1991 algemeen directeur Neckermann Reizen Nederland1992-1995 lid
Raad van Bestuur Arke NV1995Directeur Specialisten en deelnemingen TUI Nederland
2006CEO / belangrijkste aandeelhouder in De Reisspecialisten Groep BV i.o.

Rene Klawer: 'Ik kan niets anders, na 42 jaar in de reisbranche. Het is
verslavend.'

LOAD-DATE: August 9, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              73 of 148 DOCUMENTS



                                 de Volkskrant

                                 July 29, 2006

Gemeentelijke daadkracht

BYLINE: H.J. Schoo

SECTION: Forum; Pg. 15

LENGTH: 934 woorden


Het is niet makkelijk een gemeente te zijn, al doen gemeenten vaak alsof ze het
altijd beter weten dan het Rijk. Gemeenten hebben, beweren ze, écht sjoege van
de bijstand, uitgeprocedeerde asielzoekers, inburgering, Antillianen, openbaar
vervoer, huurbeleid, krakers, noem maar op. Veel meer dan Den Haag, dat te ver
van de mensen staat.

De gemeente - dat is bestuur dicht bij de bevolking, betrokken, met kennis van
zaken.

Bestuurlijke grootspraak natuurlijk. Om een smetje te noemen: de opkomst bij de
gemeenteraadsverkiezingen is veel lager dan bij Kamerverkiezingen. Bovendien
staan raadsverkiezingen, zoals in maart, meestal in het teken van landelijke
kwesties. Electorale beloning of straf krijgt lokaal daardoor iets willekeurigs.

Hun afgeleide mandaat zou lokale bestuurders bescheiden moeten stemmen.

De praktijk is anders, zeker in de grotere gemeenten. Winnaars wijten hun
fortuin aan eigen voortreffelijkheid. Verliezers rationaliseren hun eigen
verantwoordelijkheid weg. Dat het hoofd van de gemeente nog altijd niet wordt
gekozen, doet ook afbreuk aan de legitimiteit van het lokale bestuur.

Niet voor niets had de opmaat tot de Opstand der Burgers in 2002, de
Leefbaar-beweging, een lokale oorsprong. Hilversum en Utrecht deden het
pionierswerk, Leefbaar Rotterdam haalde de buit binnen. In hun campagnes
ageerden de Leefbaren met succes tegen een technocratische bestuursstijl. Vooral
waar Grote Werken in het geding waren, floreerden de Leefbaren. Grootse
infrastructuurprojecten, reconstructies van stadsdelen, nieuwe stadsharten
voedden de onmin.

Bestuurders bezwijken steeds weer voor die verleiding. Eenmaal op hun post,
maken zij zich het perspectief eigen van de ambtelijke diensten waaraan zij
nominaal leiding geven. Daar - niet bij de politieke partijen - gist het van de
initiatieven en liggen grootse plannen klaar. Als generaals buigen ze zich over
kaarten en maquettes en besluiten hun suffe gemeente op de kaart te zetten, een
kwaliteitsimpuls te geven, gereed te maken voor de toekomst.

Maarten van Poelgeest, de nieuwe GroenLinks-wethouder ruimtelijke ordening van
Amsterdam, werd in luttele maanden zo'n macho-bestuurder. Amsterdam-Noord moet
op de kaart, dus dienen aan de IJ-oever torens te verrijzen, al domineren die
straks de historische binnenstad. En dat IJmeer is een dode plas die om nieuwe
impulsen schreeuwt. Grootse, meeslepende daadkracht.

Heel andere koek dan het feminiene geploeter op goed onderhoud en beheer
waarvoor bestuurders weinig geduld hebben, maar waaraan gewone burgers sterk
hechten. Die burgers gaan bovendien ervan uit dat de kosten van al dat groots
altijd tegenvallen. En dat wat als maquette heel wat lijkt, in werkelijkheid een
onherbergzaam tochtgat wordt.

Supervisor Pi de Bruijn van de Amsterdamse Zuidas bezwoer onlangs in een
afscheidsinterview dat dat miljardenproject echt goed wordt. Maar in dezelfde
ademtocht gaf hij toe dat een eerder Groot Werk, de Arena Boulevard in Zuidoost,
was mislukt. Burgers zijn terecht sceptisch.

En bestuurders ten onrechte ongeduldig. Zij willen vrij baan voor hun projecten,
vaart maken, beperking van bezwaarprocedures. Een hoogmoedig misverstand, zoals
de Amsterdams-Rotterdamse stedenbouwkundige Adriaan Geuze betoogt. Door de jaren
heen bereikte de Amsterdamse gebouwde omgeving consequent een betere kwaliteit
dan de Rotterdamse, omdat een kritische, veeleisende burgerij haar bestuurders
daar steeds hinderlijk weerwerk bood.

Het is het verschil tussen 'niet lullen, maar poetsen', het devies van de
montere Rotterdamse stedenmaagd, en het 'eerst lullen, dan poetsen' van het
Amsterdamse secreet. Helaas heeft Rotterdams Leefbaar-goeroe Marco Pastors zich
met het NLMP-devies vereenzelvigd. Ter wille van grotere bestuurskracht wil
Leefbaar van de deelgemeenten af. Maar zijn de verloederde Rotterdamse buurten
dan beter af Amsterdamse chicanes lijken een beter recept.

Die verloederde buurten zuig ik niet uit m'n duim. Volgens de zojuist
gepubliceerde Kanskaart van Nederland telt Rotterdam de helft van de vijftig
meest verloederde wijken van Nederland, tegen Amsterdam slechts vier, waarvan
drie in Noord. Van Poelgeest heeft dus gelijk: daar moet iets gebeuren. Alleen
liever niet op z'n Rotterdams. Overigens: die miserabele Rotterdamse score maakt
nog eens duidelijk waarom Leefbaar juist in die stad piekte.

Nu we toch in de Zuidelijke Randstad zijn, ook nog even naar Dordrecht,
'd'eerste, en de Hooftstadt van Hollant', zoals zij in Blaeu's Toonneel der
Steden heet. Kom ik er met de trein langs, dan móet ik de Grote Kerk zien.
Alleen blijft er steeds minder 'Gezicht op Dordrecht' over. Zwijndrecht staat in
de weg en ook Dordtse bestuurders weten van wanten. De 'Moeder en Vorstin aller
steden' bezwijkt zowat onder hun daadkracht.

Een onnozel pronktorentje aan het Statenplein - het nieuwe stadshart - steekt nu
de Grote Kerk naar de kroon. De weg van het station naar het Dordrechts Museum
werd door de jaren heen een beproeving. Stedenschennis heette dat vroeger. Het
museum zelf, een van de mooiste van Nederland, hield gelukkig onmodieus stand.

Ik was er pas geleden weer om de tentoonstelling te zien over Rembrandt en zijn
Dordtse leerlingen. Argeloos zat ik in de verstilde tuin onder de machtige
platanen. Toen kwam ik erachter dat al deze schoonheid volgend jaar op de schop
gaat.

Het museum moet een 'ervaring' worden. De artist's impression van de verbouwing
en de uitbreiding toont een horreur: de naar de tuin verplaatste ingang. Volgend
jaar kunnen we de maquette bekijken.

Waar bleef de tegenspraak, het gepeupel desnoods, dat de Jongens van Jan de Witt
uit het stadhuis verdreef

LOAD-DATE: July 29, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              74 of 148 DOCUMENTS



                                 de Volkskrant

                                 July 10, 2006

Peiling Beleid  geslaagd

BYLINE: Jeroen Junte

SECTION: Kunst; Pg. 10

LENGTH: 513 woorden


Medy van der Laan had veel plannen die door de val van het kabinet op losse
schroeven zijn komen te staan. Wat vindt de kunstwereld van haar beleid

Els Swaab, voorzitter van de Raad voor Cultuur: 'Ik vind dat er eigenlijk een
minister voor cultuur zou moeten komen. Medy van der Laan zou daarvoor een goede
kandidaat zijn geweest. Ze heeft de Raad voor Cultuur opgeschud met frisse
nieuwe leden. Ook haar pleidooi voor fondsen die per sector het geld verdelen,
is prima. Net als haar verzet tegen de gratis toegang van Rijksmusea, dat een
desastreuze maatregel is voor deze instellingen. Ze had groot gelijk om deze
juist te willen beschermen door ze niet langer te laten meedraaien in het
vierjarige Kunstenplan maar structureel en op lange termijn te ondersteunen.

Bert Holvast, directeur Federatie kunstenaarsverenigingen: 'Geslaagd Nee. Al was
het alleen maar omdat er nog een eindsprint moest komen. Ze had kunnen bewijzen
dat ze meer was dan een procedurefee. Er waren een paar dingen: ik was benieuwd
geweest naar het debat met de Tweede Kamer over de gratis musea. Maar vooral was
er de herziening van de Cultuurnota-systeem. Ze had stevig ingezet, was echt van
plan het te veranderen. Ik vind het jammer dat dat nu in de blessuretijd moet
gebeuren.'

John Leerdam, kamerlid en woordvoerder cultuur voor de PvdA: 'Ik vind haar een
sympathiek persoon, dat wel. Ook zat ik inhoudelijk regelmatig met haar op een
lijn, een internationaler cultuur beleid bijvoorbeeld. Maar wat heeft ze nou
bereikt de afgelopen drie jaar Niks. Zo is de kloof tussen kunst voor de gewone
man en kunst voor de elite verre van gedicht. Ook van haar plannen voor de
filmwereld is niets terecht gekomen. Ze had ook al een vervelende start door te
zeggen dat ze geen visie had en ook niet hoefde te hebben.'

Kees van Twist, directeur Groninger Museum: 'Dat ze sommige musea als "stoffig"
omschreef was onnodig beledigend. Ook haar voornemen om musea af te rekenen op
bezoekersaantallen is ongenuanceerd. Het Letterkundig Museum heeft ook de taak
ons cultuurgoed te behouden en onderhouden. Zo'n museum mag je er niet op
afrekenen dat er geen drommen mensen voor de deur staan. Maar ja, dat was de
stijl van dit kabinet. Terwijl ze ook goede ideeën had, zoals de impuls die ze
wilde geven aan videoclips, de filmwereld en de hele creatieve industrie, die
zich buiten de reguliere kanalen als musea ontwikkeld. Maar door tijdgebrek
heeft ze deze niet kunnen realiseren.'

Arjen Davidse, adjunct-directeur Nationaal Pop Instituut: 'De popsector had
steeds pech de afgelopen jaren, maar Medy had het waarschijnlijk niet eens door.
Ze wilde bezuinigen op de ondersteunende instellingen, niet de producerende.
Maar die heb je niet in de popmuziek. Dus zat het NPI in de hoek waar de klappen
vielen. We zijn gehalveerd in budget en medewerkers. Het was kantje boord. Onze
redding is de interesse die de ministeries van Economische en Buitenlandse Zaken
kregen in pop als exportproduct. Om het imago op te vijzelen: Tiësto en Anouk,
in plaats van kaas en tulpen.'

Jeroen Junte

Merlijn Schoonenboom

Medy van der Laan

LOAD-DATE: July 10, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              75 of 148 DOCUMENTS



                                 de Volkskrant

                                  July 8, 2006

Maak eens een ander sommetje tijdens de formatie

BYLINE: Frank Kalshoven

SECTION: Economie; Pg. 07

LENGTH: 761 woorden


Terwijl het feestkabinet-Balkenende III zich opmaakt om burgers en (vooral)
bedrijven blij te maken met dik een miljard euro aan lastenverlichtingen ,
studeren alle politieke partijen juist op de bezuinigingen die in de volgende
kabinetsperiode moeten worden uitgevoerd. Dat kan met een gerust hart een
krankzinnige situatie worden genoemd.

Alsof u in het zicht van het aflossen van uw hypotheek nog snel even een nieuwe
auto koopt.

De bezuinigingstaak van de politieke partijen is intussen niet zo groot als die
op het eerste gezicht lijkt. De nieuwe directeur van het Centraal Planbureau,
Coen Teulings, zei deze week in een interview met NRC Handelsblad : 'Structureel
bevindt de Nederlandse economie zich in vergelijking met die van een aantal
andere Europese landen op het goede spoor. Het ach-en-wee-geklaag is schromelijk
overdreven.'

Dit geldt ook voor de bezuinigingen die nodig zijn om het begrotingsbeleid
'vergrijzingsbestendig' te maken. Het gaat volgens Teulings om 'beperkte
bijsturing' van 11 miljard euro (vergrijzing) plus 4 miljard euro (compensatie
voor stijgende zorgpremies), dus om een totaal van 15 miljard euro aan
structurele bezuinigingen; 3 procent van het nationaal inkomen.

Over deze orde van grootte bestaat in Den Haag - onder ambtelijk specialisten,
niet onder politici - inmiddels consensus. Teulings' CPB trekt die conclusie, de
Studiegroep Begrotingsruimte onder leiding van thesaurier Laura van Geest deelt
die, en als straks het advies van de topambtelijke Centraal Economische
Commissie uitkomt, zal daarin eenzelfde bedrag staan.

Hoe bezuinig je 15 miljard

Je bent al klaar als je afspreekt alle uitgaven te bevriezen op het huidige
niveau. Anders gesteld: de Haagse definitie van bezuinigen wijkt nogal af van
die van ons, gewone burgers.

Dat werkt zo. Voor een nieuwe kabinetsperiode worden sommen gemaakt over de
inkomsten en de uitgaven, waarbij de aanname is dat het beleid onveranderd wordt
voortgezet. Voor de komende kabinetsperiode (niet die van Balkenende III maar
het daarop volgende) is hiervan de uitkomst dat de uitgaven, nog afgezien van
inflatie, zullen stijgen met 17 miljard euro. De (belasting)inkomsten nemen, ook
afgezien van geldontwaarding, toe met 23,5 miljard euro. Als het nieuwe kabinet
afziet van het voeren van nieuw beleid ontstaat zo 'vanzelf' een overschot van
6,5 miljard euro ten opzichte van het startpunt.

Tegen deze achtergrond moet - althans in de Haagse logica - zo'n structureel
probleem van 15 miljard euro worden begrepen. Als we omwille van de eenvoud
afzien van terugkoppelingseffecten, betekent dit dus dat als we domweg afzien
van de 'automatische' stijging van de uitgaven (17 miljard) alle zorgen (15
miljard) tot het verleden behoren.

Zou dit bij de formatie worden afgesproken, dan zouden de kranten vervolgens
koppen dat het kabinet voor 17 miljard bezuinigingen doorvoert en zou Jan
Marijnissen nog eens naar voren brengen dat de verzorgingsstaat wordt
afgebroken. Maar intussen zou eenieder die van de thesaurier zijn centen krijgt,
zijn budget ieder jaar zien toenemen met de inflatie. In de terminologie die in
Den Haag wordt gebruikt - en die door journalisten en deelnemers aan het debat
wordt overgenomen - zit dus een ingebakken neiging de zaken voor het collectief
'zwarter' voor te stellen dan ze in alle redelijkheid zijn.

Een voorbeeld. In die 17 miljard aan 'automatische extra uitgaven' zit
bijvoorbeeld 7,5miljard voor de koppeling tussen lonen en uitkeringen. In de
komende kabinetsperiode zullen de lonen (naar verwachting) sneller stijgen dan
de inflatie. Deze reële welvaartswinst van werknemers wordt in de som domweg
opgenomen als een automatische uitgave. Ingeboekt, klaar.

Ik zou zeggen dat dat een positieve keuze is. Als dat bij de formatie wordt
afgesproken, dan is de juiste voorstelling van zaken toch dat het kabinet 7,5
miljard euro extra wil uitgeven aan welvaartswinst voor uitkeringsgerechtigden.
En als de nieuwe coalitie daar zes miljard aan uitgeeft, zou het toch raar wezen
als dan de Volkskrant de krant opent met: kabinet bezuinigt 1,5 miljard op
uitkeringen.

De Haagse boekhoudsom is buitengewoon nuttig voor het doel dat deze dient:
duidelijk maken waarover tijdens de formatie besluiten moeten worden genomen.
Voor een eerlijke voorlichting aan de burger in termen die hij kan relateren aan
zijn eigen huishoudboekje is de boekhoudsom ongeschikt. Als Den Haag er niet in
slaagt informatie deugdelijk te presenteren, moeten journalisten dat op zich
nemen. De nakende verkiezingen en de formatie bieden alle kans op een nieuwe
start.

Frank Kalshoven

LOAD-DATE: July 8, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              76 of 148 DOCUMENTS



                                 de Volkskrant

                                  July 8, 2006

De politiek is in  de greep van platte krachten

BYLINE: Jan Tromp

SECTION: het Betoog; Pg. 01

LENGTH: 1928 woorden


Hoe heeft het grove taalgebruik en het  populisme zover op kunnen rukken in Den
Haag, vraagt  Jan Tromp zich af vanuit New York.

Dieptepunten zijn er om overtroffen te worden; op een dag zal het gebeuren, maar
voorlopig staat de heer Gerard van As, fractieleider van de LPF, fier aan kop in
het klassement van de meest platvloerse parlementariërs. 'We gaan toch niet voor
Pietje Paardenlul het kabinet steunen', moet deze lompenhandelaar op de vroege
ochtend van de val hebben opgemerkt. Het kreeg enige aandacht als saillante
verkenning van het nieuwe politieke speelveld, maar voor zover ik weet heeft
geen politicus verklaard dat het moet ophouden met de verloedering van het vak,
ook niet de waarden- en normenpremier die kennelijk te druk was met het eigen
hachje.

Het is al heel lang aan de gang, de geleidelijke overname van de politiek door
de platte krachten van links en van rechts. Zestien, zeventien jaar, tussen 1976
en 1993 heb ik Haagse verslaggeving gedaan en zeker in retrospectief moet je
vaststellen dat het vak van de politiek stap voor stap is opgeschoven. Richting
F-side.

Anne Vondeling was minister van Financiën in het kabinet-Den Uyl en later een
vrij legendarische Kamervoorzitter. Hij was een steile man, ook wel pedant, maar
een waarachtig vakman in wat Bas de Gaay Fortman in 1979 'de kunst van het
ivoordraaien' noemde.

Vondeling vond dat het Kamerlidmaatschap een ambacht is dat niet voor iedereen
is weggelegd. In zekere zin zag hij het ook als een gildestelsel. Hij had een
klasje voor beginnende Kamerleden. Hij wekte de indruk dat hij hun vooral leerde
geen praatjes te hebben.

Het ambacht raakte aan het schuiven in de bittere oorlog tussen Dries van Agt en
Joop den Uyl. Die karakterstrijd heeft de Nederlandse politiek al te lang
beheerst, vanaf de vroege jaren zeventig tot in de jaren tachtig. Voor Den Uyl
was heel het leven politiek. Het maakte dat zijn antagonist Van Agt, ofschoon in
wezen gefascineerd door het politieke bedrijf, de politiek voorstelde als alles
dat het leven in de weg stond.

Van Agt relativeerde alles aan flarden, maakte de politiek belachelijk. Over
zijn uitverkiezing tot lijsttrekker van het CDA in 1978 zei hij bijvoorbeeld:
'Het was wel iets om een beetje mee in je nopjes te zijn. Het was een zelfde
soort van vreugde als ik reeds beleefde toen ik vijf jaar oud en zittende in de
kleuterklas werd aangewezen als kabouterkoning van het groepje dat een sprookje
zou opvoeren voor de jubilerende burgemeester.'

Ik weet dat we er toen om moesten lachen; achteraf kwam de wroeging. Eigenlijk
vertelde Van Agt de mensen dat politiek een irrelevant en bij tijd en wijle
smerig bedrijf is waartoe hij slechts node behoorde. Hij plaatste zich aldus
erbuiten én erboven.

Ed. van Thijn, fractievoorzitter van de PvdA en ook zo'n ivoordraaier, heeft hem
om die reden leren minachten. 'Van Agt staat voor een heel nieuwe stijl van
politiek bedrijven, met veel volgelingen', zei hij in 1980. 'Weinig kaas gegeten
hebben van de politiek als zodanig, maar toch de indruk hebben dat het een spel
is en dat als je eenmaal in de politiek stapt, ook alles geoorloofd is. (-) Men
gaat er gewoon vanuit dat de politiek vuil spel is.'

Het was vermoedelijk het serieuze begin van het populisme in de Nederlandse
politiek dat nu als kanker door de sector is getrokken en waarvan het tweede
kabinet-Balkenende de laatste uitzaaiing was.

Je hoeft het niet te romantiseren, maar het Nederlandse parlementaire stelsel,
gegrondvest in de verzuiling, was tot heel lang na de oorlog het centrale huis
van de publieke discussie.

Het trok om die reden krachtige persoonlijkheden aan, die bovendien een half
leven lang het vak bleven uitoefenen en het in zekere zin veredelden. Maar toen
de neergang inzette werd het gaandeweg minder interessant om naar Den Haag te
komen. Open discussie werd vervangen door starre fractiediscipline, engagement
door mediagerichtheid. Vooral de televisie heeft van de politiek een arena voor
persoonlijk gewin gemaakt.

Ik kan me herinneren, werkend voor de Vara, dat we Ien van den Heuvel,
oud-voorzitter van de PvdA en Europarlementariër, hadden uitgenodigd voor het
veel bekeken tv-programma Haagse Kringen. Om een reden die ik vergeten ben,
verscheen uiteindelijk haar collega Johan van Minnen. Hij zat in Pulchri aan het
Lange Voorhout achter de schminktafel toen plotseling de deur openging en Ien
van den Heuvel verscheen, wit van woede over het feit dat Van Minnen haar
gepasseerd had: 'Zo, ben je daar, druiloor.'

In Den Haag mogen ze nog steeds graag zeggen dat de pers achter elk incident
aanloopt, maar de cultuur van dagkoersen hebben ze zelf geschapen, mediageil als
ze zijn.

Hoe ook, voor mensen die iets met hun leven willen, is Den Haag steeds minder
interessant geworden. Je ziet het tot op de dag van vandaag: liever wethouder
dan Kamerlid. Nog beter: geen van beide.

Het werd een spiraalbeweging naar beneden. Omdat zich minder interessante mensen
aanboden voor Den Haag, werd de discussie armetieriger en omdat de discussie
armetieriger werd, boden zich minder interessante mensen aan.

En zo zijn we dus nu beland bij de heer Gerard van As en zijn paardenlul.

En bij Rita. De val van haar kabinet lijkt me geen bananenschil. Zelden is de
val van een kabinet een bedrijfsongeval en in dit geval is er zoveel
voorgeschiedenis dat vroeg of laat de bijl wel moest vallen.

Zie het als een zegenrijke operatie, een opflikkering van politieke moraal waar
misschien veel meer politici blij mee zijn dan zo op het oog lijkt. Tot in de
eigen VVD. 'Verdonk laat een spoor van vernieling achter', zei anoniem een
VVD-kamerlid tegen Haagse redacteuren van deze krant. Een ander: 'De fractie wil
af van het gelazer met dat mens.'

Haar rijk is nog niet ten einde, maar aan zijn expansie is voorlopig een halt
toegeroepen.

Het heeft niet zoveel zin haar platte uitspraken over buitenlanders nog eens op
een rij te zetten, ze rukt op in het klassement dat door Van As wordt
aangevoerd. Haar uitspraken zijn in Nederland breed geëtaleerd. En
geapprecieerd.

Van buitenaf is het wonderlijk te zien hoe Nederland deze vrouw in extase
beleeft, ook overal in de media. 'Zolang mevrouw Verdonk op haar fluit speelt,
lopen we achter haar aan', schreef Volkskrantredacteur Arnout Brouwers al in
januari.

Er waren meer publicisten, ook wel politici die opriepen om eens een keer 'stop'
te zeggen. Maar het was alsof ze met de rug tegen de muur stonden, hun
dapperheid straks met de onderduik zouden moeten bekopen.

Van afstand - ik woon en werk tegenwoordig in New York - krijg je de indruk dat
ook Ayaan Hirsi Ali gaandeweg een splijtzwam is geworden in de Nederlandse
samenleving. Ze kent slechts haar eigen mantra: de islam is een gevaar. Hier in
de VS wordt ze om die extreme stellingname bewonderd, met name natuurlijk door
rechts.

Hirsi Ali noemt de islam 'achterlijk'. Klaar. Probleem gedefinieerd én opgelost.
Jarenlang is op last van links het immigratieprobleem doodgezwegen door domweg
te ontkennen dat er een probleem bestond. Op haar eigen manier steekt Hirsi Ali
ook de kop in het zand. Er is achterlijkheid, dat wil zeggen: er waart iets rond
dat je vooral niet serieus moet nemen.

Maar wat moeten we in Nederland met de rechte lijnen van deze nieuwkomer, twee
generaties nadat we de eerste gastarbeiders naar binnen haalden Misschien is het
goed dat ze Nederland verlaat.

Toch lijkt Verdonk me erger. Hirsi Ali redeneert intellectueel, Verdonk is een
dommekracht.

Verdonk - zij niet alleen, wel in de allereerste plaats - wakkert op een wijze
die verbijstert de angst van de natie en het chagrijn van de natie aan. Tegelijk
ontbeerde haar kabinet aan alle kanten het gezag om al dat klagen en kankeren,
dat schelden en schetteren enigszins productief te maken.

Van afstand zie je een aangebrand landje, weinig ontspannen, al helemaal niet
geneigd om de dag te plukken en wie ook te danken voor de vruchten van het veld.
Laag schuimen de wolken.

En alweer kun je een spiraal naar beneden constateren: populistische politici
stimuleren de lage driften; de lage driften voeden het populisme van politici.
Wie doorbreekt de cirkel

Ook in Amerika woedt een debat over vreemdelingen. Het is een grote zaak. Het
land telt meer dan elf miljoen illegalen, vooral afkomstig uit Latijns-Amerika.
In nog geen vijftien jaar is de illegale immigratie naar de VS met 185 procent
gestegen.

Er is een groep van blanke, conservatieve Amerikanen die Verdonk op handen zou
dragen. Oppakken en uitzetten is hun devies. Maar de meeste politici in Amerika
weten beter. Ze begrijpen dat de Mexicanen blijven komen, zolang het gras van de
noorderburen groener is en hun auto's groter zijn.

Veel Amerikanen zijn bezorgd over hun toekomst. Ze wantrouwen de globalisering
van de economie en vrezen dat China de lakens gaat uitdelen. Toch leidt het niet
tot een sfeer van nationaal cynisme. Deze week was het Independence Day, op de
vierde juli. Alom werd weer met overgave het America the Beautiful ten gehore
gebracht. De cultuur van naïef optimisme houdt het land prachtig op de been.

De discussie gaat over opvang, niet over een gedwongen exodus van wat nu al in
het land is, illegaal. De Senaat heeft onder aansporing van George Bush een
voorstel aangenomen dat uitzicht biedt op het Amerikaans staatsburgerschap voor
een groot aantal van de elf miljoen.

Ze vormen een zichtbare onderklasse. Vanaf vijf uur 's ochtends kun je ze
oppikken, bij benzinestations en winkelcentra overal in het land. Je huurt ze in
voor een dagloon. Aan het begin van de avond tref je ze aan bij de kantoren van
Western Union waar ze tegen een te hoge commissie hun cheque verzilveren. Morgen
is een nieuwe dag, met nieuwe kansen.

Van nieuwe staatsburgers wordt verwacht dat ze Engels spreken. Daarom hoor je
nergens zoveel soorten Engels als in Amerika. Wie op Arthur Avenue in de Bronx
van New York belandt, hoort louter Italiaans. En wie de zon opzoekt aan Brighton
Beach in het zuiden van Brooklyn waant zich in Odessa. Er wordt alleen Russisch
gesproken.

Zojuist is een discussie achter de rug over de vraag of het Amerikaanse
volkslied ook in het Spaans mag worden gezongen. Het mag niet, nog niet.

Amerika verandert nog steeds, het is niet af. Het geeft spanningen, maar voor
wie het Nederlandse klimaat gewend is gaan Amerikanen er verrassend subtiel en
genuanceerd mee om.

In Nederland rekent Marco Pastors, zo stond in de krant, op tien zetels voor
zijn nieuwe partij. Over de naam wordt nog nagedacht. De suggestie NLMP, Niet
Lullen Maar Poetsen, haalde het niet, ofschoon Pastors zelf deze naam 'wel
aardig' vond. Het blijft voorlopig dringen in het klassement van Van As.

Voor mensen die iets willen met hun leven is Den Haag te armetierig geworden

In een tijd van niks heeft formateur Lubbers een kabinet Balkenende III in
elkaar gesleuteld. Oud-parlementair redacteur Jan Tromp kijkt vanuit de
Verenigde Staten met groeiende verbazing naar de politiek in het vaderland. Waar
ging de kabinetscrisis nu eigenlijk over Onheuse bejegening, misschien. Het hele
politieke klimaat is verruwd in Nederland, vindt Tromp. Het dédain voor het vak
van volksvertegenwoordiger begon al met Van Agt, stelt hij achteraf vast. Het
taalgebruik van politici in naam van de strijd tegen de politieke correctheid
zou je in de VS niemand horen bezigen. Ook daar zijn grote problemen met
immigratie, ook daar is onzekerheid onder de burgers. Maar Amerikanen - van
president Bush tot de gewone burger - gaan daar verrassend subtiel mee om,
vergeleken met Nederland. Het is tijd dat Nederlandse politici de cirkel
doorbreken van steeds lagere driften die het populisme voeden, vindt hij.

LOAD-DATE: July 8, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              77 of 148 DOCUMENTS



                                 de Volkskrant

                                  July 1, 2006

De Nieuwe Filantroop is  doe-het-zelver;
Liefdadigheidsinstellingen lokken rijke ondernemers met een apart loket dat hun
bemoeienissen waardeert

BYLINE: Noël van Bemmel

SECTION: Economie; Pg. 09

LENGTH: 1349 woorden

DATELINE: AMSTERDAM


Een fortuin vergaren is moeilijk, maar een fortuin fatsoenlijk uitgeven valt ook
niet mee. Er is veel frustratie onder beginnende filantropen. 'Geven is net zo
complex als verdienen.'

Stel: je verkoopt de zaak en je belandt zomaar in de Quote 500 met pakweg
honderd miljoen euro.

Wat doe je dan

Je zoekt wellicht iets leuks uit in die glazen autoshowroom langs de A2 bij
Breukelen, je bestelt bij Rem Koolhaas een bungalow in de duinen met veel glas
en uitzicht op zee, je doet bij ABN Amro een onbesuisd bod op de Black Betty. Én
je besluit, liggend in het bad uit één stuk Italiaans natuursteen, een deel van
je fortuin maatschappelijk nuttig te besteden.

Makkelijker gezegd dan gedaan.

'De eerste reactie die ik kreeg zal ik nooit vergeten', zegt Loek van den Boog,
die na zijn vertrek als Oracle-baas best wat te besteden had. Zijn vrouw is
Duitse en daarom belde het stel met de Unicef-vestiging in Keulen. Het antwoord:
'U denkt toch niet dat wij met iedere particuliere donateur een afspraak kunnen
maken'

Van den Boog wilde zijn geld echter niet op een grote hoop gooien en ontdekte
dat het bijna onmogelijk is een concreet project uit te zoeken. Informatie over
de besteding van zijn geld was ook niet mogelijk. 'We hebben toen maar een eigen
organisatie opgericht, net4kids.nl, waar je gewoon kunt kiezen uit zeventien
projecten, je precies op de hoogte wordt gehouden en waar niets aan de
strijkstok blijft hangen.'

Ton aan de Stegge was al actief op de charitasmarkt, voordat hij een fortuin
verdiende met de verkoop van de telefonieaanbieder Telfort. De huidige
bestuursvoorzitter van PCM, onder meer eigenaar van de Volkskrant, signaleert
veel frustratie onder beginnende filantropen. 'De eerste twee jaar geef je
enthousiast, maar als je daarna wilt weten wat er met je geld is gebeurd, stuit
je nogal eens op bureaucratie, op mismanagement en soms zelfs ronduit op chaos.'

Dát is het moment, aldus Aan de Stegge, waarop veel beginnende filantropen weer
afhaken. 'Als ondernemer stel je toch andere eisen aan efficiëntie en
transparantie.' Aan de Stegge probeert nu een keten van weeshuizen in Kenia op
te zetten. 'Het nadeel is wel dat ik voor een deel het wiel opnieuw aan het
uitvinden ben.'

Ook de rijkste man ter wereld, Bill Gates, koos voor een eigen stichting, meteen
de grootste liefdadigheidsinstelling te wereld. Maar de op een na rijkste man
ter wereld, Warren Buffett, besloot deze week bijna dertig miljard dollar aan
het fonds van zijn vriend Gates te geven. In een toelichting zei het zogeheten
Orakel van Omaha: 'Mensen over de hele wereld komen naar me toe om te leren hoe
zij het beste geld kunnen verdienen. Maar van geld weggeven hebben anderen meer
verstand.'

Dat kan ook gelden voor eenvoudige miljonairs. Zij kunnen onder meer de hulp
inroepen van adviseurs gespecialiseerd in het weggeven van geld. Zoals Femke
Lagaaij. 'Ik adviseer zowel vermogende particulieren als fondsen. En ik merk dat
beide partijen elkaar nog niet kunnen vinden.' Langzaam, signaleert Lagaaij,
druppelt bij fondswervers het besef door dat zich een nieuw type filantroop
aandient dat een speciale behandeling vereist.

De 'Nieuwe Filantroop' koppelt volgens Lagaaij idealisme aan een zakelijke
benadering. 'Het zijn vaak succesvolle ondernemers die heldere doelen gewend
zijn, meetpunten, precieze informatie en een exit-strategie.' Ze willen, kortom,
een bedrijfsmatige aanpak.

De meeste fondsen kunnen niet aan deze wens voldoen. Daarom groeit het aantal
particuliere initiatieven als kool in Nederland. De Donateursvereniging telde
onlangs vijfduizend nieuwe stichtingen en spreekt van een forse stijging tot
ongeveer dertigduizend fondsen. Op de website geefwijzer.nl heeft de vereniging
na jaren werk 2500 fondsen op een rijtje gezet.

Iedere nieuwe stichting, aldus Lagaaij, vindt voor een deel het wiel opnieuw
uit. Dat is volgens haar een groot nadeel. 'Ik adviseer vooral te proberen
aansluiting te vinden bij een bestaand fonds.' Een extra complicatie is dat de
Nieuwe Filantroop graag betrokken wil worden. 'Dat schenkt veel plezier en
voldoening.'

De vraag dringt zich op: zitten fondsen wel te wachten op het geld, de kennis en
het netwerk van de Nieuwe Filantroop

Het antwoord: ja, inmiddels wel.

'Laat ik duidelijk zijn', zegt marketingmanager Marc van den Tweel van het
Wereldnatuurfonds, '90 procent van onze inkomsten komt nog steeds van de gewone
man.' Maar toch besloot het natuurfonds een apart loket te openen voor rijke
particulieren. Onder de naam Circles of Life kunnen rijke donateurs kiezen
tussen acht concrete natuurbeschermingsprojecten,

Vanaf 150 duizend euro per jaar, voor een minimale periode van zes jaar, wordt
de donateur extra betrokken via regelmatige rapportages, foto's, video's en
e-mail-contact met de projectleider ter plaatse. 'Een bezoekje brengen kan
natuurlijk ook.'

Het product is geknipt, stelt Van den Tweel, voor rijke ondernemers die eerder
afhaakten en een eigen project zijn begonnen. 'Die merken dat je voor het
opzetten van een natuurpark toch andere kennis en vaardigheden nodig hebt. Dan
is de keuze: zelf een organisatie opzetten of weer aansluiten bij ons.' Van den
Tweel is 'in gesprek' met enkele particulieren, maar heeft nog geen toezegging
binnen.

Het grootste fonds, KWF Kankerbestrijding, probeert ook meer ruimte te geven aan
betrokkenheid. Vanaf 25 euro mag de donateur een voorkeur aangeven voor een
thema, vanaf vijfduizend euro mag die een concreet project kiezen, vanaf
vijftigduizendeuro krijgt de filantroop een presentatie door de onderzoekers
zelf. Fondswerver Particia de Bruyckere: 'Dat laatste is nieuw. Zulke donateurs
help ik ook persoonlijk bij het uitzoeken van een geschikt project.'

Ook Oxfam-Novib geeft de Nieuwe Filantroop een prominente plaats. Voor een
minimum van vijftigduizend euro krijg je binnen dat fonds een eigen fonds op
naam. 'Kies een thema, een land en een regio, en dan stellen wij een paar
projecten voor', zegt directielid Adrie Papma. Binnen Novib bestaan inmiddels
twaalf fondsen op naam.

Waaronder die van Hans Geveling, een 55-jarige franchisehouder van zeven
Albert-Heijn vestigingen. Zijn Hans Geveling Derde Wereld Fonds richt zich op
kleinschalige landbouw en op onderwijs in India en Afrika. 'Ik wil mijn geld
niet op een grote hoop gooien, maar ik heb ook geen tijd om een eigen
organisatie op te zetten.' Geveling stopt jaarlijks een ton in zijn fonds.

Volgens Novib-directeur Papma is de Nieuwe Filantroop een voorloper. Zij
verwacht dat gewone donateurs, die maandelijks een klein bedrag overmaken, ook
meer ruimte voor betrokkenheid zullen gaan eisen. 'We moesten eerst erg wennen
aan het idee, maar nu zetten we meteen een tweede stap.'

In september begint het fonds een nieuw digitaal loket: Oxfam-Novib Online, waar
vaste donateurs ieder kwartaal hun voorkeur kunnen aangeven. 'Ook als ze maar
een tientje hebben overgemaakt.'

Voor je geeft: eerst nadenken over jezelfDe vraag die iedere filantroop zich
eerst moet stellen, maar vaak vergeet: wat wil ik eigenlijk bereiken met mijn
geld Voordat je begint, adviseert Rien van Gendt van de Van Leer Group
Foundation (achthonderd miljoen euro), moet je nadenken over je eigen leven. Wat
houd je werkelijk bezig Welke doelstelling hoort daarbij en hoe meet ik dat Van
Gendt: 'Geven is net zo complex als verdienen.' Consultant Femke Lagaaij vertelt
haar klanten dat ze scherp moeten focussen. 'Als je een zichtbare invloed wilt
hebben, zul je moeten kiezen. De meeste voldoening levert een niche op. Helemaal
als je daar je inzet en expertise kwijt kunt.' Lagaaij adviseert klanten soms af
te zien van donaties uit rente. 'Je kunt ook een paar jaar knallen, in plaats
van tot in de eeuwigheid kleine bedragen overmaken.' Teetse Holtrop van Fortis
wijst erop dat de fiscus een drempel stelt en een maximumaftrek, maar wie in de
vorm van een lijfrente over een periode van vijf jaar schenkt, geniet volledige
aftrekbaarheid. 'Een schenking van honderd euro kost je dan maar vijftig euro.'

Opvang voor verkrachte vrouwen in Congo. De organisatie Sofibef betaalt de
opvang onder meer met geld van de Nederlandse ontwikkelingsorganisatie Icco.

LOAD-DATE: July 1, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              78 of 148 DOCUMENTS



                                 de Volkskrant

                                  July 1, 2006

'Als je extremisten zoekt, moet je dan bij de bakker zijn';
Het debat in: België

BYLINE: Wim Bossema

SECTION: het Betoog; Pg. 05

LENGTH: 1072 woorden


Over: Bevestigt Hind Fraihi cliché's over moslims Door: Hind Fraihi, Keltoem,
Saddie, Laila, Touria Waar: Indymedia.be

Spuugzat zijn de inwoners van Molenbeek de berichtgeving over hun Brusselse
wijk, ook wel aangeduid in de media als Klein-Marokko. Vorig jaar demonstreerden
ze zelfs: 'Molenbeek vraagt informatie' stond er op een spandoek, gevolgd door
een is-niet-teken en een doorgekrast woord 'sensatie'. En helemaal bloedirritant
is het als een jonge Marokkaanse vrouw alle cliché's nog eens opschrijft in een
krant en een boek. Zoals Hind Fraihi, journaliste van Het Nieuwsblad en auteur
van Undercover in Klein-Marokko.

De foto's staan op de site van indymedia.be bij een twistgesprek van Hind Fraihi
met vier jonge moslima's uit Molenbeek. Haar boek, een bewerking van reportages
in haar krant, verscheen begin dit jaar. Het boek en de reeks interviews die
daaruit voortvloeiden (zie de Volkskrant van 24 maart) deden de controverse
oplaaien.

Op indymedia.be - de Belgische tak van de onafhankelijke media van de linkse
tegenbeweging -  reageerde in april al de 'Nederlandstalige Belg en Brusselaar,
van West-Vlaamse origine' Lieven Soete. Zijn kinderen en kleinkinderen wonen in
hartje Molenbeek, gaan er gewoon naar de buurtschool en de buurtbieb, zijn vrouw
speelt in een amateurgezelschap en al met al hebben ze het enorm naar hun zin.
Klein-Marokko is een onzin-term. 'Alleen in onze straat wonen buren met roots in
meer dan 30 verschillende landen. Als dit een 'getto' is.'

In een lang epistel verwijt hij Fraihi dat zij in haar zoektocht naar
moslimextremisten radicalen op een hoop veegt met gewone, brave moslimburgers,
de grote meerderheid. Ze speelt zo extreemrechts van het Vlaams Belang in de
kaart, vindt hij. Kijk maar op het internet: Vlaams Belangers zijn dol op haar.

De reden daarvoor is dat Fraihi aan het slot van haar boek schrijft over
teleurgestelde 'progressieve moslims', die vinden dat niemand iets doet aan de
radicalisering die hun moslimgemeenschap verkankert en die zich daarom in arren
moede tot het Vlaams Belang wenden. Zelf is ze in de eerste plaats fel tegen de
'integratiesector', die 'pamperaars' van beroep. Tegen de Standaard zei ze het
zo: 'Voor mij is het simpel. Wie niet wil integreren hoort hier niet thuis, en
daar moeten we dus ook geen geld in investeren. Integratie is een overbodig
woord.'

In het gesprek met de drie Molenbeekse moslima's zegt Fraihi (die zelf niet
woont in Molenbeek maar er twee maanden 'undercover' als 'sociologie-studente'
verbleef) daarover: 'Het VB heeft zich gelukkig koest gehouden na de publicatie
van mijn boek. Na publicatie van de artikels was ik bijna een soort mascotte
geworden. Ze juichten al dat ze hun eigen Ayaan Hirsi Ali hadden. Maar dat is
zeker niet mijn bedoeling.'

Haar bedoeling was zicht te krijgen op het schimmige wereldje van extremisten,
maar het lukte haar alleen de omstreden Syrische imam Bassam Ayachi te spreken.
Die bezwoer haar dat hij geen geweld predikt en dat zijn moslim-padvinders een
gezelligheidsclub vormen. Omdat ze de geheimzinnige huiskamermoskeeën niet
binnenkwam, ging ze maar over het dagelijks leven schrijven, zegt Touria: 'Maar
als je moslimextremisten zoekt, moet je dan bij de bakker of de apotheker zijn'

Laila, Saddie, Touria en Keltoum (alleen hun voornamen staan vermeld) herkennen
zich bovendien niet in die beschrijvingen. Saddie: 'Dit boek gaat niet over de
gewone man of vrouw in Molenbeek. Het gaat in de eerste plaats over jou en hoe
jij dingen ervaart.' Hind: 'Ja, dat is ook zo.'

Saddie, iets later: 'Jij ontdekt niets nieuws, jij bevestigt enkel de heersende
vooroordelen.' Hind repliceert dat ze voor haar schokkende ervaringen heeft
genoteerd, zoals: 'Als je een moskee binnenstapt en er meteen een
vrouwonvriendelijk pamflet in de handen geduwd krijgt.'

Touria herinnert haar eraan dat ze in Humo zei dat héél Oud-Molenbeek radicaal
is. Hind: 'Zo heb ik het ook ervaren.' Maar, vervolgt ze: 'Journalisten slagen
er altijd in om een hype te creëren. Zo is het ook gelopen met mijn boek. Het is
op een heel verkeerde manier aangekondigd in de krant met titels als "Woont
Osama bin Laden in je straat" Ik was daar vrij pissed over.'

Maar daar nemen de anderen geen genoegen mee. Niemand in de wijk heeft het over
Klein-Marokko en als Hind vertelt dat die benaming op de redactie van het
Nieuwsblad is bedacht, zegt Touria: 'Het is niet enkel de titel. In heel het
boek schuw je het sensationele taalgebruik niet. De manier waarop je over
moskeeën achter gesloten deuren en gevels schrijft, suggereert gevaar,
geheimen.... Dat speelt in op de verbeelding van mensen. Maar deuren zijn
meestal gesloten en ieder gebouw heeft een gevel.'

Hind repliceert: 'Sommige moskeeën hadden wel degelijk iets geheimzinnigs. In
islamitische landen ga je af op een minaret. Je komt binnen en ziet meteen de
gebedsruimte. Alles is open en transparant. In Molenbeek moet je echt zoeken
naar moskeeën.'

Hind is geschrokken van de taal van jongeren, gewelddadig, anti-westers. Die,
omdat ze alleen naar Arabische zenders via de satelliet kijken, het idee hebben
dat ze in de Palestijnse gebieden of Irak leven. Die worden geïndoctrineerd door
kwalijke imams. Maar als je tussen die jongens woont, word je minder bang voor
ze, zeggen de Molenbeeksen. Touria zegt: 'Ik loop ook zonder hoofddoek in
Molenbeek en word daarop aangesproken door jongeren. Zijn die jongeren allemaal
extreem Nee, die weten gewoon niet beter. Het is juist mijn taak om uit te
leggen waarom ik er zo bijloop.'

Hind pleit in haar boek daarentegen voor aanpassen aan België. 'Touria (lacht):
aanpassen of opkrassen.' Hind: 'Ik geef concrete voorbeelden. Ik heb problemen
met iemand die tijdens een sollicitatie geen hand wil schudden.' Keltoum: 'Een
vrouw met een burqa. Terugsturen' Hind: 'Ja, ik vind dat je consequent moet
zijn.' Touria: 'Naar waar moet die dan terugkeren' Hind: 'Naar een land waar het
wel mag.' Laila: 'Het zijn vaak bekeerde Vlamingen die een burqa dragen. Waar ga
je die dan naartoe sturen'

De vrouwen komen er niet uit, maar toch is hier opeens op die website een
fascinerende discussie in een debat dat verder zo is vastgelopen in
beschimpingen over en weer via de media en in betogingen. Dapper van Hind
Fraihi. Verzoek aan indymedia.be: de volgende keer graag ook een paar
medestandsters van haar aan de discussietafel.

Wim Bossema

'Moskeeën achter gesloten deuren, dat suggereert gevaar, geheimen.'

De Brusselse wijk Molenbeek.

LOAD-DATE: July 1, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              79 of 148 DOCUMENTS



                                 de Volkskrant

                                 June 30, 2006

Verdomming en infantilisering;
Britse hoogleraar Frank Furedi stelt fnuikende drempelverlaging in onderwijs en
cultuur aan de kaak

BYLINE: Luuk van Middelaar

SECTION: Cicero; Pg. 27

LENGTH: 1314 woorden


Als de dag van gisteren

Een van de plannen van de nieuwe D66-leider Pechtold om de kloof tussen politiek
en burger te slechten was de plaatsing van stemhokjes op stations en in winkels.
Volgens de minister van Bestuurlijke Vernieuwing kon dit de kiezersopkomst
bevorderen en mensen bij de politiek betrekken. Toen dit experiment bij de
gemeenteraadsverkiezingen van afgelopen maart van start ging, werd er wat
gegrinnikt, maar fundamentele kritiek kwam er niet. Niemand die er, in plaats
van een toenaderingspoging van de politiek, een geringschatting van de burger in
zag. Vote & go: wel makkelijk, toch

Strenger oordeelt de socioloog Frank Furedi, hoogleraar aan de Universiteit van
Kent, die zulke initiatieven in Groot-Brittannië zag. Hij vindt het typerend
gedrag voor een elite die in het gevlij wil komen bij de bevolking - een
bevolking die er niet op zit te wachten en er niet mee is gediend. Naar
aanleiding van het stemmen per post schrijft Furedi dat het wordt voorgesteld
alsof 'het maken van de tocht naar het stemlokaal en het invullen en in de
stembus werpen van het stembiljet een uitdaging is die de geestelijke en morele
vermogens van hedendaagse volwassenen zwaar op de proef stelt'.

In zijn boek Waar zijn de intellectuelen keert Furedi zich tegen dergelijke
bevoogdende vormen van drempelverlaging. Daarbij neemt hij vooral het onderwijs-
en cultuurbeleid op de korrel. Bibliotheken die worden verbouwd tot huiskamers
waar je kunt chillen. Musea die worden ingericht op kinderpret. Universiteiten
die steeds meer op middelbare scholen gaan lijken. In alle gevallen durft men
aan het publiek - bezoekers, studenten - geen eisen meer te stellen uit angst
voor 'elitair' te worden uitgemaakt.

Het probleem is dat de grotere toegankelijkheid in de praktijk gepaard gaat met
institutionele normverlaging oftewel 'verdomming'. Die is onnodig. Furedi, een
auteur met linkse sympathieën, ziet hoe de oude democratische idealen hierdoor
verraden worden. Hij is ervoor dat zoveel mogelijk mensen naar de opera gaan.
Daartoe kun je bijvoorbeeld de kaartjes goedkoper maken, maar liever niet de
programmering 'toegankelijker' maken, zoals nu gebeurt. Evenzo is het prettig
als zoveel mogelijk mensen een universitair diploma hebben, maar niet als dit
ten koste gaat van de exameneisen. Democratisering is iets anders dan
diploma-inflatie.

Om zijn betoog te staven presenteert de auteur frappante staaltjes beleidsproza.
Zo stelt de Amerikaanse organisatie voor opsteldocenten: 'Als we onze studenten
ervan kunnen overtuigen dat spelling, interpunctie en correct taalgebruik minder
belangrijk zijn dan inhoud, zullen we een voornaam obstakel voor de ontwikkeling
van hun schrijfvermogen uit de weg hebben geruimd.' Spelling is een drempel, dus
weg ermee, want stel je voor dat er iemand over struikelt. We wanen ons in de
jaren zeventig, maar dit citaat is uit 2001.

In Furedi's analyse is er sprake van een 'infantilisering' van de cultuur.
Burgers worden als kleine kinderen behandeld. Hun tere zieltjes mogen niet
worden gekwetst. Stel je voor dat iemand niet aan de eisen kan voldoen. Deze
geringe verwachtingen geven blijk van minachting. Ze miskennen bovendien dat
plezier juist ligt in het overwinnen van obstakels. Als alle drempels geslecht
zijn, is er geen verschil meer tussen binnen en buiten, tussen het ik en de
wereld. Dan is er niets meer om naar te streven. Zo leidt de verdomming - hoewel
Furedi niet zo ver gaat - uiteindelijk tot verveling. Een des te ernstiger
maatschappelijk probleem.

De vraag is nu wat de oorsprong ervan is. Op dit punt slaat de auteur van Waar
zijn de intelelctuelen twee verschillende paden in, een sociologisch en een
filosofisch. In het eerste, sociologische perspectief wijst hij op de veranderde
rol van de maatschappelijke elite. Vanouds placht die haar normen aan de rest
van de samenleving ('het volk') ten voorbeeld te stellen. Met name sinds de
Verlichting was de Europese bovenlaag doordrongen van een mission civilisatrice.
De school was hiervan binnenlands het belangrijkste instrument; dorpskinderen
werden er tot burgers van de natie. In de  expansievere varianten werd ook het
koloniaal bestuur in Afrika en Azië vanuit deze beschavingsmissie
gerechtvaardigd.

Van dat zelfvertrouwen is aan het begin van de 21ste eeuw weinig meer over. De
elite gelooft er niet meer in. Beleidsmakers, museumdirecteuren en
universiteitsbestuurders zijn de weg kwijt en zoeken radeloos contact met 'de
mensen'. Zo konden de anti-elitaire sentimenten juist in de elite ontstaan. Het
is immers niet de gewone man of vrouw die vooroploopt in de campagne om
onderwijs en de cultuur een vermeend toegankelijk en relevant karakter te geven.
Furedi beticht de hedendaagse anti-elitaire elite daarom van 'omgekeerd
snobisme'.

In het tweede, filosofische perspectief is de institutionele verdomming het
onbedoelde resultaat van de intellectuele kritiek op de Verlichting vanaf de
jaren zestig. Antropologen als Lévi-Strauss haalden de westerse universele
pretenties onderuit. Filosofen als Foucault en Derrida betoogden dat kennis
altijd verbonden is met macht en dat er geen objectieve waarheid is. Ze
ontkenden de autonome positie van kunst en wetenschap. Volgens Furedi 'komt dit
neer op een epistemologische ondermijning van het hoger onderwijs'. Daarbij ging
het opgeven van de waarheid ten koste van het debat. Als niemand gelijk heeft,
komt insisteren op de geldigheid van een idee over als onbeleefde drammerigheid.
Evenmin is er nog verschil te maken tussen literatuur en soap, tussen Mozart en
musicals, tussen evolutieleer en creationisme.

Furedi is er terecht bezorgd over dat er zo weinig weerstand is in de culturele
instellingen zelf. Dat is het hedendaagse 'verraad der klerken' - zoals de
Franse intellectueel Julien Benda het in 1927 noemde. Sommige intellectuelen
werken actief aan de verdomming mee, en de verzamelde anderen lukt het niet een
krachtig tegengeluid te laten klinken. Ze staan niet op de barricaden voor de
autonomie van kennis, van waarheid, van schoonheid; ze miskennen dat het publiek
ernaar snakt als volwassenen behandeld te worden.

Waar zijn de intellectuelen is een bij vlagen krachtige aanklacht tegen de
verdomming van het publieke leven. Furedi is sterk in de concrete voorbeelden
van dolende beleidsmakers. Heel nieuw is zijn hoofdstelling niet. Over de
maatschappelijke gevolgen van een intellectuele cultuur die zichzelf
verloochent, is al eerder en beter geschreven. Onovertroffen blijven de
bestsellers The Closing of the American Mind van Allan Bloom en La défaite de la
pensée van Alain Finkielkraut, beide uit 1987.

Hoe kan het dat hetzelfde thema twintig jaar later opnieuw een snaar raakt De
pessimistische hypothese: de gevolgen van wat in de jaren tachtig nog een
high-brow-ideeënstrijd was, zijn - met de traagheid eigen aan dalend cultuurgoed
- pas nu doorgesijpeld in de haarvaten van het culturele leven: de lesboeken, de
bibliotheekontwerpen, de beleidsrichtlijnen. Dus het ergste komt nog.

De optimistische hypothese: terwijl Bloom en Finkielkraut zich destijds in het
kamp van de conservatieve cultuurkritiek zagen gedrongen, lukt het Frank Furedi
zichzelf als 'links' te blijven afficheren. Dit zou erop duiden dat het besef
van de maatschappelijke schade die de verdomming aanricht, inmiddels zodanig is
toegenomen, dat de tijd rijp is voor tegenactie, de partijpolitiek voorbij.
Laten we dan om te beginnen de school ontdoen van narcistische pret en weer
optuigen tot emancipatiemachine, waar kennis niet kwetst maar verlicht.

Luuk van Middelaar

Frank Furedi: Waar zijn de intellectuelenVertaald uit het Engels door Guus
Houtzager Meulenhoff224 pagina's? 18,95ISBN 90 290 7753 0Vertaald uit het Engels
door Guus Houtzager Meulenhoff224 pagina's? 18,95ISBN 90 290 7753 0

Kinderen verkleed als droomfiguren in het Universiteitsmuseum te Utrecht tijdens
de Kindermuseumnacht in februari van dit jaar.

LOAD-DATE: June 30, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              80 of 148 DOCUMENTS



                                 de Volkskrant

                                 June 24, 2006
                                    zaterdag

Connexxion verkoopt natuur voor een prikkie;
Busbedrijf slijt bosgrond in de Biltsche Duinen liever aan projectontwikkelaars
dan aan natuurbeheerder Het Utrechts Landschap

BYLINE: Harry van Gelder

SECTION: Economie; Pg. 7

LENGTH: 1489 woorden

DATELINE: BOSCH EN DUIN


Het busbedrijf Connexxion heeft voor 'een spotprijsje' 20 hectare natuurgebied
verkocht aan twee projectontwikkelaars. 'We hebben juist gehandeld', zegt het
bedrijf.

Het moet Marco Glastra, directeur van het Utrechts Landschap (de grootste
natuurbeheerder in de provincie Utrecht) van het hart. Hij, en met hem de natuur
in Utrecht, is slecht behandeld door Connexxion. Het busbedrijf dat binnenkort
geprivatiseerd wordt en de mond vol heeft over zijn maatschappelijke
betrokkenheid, verkocht in april 20 hectare bos voor 320 duizend euro - een
spotprijsje volgens deskundigen - aan twee projectontwikkelaars.

Voor dat geld had Glastra het terrein in de Biltsche Duinen, ingeklemd tussen
Bilthoven en de kapitale villawijk Bosch en Duin, zó willen kopen. En dat wist
het busbedrijf drommels goed - zegt hij. 'Toen het gebied in de verkoop ging,
hebben we onze interesse kenbaar gemaakt aan Connexxion.'

Het busbedrijf zat echter niet te wachten op het Utrechts Landschap als koper
van de bosgrond. De natuurbeheerder werd te verstaan gegeven dat de vraagprijs
vele malen hoger was, en daarna hoorde Glastra niets meer van het busbedrijf.

Ondertussen hield Connexxion uitverkoop voor projectontwikkelaars. die voor het
terrein nauwelijks meer op tafel legden dan wat Glastra in eerste instantie had
geboden. 'Het gebied is voor ruim 1euro de vierkante meter verkocht. Dat hadden
wij er ook voor over gehad', zegt de natuurbeheerder. 'Dit is erg, erg jammer.
Ik maak me grote zorgen om het gebied.'

'Voor mij is het duidelijk: de overheid heeft ernstige steken laten vallen,
waardoor een aantal particulieren er met een zak geld en een groot stuk natuur
van door zijn gegaan,' zegt John Bluemink van de Vrienden van de Biltsche
Duinen. De gepensioneerde bioloog strijdt sinds 1987 voor het behoud van het
natuurgebied.

Die strijd was jarenlang succesvol, maar de grondverkoop door Connexxion dreigt
roet in het eten te gooien. De belangrijkste kopers, de vennoten van het
bedrijfje Q en Q Investments, staan niet te boek als liefhebbers van de
rugstreeppad of de koereiger, maar als projectontwikkelaars die hun notering in
de Quote 500 van rijke Nederlanders danken aan de manier waarop zij
bouwprojecten weten te realiseren.

Het duo, Evert Kroon en Guus Boon, kocht het terrein onder de firmanaam Q en Q
Investments. Kroon en Boon, buren in Bosch en Duin, spreken elkaar bij wijze van
grap vaker aan met hun notering in de Quote. Boon (nummer 337 op de lijst en
goed voor 68 miljoen euro) begroet Kroon dan met 'Hee Q382, hoe is het', en
Kroon (nummer 382 met 60 miljoen vermogen) antwoordt vrolijk 'Q337, met mij is
alles goed.'

De versnippering van het natuurgebied is inmiddels in volle gang. Connexxion
verkocht twee perceeltjes aan omwonenden, reserveerde een stuk voor de
plaatselijke golfbaan, en sleet het grootste gebied aan Q en Q.

Boon, in het dagelijks leven makelaar in Bilthoven, deed ook een duit in het
zakje. Hij knipte het Q en Q-perceel in drieën en verkocht twee delen door aan
omwonenden, zoals de plastisch chirurg Robert de Blecourt. Boon en Kroon
verdienden met de verkoop van de deelpercelen 140 duizend euro. De grootste lap
bos - ruim 11 hectare - hielden zij in eigen bezit.

Guus Boon zelf ziet er geen kwaad in. 'Ik heb het gebiedje gekocht uit
sentiment. Ik ben daar op de padvinderij geweest en het zwembad stond er
vroeger. En ach, duur was het niet. Het is een aankoop voor de lange termijn. Nu
mag ik er niets mee doen, maar wie weet wel over vijftig jaar als Nederland 30
miljoen inwoners telt.'

De echte woekeraar, vindt Boon, is het busbedrijf. 'Connexxion Vastgoed heeft
een woekerwinst gemaakt op de verkoop van de grond.'

De winst die hij zelf heeft gemaakt op de doorverkoop noemt Boon een mazzeltje.
'Mijn klanten hadden te weinig grond om onder de Natuurschoonwet te vallen. Door
grond bij te kopen zijn hun percelen nu groot genoeg. Wie meer dan vijf hectare
heeft en in de regeling past, hoeft geen schenkingsrecht, overdrachtsbelasting
en successierechten te betalen. Dat is reuze interessant voor die mensen. Ik had
er nog veel meer aan kunnen verdienen.'

Natuurbeheerder Glastra van het Utrecht Landschap ziet het met lede ogen aan.
'We moeten maar afwachten wat de particulieren en Boon met de grond gaan doen.
Als ze er straks een hek omheen zetten, heeft het publiek geen toegang meer tot
het natuurgebied.'

De hekken van de nieuwe eigenaren vormen niet de enige bedreiging voor het
natuurgebied. Een groep ondernemers en lokale golfliefhebbers wil al jaren een
twaalf holes-golfbaan aanleggen in het natuurgebied. De gemeente De Bilt houdt
dat plan vooralsnog tegen, onder meer omdat het de derde golfbaan zou worden in
een straal van een paar kilometer.

Jeroen de Jong van Golfpark de Biltse Duinen vindt dat extra golfbanen wel
kunnen. De Jong bestiert nu een kleine oefenbaan op een aanpalend terrein waar
vroeger een natuurbad was. Volgens hem is het aanleggen van een golfbaan een
prima manier om de natuur te beschermen. 'Je kunt sentimenteel doen over het
feit dat hier nu een golfbaantje ligt en het natuurbad is verdwenen, maar het is
hier nog mooi en groen. Zonder ons had een of ander links college er al lang
sociale woningbouw neergezet.'

Als het de golffanaten, aan wie De Jong zijn baan deels heeft verhuurd, lukt
verderop in de Biltsche Duinen een grote golfbaan te realiseren, dan zou dat wel
eens de redding van het natuurgebied kunnen zijn, zegt hij.

Naast de golfers, de Quote-miljonairs en de bouwlustige gemeentebesturen hebben
ook de aanpalende camping - waar in rap tempo de staanplaatsen worden vervangen
door prefab-bungalowtjes - en de manege De Molshoop volop plannen met het
natuurgebied.

Omdat niemand de regie over de ontwikkelingen heeft, is het bos ten prooi
gevallen aan het grootkapitaal, verzucht Harry Sanders, een lid van de
Socialistische Partij uit Bilthoven die de verkoop van het terrein op de
landelijke politieke agenda wist te krijgen. De SP stelde Kamervragen over de
verkoop van de gronden. Minister Zalm van Financiën antwoordde de SP dat de
verkoop de verantwoordelijkheid was van Connexxion en dat de bestaande
bestemmingsplannen het gebied goed zouden beschermen.

Een farce, vindt Sanders: 'Want wat doet Connexxion Het bedrijf verkoopt natuur
die voor iedereen toegankelijk was, voor een habbekrats aan een stelletje
rijkelui. De gewone man kan straks niet meer in de Biltsche Duinen wandelen
omdat er zo nodig moet worden gegolfd, en er staan hekken om dure huizen. En als
Connexxion straks is geprivatiseerd, wordt het alleen maar erger.'

Het busbedrijf zit ondertussen met de grondverkoop in de maag. Begin juni, toen
de grond volgens het Kadaster al lang en breed geleverd was aan Q en Q, hield de
onderneming nog vol dat er van een verkoop aan projectontwikkelaars geen sprake
was. 'We hebben nog nooit van Q en Q gehoord,' zei een woordvoerder toen.

Inmiddels kan de zegsman van het busbedrijf niet meer om de feiten heen. 'Onze
onderhandelaar heeft nog even gekeken in de papieren en inderdaad: het stuk
grond is verkocht aan Q en Q Investment,' zegt hij. Volgens hem heeft Connexxion
juist gehandeld door het gebied aan de projectontwikkelaars te slijten, ook al
had het Utrechts Landschap interesse. 'Natuurlijk hebben wij een
maatschappelijke verantwoordelijkheid, maar ook een economische. Dit was
duidelijk het beste bod.'

Onzin, besluit Marco Glastra. 'Deze zaak legt de vinger op het verkeerde beleid
van de overheid. Die vindt tegenwoordig dat het aankopen van natuurgebieden moet
worden overgelaten aan de markt. Je ziet hier wat ervan komt. De man met de zak
geld gaat er met de natuur vandoor. Hoewel je je dat in dit geval kunt afvragen:
want zoveel is er door Boon en Kroon niet betaald.'

Busbedrijf heeft nog voor miljoenen aan vastgoedDe verkoop van de grond in de
Biltse Duinen past in de strategie van Connexxion om zich op het personenvervoer
te richten. Eerder hevelde het bedrijf de grond en de gebouwen die het bezit
over naar het onroerend goedbedrijf Connexxion Vastgoed. De grond en gebouwen
zijn in samen minstens 70miljoen euro waard, blijkt uit de leenovereenkomst die
het busbedrijf heeft met de Bank Nederlandse Gemeenten. De bezittingen van
Connexxion Vastgoed dienen daarbij als onderpand. De grote vastgoedportefeuille
is een erfenis uit de tijd dat de vele voorgangers van Connexxion hun eigen
onderhoudsdienst en remises bezaten. Komende week praat de Tweede Kamer over de
manier waarop Connexxion verkocht wordt. Minister Zalm van Financien, die alle
aandelen bezit, denkt aan een veiling. Veel buitenlandse vervoerbedrijven hebben
zich bij de minister gemeld. Ook Rabobank heeft interesse in de koop van het
busbedrijf. De waarde van de aandelen ligt rond een half miljard euro.
Connexxion vervoert dagelijks ruim dan een miljoen passagiers. Er werken
ongeveer dertienduizend werknemers en de omzet is een kleine miljard euro.

De manage aan de Biltsestraat in Bosch en Duin met op de achtergrond het
natuurgebied.

LOAD-DATE: June 24, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              81 of 148 DOCUMENTS



                                 de Volkskrant

                                 June 21, 2006

BYLINE: Jan Blokker

SECTION: Binnenland; Pg. 03

LENGTH: 613 woorden


Tot dusver waren ze er laat bij, dat wil zeggen: ze begonnen pas moord en brand
te schreeuwen als het kwaad al was geschied.

Ik heb het over de opwinding die jaarlijks in september ontstond wanneer een
geboren spieker als Frits Wester vijf dagen voor Prinsjesdag al op RTL4 had
gemeld dat voor de tuinboonbouw in het boekjaar 2006-2007 9300 euro minder
beschikbaar zou zijn dan in het vorige seizoen, waarna minister Veerman zich
eigenlijk al niet meer met goed fatsoen op het Binnenhof kon vertonen, en de
koningin bijna weigerde zich nog per Gouden Koets naar de Ridderzaal te laten
slepen om de Troonrede uit te spreken.

Was het embargo geschonden Want daar ging het om.

Sinds jaar en dag mochten journalisten (en trouwens ook Kamerleden) het weekend
vóór de Derde Dinsdag van September al door de stukken snuffelen om nog op de
avond van de grote dag beslagen in hun krant ten ijs te komen.

Ik heb dat altijd een repressief-tolerant regentengebaar gevonden, waar
verslaggevers de hoge heren dankbaar voor moesten zijn, terwijl het natuurlijk
op alle mogelijke manieren tegen het wezen van hun ambacht in streek. Het hoort
toch niet bij hun vak dat ze drie of vier dagen hot news onder zich houden

En dan heb ik het er nog niet eens over dat we tegenwoordig in tijden van
bloggers en lezersdemocratie leven, die het onderscheid tussen een op internet
meepratende half-analfabeet en een in Utrecht of Zwolle afgestudeerde
doctorandus in de journalistiek tot ongeveer nul hebben herleid. Mogen gewone
burgers de vitale informatie over het landsbestuur niet lezen als het
beschikbaar is, dat wil zeggen de zaterdag vóór Prinsjesdag, dus net als
krantenmensen, kamerleden, vakbondsbestuurderen en overige Nederlanders die
immers allemaal hetzelfde zijn geworden

Wie zich over de mogelijke schending van de embargogunst het meest opwond was,
in 2002, in 2003, in 2004 én in 2005 de Kamervoorzitter Frans Weisglas, die elk
jaar rood, groen en geel aanliep als hem weer een geheim door de neus werd
geboord, en die de keurigste invectieven in het woordenboek opzocht om de
onverlaten te laten merken wat hij van ze vond.

Is het dan een wonder om afgelopen maandag in NRC Handelsblad te lezen dat Frans
de opheffing van het embargo jammer vindt

Nee natuurlijk. Als volbloed regent wil de Kamervoorzitter het
repressief-tolerante gebaar graag handhaven - maar dan moeten de journalisten,
die hij met zo veel liefde bedient, natuurlijk ook wel precies doen wat hij
zegt.

Het was een mooi opstel trouwens, waarin we de taalkundige Weisglas nog eens
goed leerden kennen. Om één citaat te nemen waarin het gaat over de door de
Tweede Kamer bepleite opheffing van de regel:

'Ik vind dit zeer te betreuren, al besef ik me uiteraard dat een
Kamermeerderheid akkoord is gegaan'.

Wat doet Frans als hij de Kamer niet voorzit

Dan beseft hij zich.

En een paar alinea's verder:

'Het kabinet weet wat er in de stukken staat, omdat zij er de hele zomer over
spreekt'.

Waaruit we begrijpen dat Frans geen vrouwelijker woord in het Nederlands kent
dan kabinet.

Wat gebeurt er overigens als alles blijft zoals het is, en de journalisten horen
pas ná de Troonrede hoe alles precies in mekaar zit

Dan is zo'n hele middag Ferry Mingelen met fractievoorzitters, medejournalisten
en vertegenwoordigers van de tuinboonteelt volstrekt zinloos geworden, want
niemand weet waar ze het over moeten hebben.

Een zegen!

Laat Maartje van Weegen met een kenner de hele verdere middag converseren over
de kolbakken, de knopen, de broekvouwen en de kleuren van de militairen langs de
route - en we hebben eindelijk weer een echte nationale NOS-uitzending.

En de journalisten Handen uit de mouwen, jongelui. En spieken tot je er bij
neervalt.

LOAD-DATE: June 21, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              82 of 148 DOCUMENTS



                                 de Volkskrant

                                 June 13, 2006
                                    dinsdag

Bij FunX kan ook de premier zichzelf zijn;
In de hele Randstad krijgt het volk alles te horen over Balkenendes eerste
afspraakje met Bianca

BYLINE: Dirk van Harten

SECTION: Binnenland; Pg. 3

LENGTH: 748 woorden

DATELINE: UTRECHT


Het voltallige kabinet begaf zich maandag onder het gewone volk. Voor premier
Balkenende betekende dat een bezoek aan jongerenradio FunX voor een onbekommerd
vraaggesprek.

Onderuitgezakt en in hemdsmouwen hangt de premier op de bank. De benen over
elkaar, een hand in de broekzak. In de andere balanceert hij nonchalant een
microfoon. Balkenende heeft het zichtbaar naar zijn zin deze maandagmiddag.

Samen met minister voor Ontwikkelingssamenwerking Van Ardenne en
staatssecretaris Van der Laan is de premier op werkbezoek in de Utrechtse
radiostudio van jongerenzender FunX. Om te praten over wat jongeren bezighoudt
en over de populaire zender zelf.

FunX, dat in de hele Randstad uitzendt, wil namelijk maar wat graag een
landelijk bereik. En terwijl Van Ardenne en Van der Laan na een korte
rondleiding door de studio hierover 'zwaar in discussie' moeten met jongeren,
strekt Balkenende zich uit op de bank voor een 'relaxed' interview dat
dinsdagochtend tussen acht en tien wordt uitgezonden.

FunX timmert al drie jaar aan de weg met de slogan 'Welkom bij jezelf' en het is
duidelijk dat de minster-president zich op de bank in de Utrechtse studio heeft
gevonden. 'Mag de premier het ook eens gemakkelijk hebben', klinkt het
grinnikend. Rustig beantwoordt hij de vragen die luisteraars instuurden en die
hem nu worden voorgelegd door presentatoren Sandra en Laila.

Blozend, als het gaat over het eerste afspraakje met zijn vrouw Bianca (waarbij
CDA-fractieleider Maxime Verhagen als koppelaar optrad). Diplomatiek om de hete
brij heen draaiend als hem gevraagd wordt of hij in zijn jeugd wel eens
kattenkwaad uithaalde. In een lange uiteenzetting over warme zomers aan Zeeuwse
stranden, schoolfeestjes en de Beatles, blijft hij voor eeuwig het antwoord
schuldig. En schaterlachend als het cadeautje ter sprake komt dat hij voor zijn
vijftigste verjaardag kreeg: een ritje in een Ferrari, van Capelle naar Den
Haag. 'Op het ministerie moest ik hem weer inleveren, maar thuis heb ik een
schaalmodel', glundert de premier.

Een enkele keer komt ook de politicus in Balkenende naar voren. Bijvoorbeeld als
het gaat over de problemen die jongeren hebben om een stageplaats te vinden.
'Het doet me pijn als allochtone jongeren geen plek krijgen als ze onder hun
eigen naam solliciteren', zegt hij. Om zijn luisteraars vervolgens een hart
onder de riem te steken: 'Het is vaak een kwestie van je goed presenteren en je
moet nooit bij de pakken neerzitten.' Als pasafgestudeerde ondervindt hij het in
de jaren tachtig aan den lijve. 'Ik heb op heel wat sollicitatiebrieven nooit
een antwoord gekregen.'

Maar dan is het terug naar de echt belangrijke vragen. Zoals 'waar ontbijt u
mee' (cornflakes en koffie) en 'hoe chillt u': thuis.

Als het interview achter de rug is, is het tijd voor foto's en praatjes met alle
FunX-medewerkers die de premier maar tegenkomt. Van Ardenne en Van der Laan
zitten dan nog altijd in hun 'zware discussie'. 'Cut the bullshit!', roept een
jongen met een indrukwekkend Afrokapsel tegen de beide bewindslieden. 'Er komt
geen expert hier de studio in, FunX is van de straat!'

Balkenende ziet het glimlachend aan. Nog altijd één hand in de broekzak. In de
andere heeft hij inmiddels een biertje. 'Het is een andere manier van media
maken', zegt hij enthousiast. 'Heel goed.'

Voor het eerst collectief op werkbezoekVoor het eerst sinds zijn aantreden in
2003 ging het kabinet-Balkenende maandag collectief op werkbezoek. In alle
windstreken waren groepjes ministers te vinden. Ze bezochten onder meer
wijkagenten in Utrecht en Breda, scholen in Gelderland en gewone burgers en
ondernemers in het Thialf IJsstadion in Heerenveen. Centrale vraag: merken de
Nederlanders er al iets van dat het kabinet regels schrapt en wat moet er nog
meer gebeuren 's Avonds kwam het kabinet 'met de benen op tafel' bijeen in
kasteel Groeneveld in Baarn, waar ministers hun ervaringen uitwisselden. Dit
soort informele sessies vindt normaal gesproken plaats in het Catshuis in Den
Haag, maar dat is nog altijd niet te gebruiken als gevolg van de brand van mei
2004. Het idee voor een collectief werkbezoek 'teneinde ministers ook eens
buiten hun eigen portefeuille te laten kijken' is ontstaan in de
Voorlichtingsraad, het overlegorgaan van de belangrijkste voorlichters van alle
ministeries. 'Er bleek in het kabinet veel draagvlak voor te zijn', licht de
Rijksvoorlichtingsdienst toe.

Sandra en Laila van jongerenradio FunX confronteren minister-president
Balkenende met vragen van luisteraars.

LOAD-DATE: June 13, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              83 of 148 DOCUMENTS



                                 de Volkskrant

                                 June 12, 2006
                                    maandag

Bestuurlijke elite invloedrijk

SECTION: Binnenland; Pg. 3

LENGTH: 338 woorden


Jos van Hezewijk, eigenaar van Elite Research en onderzoeker van zakelijke
netwerken: 'Dit soort onderzoeken is onmisbaar om een beeld te krijgen van de
Nederlandse machtsverhoudingen. Misschien zou je nog wat meer gewicht kunnen
geven aan de financiële sector, en wordt het belang van cultuur en de bouw wat
overschat. Zo is Elco Brinkman natuurlijk op nummer 1 gekomen. En je zou
topambtenaren en leden van de Raad van State er ook bij kunnen betrekken.'

Frans Kok, hoogleraar voeding en gezondheid in Wageningen en lid van het comité
van aanbeveling van de exclusieve Nationale Haringpartij op Nyenrode University:
'Een herkenbare lijst. Al moet ik zeggen dat ik op de Haringpartij een
kleurrijker gezelschap zie rondlopen, waaronder mensen als Jan des Bouvrie en de
gynaecoloog van Beatrix.

'De invloed van de bestuurlijke elite bestaat vooral uit het signaleren van
problemen, zo werd bij de lijst terecht opgemerkt. Die weten ze vervolgens op de
agenda van de politiek te zetten. Alleen zou dezelfde elite ook meer
verantwoordelijkheid kunnen nemen voor het vinden van oplossingen.

'Je moet ook oppassen dat het niet allemaal heel behoudend wordt. Je loopt als
politiek de kans je te laten sturen door de problemen van een elite, die
misschien eerder internationaal is georiënteerd, en minder door de problemen van
de gewone burger.'

Herman Heinsbroek, ondernemer en oud-LPF-minister van Economische Zaken: 'De
invloed van deze mensen wordt schromelijk overschat. Het is hier Nederland, geen
Verenigde Staten, waar het bedrijfsleven wel direct invloed heeft op de
politiek.

'Wijs mij één lid van de Volkskrant Top 200 aan die de aanleg van een rijksweg
kan tegenhouden. De echte macht ligt bij Beatrix, Zalm en Balkenende. En daarna
bij de zittende politici en de zittende bedrijfsleiders. Van
commissariaten-jagers als Elco Brinkman is de invloed al veel minder.

'Wat wel duidelijk wordt is dat invloed een combinatie is van maatschappelijke
prestatie en een bepaald niveau. Een platte boer met centen zal nooit invloed
krijgen.'

LOAD-DATE: June 12, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              84 of 148 DOCUMENTS



                                 de Volkskrant

                                 June 10, 2006

De Verlichting aan het Spaarne;
ExpositieGeldhandelaar Pieter Teyler was beslist geen 18de eeuwse Dagobert Duck;
hij gaf gul aan de armen

SECTION: Kennis; Pg. 7

LENGTH: 1176 woorden


Teylers Museum wijdt een tentoonstelling aan zijn grondlegger Pieter Teyler.
Tijdens zijn leven ging de zijdefabrikant en geldhandelaar onder de Haarlemse
bevolking door voor gierig. Niets blijkt minder waar. Door Peter Giesen

De Haarlemse zijdefabrikant en geldhandelaar Pieter Teyler van der Hulst was
rijk, maar ook weer niet puissant rijk. 'Tegenwoordig zou hij bij de laatste
honderd van de Quote 500 zitten', zegt Marjan Scharloo, directeur van Teylers
Museum in Haarlem.

Pieter Teyler (1702-1778) was een man van de Verlichting. Precies 250 jaar
geleden, in 1756, liet hij in zijn testament vastleggen dat zijn vermogen na
zijn dood besteed moest worden aan godsdienst en armenzorg, maar ook aan de
bevordering van kunst en wetenschap. Van het geld werd onder meer Teylers Museum
in Haarlem gesticht, het oudste museum van Nederland.

Vandaag opent de tentoonstelling De miljoenen van Pieter Teyler, waarin het
museum op zoek gaat naar de persoonlijkheid van zijn grondlegger. Dat viel nog
niet mee, blijkt uit het gelijktijdig verschenen boek De idealen van Pieter
Teyler. Niet één brief van Teyler is bewaard gebleven, niet één tijdgenoot heeft
over hem geschreven, op een enkel huwelijksgedicht na.

'Dat vind ik wel frustrerend. Ik heb niet echt de hand op Teylers schouder
kunnen leggen', zegt Bert Sliggers, conservator van het museum.

De bekendste typering van Teyler komt uit de autobiografie van de Haarlemse
kostschoolhouder Willem van den Hull: 'Deeze, om zijne gierigheid te Haarlem zoo
beruchte man, die gedurende zijn leeven, schier gebrek en toch zoo veele
millioenen bezat, was eenige maanden voor mijn geboorte overleeden, en nu
verspreidden zijne nagelaaten schatten, welvaart onder de ambachtslieden.'

Uit onderzoek blijkt echter dat Teyler allerminst een 18de eeuwse Dagobert Duck
was. Hij gaf royaal aan de armen en onderhield een hofje waar twaalf
hulpbehoevende vrouwen woonden.

De reputatie van gierigheid dankte Pieter Teyler waarschijnlijk aan zijn sobere,
ingetogen levensstijl. Hij was doopsgezind, een vrijzinnige richting in het
protestantisme die niet hield van uiterlijk vertoon. Christus moest worden
nagevolgd door goede werken te doen.

Telescoop

Teyler groeide op tijdens de Verlichting. 'Wie zich laaft aan kennis, zal
gelukkig worden', schreven de Franse encyclopedisten Diderot en d'Alembert.
Menig heer van stand liefhebberde dan ook met natuurkundige proefjes of kocht
een telescoop om de sterren te bestuderen. Vaak richtten zij ook genootschappen
op om de verbreiding van kunst en wetenschap te bevorderen.

De Hollandse Verlichting wordt ook wel de christelijke Verlichting genoemd.
Sliggers: 'Doopsgezinden als Teyler beschouwden de wetenschap als een ode aan de
almacht van de Schepper. Wie ook maar een druppel regenwater onder de microscoop
legde, zag hoe weergaloos de Schepping was. De calvinisten keken daar heel
anders tegen aan. Zij geloofden dat de wetenschap het ongeloof zou aanwakkeren.'

Teyler steunde kunst en wetenschap, maar nam er nooit actief aan deel. Hij deed
geen wetenschappelijke experimenten en kon nimmer worden betrapt op artistieke
aspiraties. 'In zijn nalatenschap bevonden zich geen wetenschappelijke
instrumenten en ook geen muziekinstrumenten. Dat is opmerkelijk voor een man van
zijn stand', zegt Marjan Scharloo. Wel was Teyler een verzamelaar. Hij kocht
munten, tekeningen, boeken, opgezette vogels en dieren op sterk water. Maar ook
hier kwam de klad in: de laatste twintig jaar van zijn leven bood hij, voor zo
ver bekend, niet meer op veilingen.

Teyler was dus geen al te actieve representant van de Verlichting. Maar in 1756
bepaalde hij dat hij zijn vermogen naliet aan een stichting, waaronder twee
genootschappen zouden vallen: een ter bevordering van de godsdienst, de ander
ter verbreiding van kunst en wetenschap. Zijn verzameling zou de leden van deze
genootschappen ten dienste staan. Zij zouden moeten samenkomen in zijn huis aan
de Damstraat, dat nooit verkocht mocht worden.

De directeuren (eigenlijk bewindvoerders) van de nieuwe Teylers Stichting vatten
hun taak ambitieus op. Sliggers: 'Teylers idee uit 1756 was nog elitair en
studieus: zijn verzameling zou ten goede komen aan een genootschap van heren.
Maar de directeuren waren jonger en vooruitstrevender. Zij geloofden dat je
kennis moest verspreiden in een openbaar museum.'

Daarbij gingen ze oneerbiedig te werk. Voor het leeuwendeel van de verzameling
van Teyler hadden ze geen plaats. 'Ze lieten het 18de eeuwse equivalent van een
container voorrijden en gooiden het meeste weg.

Van de duizend boeken bleven er 35 bewaard, van de duizend tekeningen zes, de
opgezette vogels en dieren op sterk water werden verkocht. Alleen de collectie
munten en penningen bleef grotendeels bewaard.'

Ze gaven de architect Leendert Viervant opdracht voor de bouw van een
museumzaal, de schitterende Ovale Zaal, die in 1784 voor het publiek werd
geopend. Nog altijd weerspiegelt de zaal de leefwereld van de 18de eeuwse
Verlichte gentleman-amateurwetenschapper. De vitrines bevatten een verzameling
fossielen en mineralen, in de zaal staan natuurkundige apparaten uit de 18de
eeuw. Op de galerij staan twaalf boekenkasten met encyclopedische werken.

Voor de duur van de tentoonstelling is ook het oude woonhuis van Teyler
opengesteld. Zo kan de bezoeker enigszins ervaren hoe Teylers Museum er in de
18de eeuw uitzag. De huidige monumentale entree aan het Spaarne werd pas in 1885
geopend. Voordien moest de bezoeker aanbellen bij de oude voordeur van Teyler in
de Damstraat. Hij werd door een lange gang geleid en vervolgens door de Grote
Herenkamer, een donkere kamer waar de directeuren hun vergaderingen hielden. Als
Teyler dan de Ovale Zaal met zijn grote lichtkoepel betrad, was het alsof hij
letterlijk Verlicht werd.

De verspreiding van kennis moest ook niet te ruim worden opgevat. Het was niet
de bedoeling dat het gewone volk van Haarlem zich massaal naar Teylers Museum
zou begeven.

'Mensen kwamen op uitnodiging van een van de vele genootschappen voor kunst of
wetenschap, een soort Rotary's en Lions avant la lettre', zegt Sliggers. 'We
schatten dat er enkele honderden bezoekers per jaar kwamen. Vaak kwamen ze
speciaal voor wetenschappelijke demonstraties, bijvoorbeeld met de
elektriseermachine.'

Het oude huis van Teyler heeft een van de best bewaarde 18de eeuwse interieurs
van Nederland. Zo ligt in de eetkamer nog origineel 18de eeuwse vloerbedekking,
bestaande uit smalle, aan elkaar genaaide stroken met een soort bloemmotief. Op
tafel staat het oude servies van Teyler, dat hij in China had besteld.

Alle inspanningen ten spijt, blijft Pieter Teyler toch een wat ongrijpbare
figuur. Hij stimuleerde kunst en wetenschap, maar deed zelf nooit mee.

Met zijn legaat gaf hij de aanzet voor het eerste museum van Nederland, maar
zijn eigen collectie werd te licht bevonden. Daarmee was hij was de grondlegger
van een fraaie traditie, maar moet zelf haast wel een enorme saaineus geweest
zijn. Maar zelfs dat weten we niet zeker.

Pieter Teyler stimuleerde kunst maar deed zelf niet mee

De gevel van Teylers Museum in Haarlem.

LOAD-DATE: June 10, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              85 of 148 DOCUMENTS



                                 de Volkskrant

                                 June 10, 2006

Nei, ik ben toch blaai dat ik gein accent heb;
SpreektaalNederlanders vinden journaal-taal onnatuurlijk, maar omarmen het wel
als een ijkpunt

SECTION: Kennis; Pg. 3

LENGTH: 908 woorden


De uitspraak van het Nederlands verandert. Maar wat vinden de sprekers dan
normaal Nieuwslezers. Door Simone de Schipper

'Nederlanders hebben een obsessie met accentloos spreken.' Dat ondervindt
taalkundige Dick Smakman in Leiden aan den lijve. 'Eén zachte g en het is
meteen: jij hebt een accent. Als buitenstaander hoor ik weer hoe iemand
vervolgens in randstedelijk accent zegt dat hij 'blaai' is dat hij 'gein' accent
heeft.' Dat het taboe op accent typisch Nederlands is, concludeert Smakman ook
uit zijn vergelijkend onderzoek in andere landen. 'Nieuw-Zeelanders kan het echt
niks schelen hoe je spreekt, als ze je maar verstaan. Polen en Japanners hebben
net als Nederlanders een taalhistorie, maar ze snappen niet waar Nederlanders
zich zo druk over maken. Nederlanders zijn bovengemiddeld geïnteresseerd in het
niet hebben van een accent.'

Maar wat dat accentloos dan is Experts hebben er boeken over vol geschreven,
maar aan de gewone Nederlanders is het eigenlijk nooit gevraagd, zegt Smakman.
'Je kunt iets pas een standaardtaal noemen, als het wordt omarmd door veel
mensen.' Dus toog hij, met cassettebandjes vol nieuwslezers en met vragenlijsten
het land in. Van een kerkgemeenschap in Heerlen tot vrienden van vrienden; 114
mensen, gaven een paar uur van hun tijd aan het ophelderen van 'Standaard
Nederlands volgens de Nederlander zelf', 1700 anderen werkten mee aan een
telefonische of schriftelijke enquête.

Maandag verdedigt Smakman zijn proefschrift Standard Dutch in the Netherlands. A
sociolinguistic and phonetic description (te lezen op
www.lotpublications.nl/index3.html).

Standaard Nederlands, vindt de Nederlander, is in ieder geval correct en zo
neutraal dat je niet kunt horen waar iemand vandaan komt. Het moet ook heel
duidelijk zijn. Sterk gearticuleerd, maar niet zo overdreven dat het
onnatuurlijk wordt. 'Het is het typisch onopvallend Nederlands. Niet bekakt;
daar is juist iets mee, dat is niet neutraal.'

Tot zover niks wat de taalexperts niet al hebben geschreven. 'Maar daarnaast
komen leken met argumenten die niet in de literatuur voorkomen. Emotionele
argumenten.' Weliswaar wordt menigeen opstandig van een taalnorm - vooral als
die Algemeen Beschaafd Nederlands wordt genoemd.

'Tegelijkertijd wordt het onvoorwaardelijk omarmd, als het verbindende lijntje
tussen alle Nederlanders. Het is de taal van ons allemaal, waarmee we elkaar
verstaan'.

Een taal die bovendien velen mooi vinden én nastreven. 'Op de universiteiten zie
ik zoveel mensen die dagelijks bezig zijn hun accent te verhullen. Ze gaan
overarticuleren, ook al waren ze prima te verstaan en zelfs als ze trots zijn op
hun wortels.'

En wie acht men de hoeder van dat verbindende lijntje 'Nieuwslezers worden vaak
genoemd. Zij zijn er natuurlijk op getraind om duidelijk te spreken, en doen dat
zo vaak dat die overarticulatie er nog natuurlijk uitkomt ook.'

Vier NOS-nieuwslezers werden het meest standaard beoordeeld: Harmen Siezen, Joop
van Zijl, Pia Dijkstra en Hennie Stoel. 'Harmen Siezen scoorde met een acht als
de beste spreker. Niet voor niets een domineeszoon; hij verhuisde vaak vanwege
het werk van zijn vader. Rondreizen maakt neutraal, omdat je in iedere nieuwe
woonplaats je accent probeert te verliezen.'

Typerend is dat Fred Emmer door slechts één respondent genoemd werd. 'Hij ligt
even fris in het geheugen en heeft een keurige standaarduitspraak, maar hij is
de 'fout' ingegaan om erotische verhalen te schrijven en had ook een column in
Playboy. Als je je niet neutraal en degelijk genoeg gedraagt of boven het
maaiveld uitsteekt, dan wordt ook je taal niet als neutraal genoeg beschouwd.
Iemands uitstraling mengt met het oordeel over zijn spraak.

'Ook de spraak van Sacha de Boer roept daarom gemengde gevoelens op. Ze heeft
een Gooise r, maar het speelt mee dat ze een mooie vrouw is en succes
uitstraalt, geen neutraliteit. Zo spelen bij Philip Freriks niet alleen zijn
versprekingen, ook is hij te flamboyant.

'Mensen horen graag die ultieme neutraliteit. Behoudende en betrouwbare
nieuwslezers als Harmen Siezen zijn een steunpilaar.'

Om besmetting met de uitstraling van de spreker te omzeilen, klonken op de
geluidsbanden slechts relatief onbekende radio-nieuwslezers. Van dertig
presentatoren werd de uitspraak van Noud Smelt (met opnamen uit de jaren '70),
John Jaspers en Tom Herlaar (opnamen uit de jaren '90) unaniem als zeer
standaard gewaardeerd.

Als die zeven topsprekers - vier van tv, drie van radio - nu als dragers van de
standaardtaal worden beschouwd, hoe klinkt die taal dan Smakman analyseerde
daartoe de omstreden klanken akoestisch. 'Niemand zal zeggen: wat heb je een
rare b. Maar de r aan het einde van een lettergreep 'hoort' te rollen en niet te
worden afgeknepen tot een Gooise r. Tweeklanken kennen een conservatieve
uitspraak, maar de eerste elementen worden tegenwoordig steeds vaker verlaagd
tot een soort a; de ei/ij wordt dan aai, ou/au wordt aau, ui wordt au.'

Alle zeven nieuwslezers blijken sommige klanken modern uit te spreken en andere
weer conservatief; welke klanken, dat verschilde per nieuwslezer.

Sacha de Boer hoort dus niet bij de zeven uitverkorenen. 'Nog niet. Maar of je
haar r en haar a-achtige klanken nu bekakt of plat vindt, het Nederlands gaat
wel die kant op. Over een jaar of vijftien jaar wordt Harmen Siezen verguisd en
is Sacha de Boer de nieuwe icoon.'

De hyperneutrale uitspraak van Harmen Siezen verbindt Nederlanders

Sacha de Boers uitspraak roept gemengde gevoelens op.

LOAD-DATE: June 10, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              86 of 148 DOCUMENTS



                                 de Volkskrant

                                 June 10, 2006

DE NIEUWE PRUIKENTIJD

BYLINE: Wilco Dekker

SECTION: het Vervolg; Pg. 25

LENGTH: 2494 woorden


> ANALYSE BESTUURLIJKE ELITE De Nederlandse bestuurlijke elite is een keurig
gezelschap dat ook zonder duistere complotten politieke invloed weet uit te
oefenen. Het is wel een gesloten, eenzijdig samengestelde en overwegend
behoudende groep, verknocht aan de poldercultuur. En in die zin geen kracht van
maatschappelijke vernieuwing. Door Wilco Dekker en Ben van Raaij

Nederland heet een transparant land. Buitenlanders weten beter. Wij vinden
onszelf tolerant, democratisch en egalitair. Maar we moeten niets hebben van
onruststokers als Ayaan Hirsi Ali, mogen ons staatshoofd, de premier noch de
regeringscoalitie kiezen én houden er achter de schermen wel degelijk een elite
op na.

Dat het

Nederland bijna veertig jaar na de 'tweehonderd van Mertens' nog altijd zo'n
kleine bovenlaag kent, komt naar voren uit zeven afleveringen Macht & Invloed in
Nederland en uit de Top 200 van invloedrijkste Nederlanders. Het is een elite,
of liever een stelsel van verknoopte deelelites, van hooguit duizend mensen. Zij
zijn vooral achter de schermen zonder veel democratische legitimatie actief in
talloze raden, besturen en adviescommissies en hebben zo (de mogelijkheid tot)
invloed. 'Holland', zeggen buitenlanders, 'is a club, not a country'.

Wat is het voor een club, en hoe wendt zij haar invloed aan

Het is, blijkens de enquête die TNS Nipo in opdracht van de Volkskrant hield
onder vierhonderd leden van de bestuurlijke elite, een overwegend mannelijk,
academisch opgeleid gezelschap, dat met een gemiddelde leeftijd van zestig jaar
gerontocratische trekken vertoont. Hun invloed begint meestal met hun
(voormalige) hoofdfuncties, vaak in de politiek of het bedrijfsleven, en slaat
neer in indrukwekkende cv's vol bijbanen. Hoe meer verschillende sectoren mensen
bestrijken, hoe meer potentiële invloed ze hebben.

De bestuurlijke elite is vergaand partijpolitiek verkaveld en verpolderd. Zij is
ingebed in het systeem van politieke partijen (lidmaatschap van CDA, VVD, PvdA
of D66 is een must), overleginstellingen en conglomeraten van ambtenaren en
belangengroepen dat het land in feite beheert. Veel leden hebben direct toegang
tot bewindspersonen. Ook is er een nauwe verwevenheid tussen de top van het
bedrijfsleven en de politiek.

Van een klassieke upper class, zoals Engeland of Frankrijk die kennen, is echter
geen sprake. Adel, patriciaat en zuilelites hebben hun leidende rol al decennia
geleden verloren aan de middenklasse, en aristocratisch geboorterecht heeft
plaatsgemaakt voor de burgerlijke ideologie van de meritocratie: wie de
kwaliteit heeft (en economie of rechten heeft gestudeerd aan de juiste
universiteit) kan tot de elite doordringen.

Het is een door en door Nederlandse, burgerlijke elite, die in gewone auto's
rijdt en net als iedereen in Frankrijk op vakantie gaat. En dat kan ook haast
niet anders. 'Of wij hoog of laag springen', schreef Johan Huizinga zeventig
jaar geleden al, 'wij Nederlanders zijn allen burgerlijk, van de notaris tot de
dichter en van de baron tot de proletariër. Onze nationale cultuur is burgerlijk
in elke zin, die men aan het woord hechten wil.'

Ondanks de internationalisering - door de toenemende betekenis van Europa en de
mondiale kapitaalmarkten en de opmars van buitenlandse topmanagers in het
bedrijfsleven - is het ook nog steeds een overwegend nationale elite. Zij is nog
maar beperkt opgenomen in de 'transnational capitalist class' van managers,
politici en bestuurders die zich volgens veel onderzoekers langzamerhand begint
af te tekenen. Zoals een invloedrijke insider zegt: 'De Nederlanders die
internationaal meedoen, zijn op de vingers van twee handen te tellen. We missen
de kwaliteit.'

Elites zijn onvermijdelijk en nuttig, stelt de Groningse socioloog Tom Snijders.
Een elite met toewijding aan de publieke zaak vervult een cruciale rol in de
maatschappij. Zo kan zij in het kleine Nederland veel zaken soepeler regelen dan
via de stroperige kanalen van democratie en bureaucratie het geval zou zijn.
'Maar belangrijk is wel dat zo'n elite openstaat voor nieuwe mensen en nieuwe
ideeën, en dat is in Nederland maar zeer ten dele het geval', aldus Snijders.

Ook insiders wijzen op dat probleem: de elite is een kleine vijver. Toen
oud-Unilever-topman Morris Tabaksblat in de jaren negentig na vijftien jaar
buitenland terugkwam in Nederland, trof hij in besturen en commissies veelal
dezelfde mensen aan als voor zijn vertrek. 'Nederland was veranderd. De mensen
niet', zegt hij.

'Je komt altijd dezelfde mensen tegen', erkent topadvocaat en oud-CDA-senator
Willem Stevens. Een consultant spreekt van een 'gesloten kaste'. 'Je komt er
alleen binnen als je je aanpast aan hun normen en waarden.' En dat bevordert
eerder conformisme en behoudzucht dan nieuwe ideeën. 'Het adagium op weg naar de
top is: don't rock the boat. Dat levert niet zozeer de beste, maar de meest
accommoderende mensen op.'

Tevredenheid

Blijkens de TNS Nipo-enquête ziet de meerderheid van de elite het probleem van
de 'closed shop' niet zo. Acht op de tien constateren met kennelijke
tevredenheid dat de elite voldoende openstaat voor nieuwe mensen, en zeven op de
tien vinden dat de elite genoeg open staat voor nieuwe ideeën.

Tegelijkertijd vinden acht op de tien, onder wie alle vrouwelijke respondenten,
de elite wel te wit en te veel een mannenbolwerk en meent een meerderheid dat de
elite onvoldoende ververst. 'Dat zelfbeeld van openheid klopt blijkbaar niet
geheel met de realiteit', concludeert de Rotterdamse politicoloog Rinus van
Schendelen.

Andere criteria dan louter kwaliteit bepalen de toegang tot de elite, geeft 57
procent toe. Respondenten noemen coöptatie bij bestuursfuncties, risicomijdend
gedrag, gemakzucht en 'het overbekende old boys network'. Maar met wat geduld,
zegt een van de respondenten, komen die vrouwen en allochtonen er vanzelf. Een
proces dat wat vrouwen betreft overigens al aardig op gang is, met nu 29 vrouwen
in de Volkskrant-Top 200.

Dat roept de vraag op of de huidige elite, het bolwerk van witte oudere mannen,
in deze vorm zijn huidige leden lang zal overleven. Blijft het old boys network,
dat in de tijd van de 'tweehonderd van Mertens' nog geslotener was dan nu,
intact naarmate meer vrouwen, tweeverdienende jongeren en allochtonen met andere
levensstijlen en waardenpatronen erin slagen tot de elite door te dringen

Vooralsnog slaagt de elite er nog uitstekend in onder ons te blijven. Elke
nieuwkomer moet langs de 'ballotagecommissie', en zo worden andere lieden dan
'ons soort mensen' effectief buiten de deur gehouden. 'Nieuwe Rijken' en de
selfmade ondernemers uit de Quote 500-lijst tref je binnen de elite niet aan.
Ook Pim Fortuyn en zijn populistische vastgoedmafia kwamen er in 2002 niet
tussen.

Wie erbuiten valt, krijgt dat ondubbelzinnig te verstaan. BN'er Harry Mens: 'Bij
de poloparty van Cor van Zadelhoff (vastgoedmakelaar met goede connecties in de
hogere kringen, red.) in Lage Vuursche kom ik er niet in. Dan belt Cor wel dat
ik niet word uitgenodigd. Sorry Harry, zegt hij dan, we gaan wel een keer apart
eten.'

Het is niet alleen een zaak van erbij komen, ook van erbij blijven. Wie een faux
pas begaat, ligt eruit. Reputatie en discretie zijn alles in deze kringen.
'Cruciaal is het gezag dat je opbouwt', aldus voormalig AKZO-topman en
VNO-NCW-voorzitter Kees van Lede. 'Men is zéér veroordelend. Je moet dus van
onbesproken gedrag zijn.'

Daar kunnen in ongenade gevallen topmannen als Cor Boonstra (ex-Philips) en Cees
van der Hoeven (ex-Ahold) van meepraten. Mens: 'Enkele maanden na zijn val was
Cees bij het jubileum van Van Zadelhoff in het Concertgebouw. Gerard Kleisterlee
van Philips kwam langs, gaf hem een hand en zei, al wegkijkend: dag Cees, ik zie
je straks. Nooit meer gezien, natuurlijk. Rijkman Groenink van ABN Amro
behandelde hem net zo.'

De bestuurlijke elite blijkt in de TNS Nipo-enquête even tevreden over de
Nederlandse samenleving als over het eigen functioneren. Zo zeggen zeven op de
tien dat Nederland geen klassenmaatschappij is en iedereen hier kan slagen als
hij wil, al erkent 73 procent wel dat armoede in Nederland bestaat.

Ondanks ergernissen, zoals over de verruwing van de omgangsvormen, zegt 94
procent graag in Nederland te wonen. Men is vooral trots op het bedrijfsleven,
het culturele klimaat, de verzorgingsstaat en de tolerantie. 'Wat een
zelfgenoegzaamheid. Alleen die armoede vinden ze dus nog een probleem', reageert
Van Schendelen.

Op politiek vlak is er afstand tussen elite en burger. De elite is veel vaker
partijlid (vrijwel uitsluitend CDA, VVD, PvdA en D66) en blijkt daarnaast minder
ontevreden over het kabinet-Balkenende dan de gewone kiezer. Ten tijde van de
enquête (maart 2006) zei 55 procent van de elite (heel) weinig vertrouwen te
hebben in het kabinet.

De elite stelt ook andere politieke prioriteiten. Onderwijs staat met stip
bovenaan als probleem dat nu dringend om investeringen vraagt, ver boven
gezondheidszorg en welzijn, stimulering van de economie, bestrijding van
criminaliteit en terrorisme of de integratie van minderheden, de keuzes van de
gewone kiezer. Opmerkelijk, zegt Van Schendelen. 'Bestuurders lijken te kiezen
voor vraagstukken met een lange tijdshorizon, burgers voor de korte termijn. Dat
kan spanningen gaan opleveren.'

Die onderwijsfixatie lijkt voort te komen uit zorg over de afkalvende
internationale concurrentiepositie van Nederland, waarover de elite blijkens de
enquête bijzonder somber is: 61 procent vreest dat Nederland het in de
economische wedloop aflegt tegen de VS en Aziatische landen als China en India.

Dit is dan ook de grote, veronachtzaamde kwestie van deze tijd, zegt een
invloedrijk lid van de elite. 'We hebben een paar eeuwen aan de top gestaan,
maar gaan onvermijdelijk naar het tweede plan. De vraag die we nu moeten
beantwoorden is: waarmee verdienen wij in 2015 ons geld Niet in 2050, in 2015!
Maar daar wordt niet of onvoldoende over nagedacht.'

Kortetermijndenken

Dat ook de elite dit debat nauwelijks voert, komt volgens een insider door
kortetermijndenken en scepsis over de mogelijkheden van sturing. 'De tijd van de
sturing van Nederland, zoals in de wederopbouwperiode, ligt ver achter ons. In
het bedrijfsleven hebben de kapitaalmarkten het voor het zeggen, in de politiek
hebben we onze soevereiniteit aan Brussel overgedragen. We rommelen in de marge,
en praten niet over de echte issues.'

De Amerikaanse cultuurcriticus Christopher Lasch benadrukte in zijn boek The
Revolt of the Elites and the Betrayal of Democracy de verantwoordelijkheid van
elites voor het algemeen belang. Volgens Lasch laten de moderne elites van
topmanagers en bestuurders het daarbij vaak afweten. Vanuit hun veelal
internationale wereldbeeld laten zij zich te weinig gelegen liggen aan de sores
van de gewone burger. En dat is een gevaar voor de democratie, aldus Lasch.

Volgens de norm van Lasch valt de Nederlandse bestuurlijke elite weinig te
verwijten. Het is een weldenkend gezelschap dat keurig in bestuurlijke functies
zijn maatschappelijke plicht doet, tot op zekere hoogte als cultuurdragers en
mecenaat functioneert, en politieke en maatschappelijke problemen agendeert. En
het is uiteraard de taak van de politiek, niet van de elite, die problemen langs
democratische weg op te lossen.

Poldermentaliteit

Wel is duidelijk dat de elite, gunstige uitzonderingen daargelaten, haar
netwerken graag benut om elkaar de bal toe te spelen, dat ze afwijkende
buitenstaanders weert, dat ze behoudend is en gevangen blijft in het pappen en
nathouden van een regenteske poldermentaliteit. En dat maakt de elite niet
bepaald tot een kracht van maatschappelijke vernieuwing.

Een historische parallel dringt zich op. In het tweede kwart van de 18de eeuw,
schrijft Jonathan Israel in The Rise and Fall of the Dutch Republic, was de
Republiek nog een welvarende handelsnatie. Maar haar lucratieve wereldwijde
handelssysteem brokkelde snel af door mercantilistisch protectionisme en de
opkomst van nieuwe concurrenten en economische sectoren. Het behoudende
regentendom koos de weg van de minste weerstand, en investeerde het in de Gouden
Eeuw opgebouwde kapitaal in de economieën van opkomende rivalen. Voor de
Republiek betekende dat stagnatie en verval.

Nederland lijkt in een nieuwe pruikentijd beland. Een rijk land dat moet
oppassen niet door de internationale concurrentie te worden voorbijgestreefd.
Met een behoudende bestuurlijke elite die, hoewel zij anders dan in de 18de eeuw
geen uitvoerende macht heeft, met haar invloed op de politiek mede het gepolder
in stand houdt dat slagvaardige hervormingen vaak in de weg staat. Elk land
krijgt de elite die het verdient.

Oud-Unilever-topman Morris Tabaksblat, bekend van zijn code voor goed
ondernemingsbestuur, wil dat bij Haagse adviescommissies beter op de
samenstelling wordt gelet. 'Men kiest vaak een safe pair of hands: neem
Alexander (Rinnooy Kan), denkt men, dan krijg je altijd een goed advies. Maar we
moeten ook zorgen dat de diversiteit van de samenleving beter in zulke adviezen
tot uitdrukking komt.' Hetzelfde geldt voor besturen en raden van toezicht in
sectoren als zorg of cultuur. 'Er zijn profielschetsen, maar vaak kiest men toch
mensen die men kent. Vandaar steeds diezelfde 25 man uit het bedrijfsleven.
Goeie mensen, maar zijn ze de enigen Je moet nieuwelingen durven binnenhalen.
Maar dan moet je er wel meer moeite voor doen.' '

Verantwoording Volkskrant Top 200 van invloedrijkste NederlandersDe Volkskrant
schetst de 'bestuurlijke elite' van Nederland in acht verhalen, vergezeld van
een Top 200 (deze week de hoogste 25). De lijst rangschikt op basis van een
netwerkanalyse door de Erasmus Universiteit Rotterdam de invloedrijkste
bestuurders onder een groep van ruim vierduizend Nederlanders die lid zijn van
950 raden, besturen, commissies en directies in allerlei sectoren, van
bedrijfsleven tot politiek, van cultuur tot wetenschap. Hoe hoger zijn of haar
positie op de lijst, des te groter de kans dat iemand invloed kan uitoefenen op
het regeringsbeleid. Op grond van achtergrondgesprekken met dertig prominenten
zijn in elke sector organisaties aangewezen waarvan de regering het meest
afhankelijk is. Iemands invloedscore is vervolgens berekend op grond van diens
afstand tot de voorzitters van al deze organisaties, gemeten als aantal
tussenpersonen in het netwerk. Elke tussenpersoon extra halveert de kans op
invloed. Er zijn daarnaast enkele bedrijven en adviesraden aangewezen met zo'n
(informatie-)monopolie dat hun kopstukken ook zonder nevenfuncties tot de
invloedrijksten behoren. De Koningin, bewindslieden en leden van de Tweede Kamer
zijn uitgesloten van de lijst. Zo ook mensen met primair buitenlandse functies
(zoals Eurocommissaris Neelie Kroes), ondernemers zonder nevenbanen (John de
Mol) en niet- bestuurlijk actieve opiniemakers (zoals Paul Scheffer). De
bestuurlijke elite is in opdracht van de Volkskrant ook door TNS Nipo
geënquêteerd. Van de vierhonderd benaderde personen hebben 278 gereageerd - een
hoge respons van 70 procent.Werkwijze: www.volkskrant.nl/macht

LOAD-DATE: June 10, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              87 of 148 DOCUMENTS



                                 de Volkskrant

                                  June 8, 2006
                                   donderdag

Keer terug naar het denken dat stoelt op feiten en niet op vooroordelen

SECTION: Forum; Pg. 13

LENGTH: 673 woorden


Met zijn treurzang op het verdwijnen van de bijlage Letter & Geest van Trouw
ontpopt ook Martin Sommer zich als bange witte man, betoogt Guido Derksen.

In zijn rubriek 'Gemengde berichten' (Forum, 1 juni) sluit Martin Sommer aan in
de rij bange, voornamelijk witte mannen die in iedere allochtoon een crimineel
of een zelfmoordterrorist zien. Hij betreurt het verdwijnen van de Trouw-bijlage
Letter & Geest, waarin een vast clubje onheilsprofeten keer op keer hun
irrelevante angstjes en kortzichtige xenofobie mocht ventileren.

Sommer vindt het opdoeken van het bewuste katern 'een groot verlies'; nu kan er
niet meer gedineerd worden in dit neoconservatieve driesterrenrestaurant, nu
kunnen de dingen niet meer bij naam worden genoemd. En dat, aldus Sommer,
terwijl er nog genoeg onbehaaglijke onderwerpen overblijven. Hij wijst
verontrust op het feit dat het SCP aangeeft dat in 2015 de helft van de inwoners
van de grote steden allochtoon is. Dat getal is nergens anders in Europa zo
hoog, zegt veelvrezer Sommer.

Nee, dat haalt je de koekoek: nergens anders in Europa wordt zo rigide
geregistreerd wie autochtoon of allochtoon is (Nederland is daar van oudsher
sterk in; in de Tweede Wereldoorlog werd de etnische herkomst van burgers ook al
nauwgezet bijgehouden).

Als men in grote steden in Engeland, Frankrijk of Duitsland dezelfde definities
voor autochtonen en allochtonen zou hanteren als in Nederland, ziet het beeld er
totaal anders uit. Bovendien: wat zegt de rigide rubricering in
autochtoon-allochtoon nog in de caleidoscopische, veelgelaagde werkelijkheid
anno nu Ik roep in herinnering dat bijvoorbeeld koningin Beatrix (en haar
kinderen), ex-premier Ruud Lubbers en SCP-directeur Paul Schnabel zélf volgens
de definities van het SCP allochtoon zijn. Ze wonen bovendien in een van de
grote steden, dus in 2015 behoren ze tot die kennelijk gevreesde allochtone
meerderheid. Is dat erg

Trouwens, waarom moet het begrip 'allochtoon' voortdurend in verband gebracht
worden met problemen als criminaliteit en terrorisme, iets wat Sommer - in
navolging van de onheilsprofeten van Letter & Geest - tussen de regels door
eveneens doet Je zult maar een van die goedwillende Turkse, Indische,
Surinaamse, Marokkaanse, Iraanse of Chinese Nederlanders zijn en voortdurend te
horen krijgen dat je niet deugt. Zijn de allochtonen Beatrix, Lubbers en
Schnabel soms ook crimineel

Sommer maakt het in zijn rubriek nog bonter. Na zijn alarmistische melding over
het jaar 2015 stelt hij dat dit gegeven in de verste verte nog niet is verwerkt.
'Kijk maar naar de reactie van Herman Franke (Forum, 30 mei) op de column
'Vuilnis' van Martin Bril over de Marokkanen in Overtoomse Veld. Bril moet zijn
kop houden, daar komt het op neer. Typerend.'

Flauwekul. Herman Franke had gewoon gelijk. De column van Martin Bril -
doorgaans een begenadigd schrijver - bevatte kortzichtig populisme uit de
onderbuik. Het zijn bange witte mannen als Martin Sommer die er
medeverantwoordelijk voor zijn dat ruim een kwart van de Nederlanders inmiddels
zeer negatief oordeelt over 'allochtonen' (onderzoek Motivaction), wie die
allochtonen dan ook moge zijn. Pikant detail: 57 procent van de Nederlanders
vindt dat de premier beslist autochtoon moet zijn. En dat terwijl we al twaalf
jaar lang in Ruud Lubbers een officiële allochtoon als premier hebben gehad. Zó
slecht deed hij het toch niet

Nee, we moeten er maar eens aan wennen dat er ook gewone Nederlanders zijn met
een bruin kleurtje, met kroeshaar, met een stukje stof op het hoofd of met een
accent dat niet helemaal op het Achterhoeks, Limburgs of Fries lijkt. Laten we
de Schepper - of het nu God, Allah, Iets of Helemaal Niets is - op onze blote
knieën smeken om de terugkeer van het genuanceerde en niet-polariserende denken.
Oftewel: het denken uit de hersens en niet uit de onderbuik, het denken
gebaseerd op feiten en niet op vooroordelen. Dat is niet 'sussend en ontkennend'
(Bart Jan Spruyt) - dat is moedig, constructief en realistisch.

Alleen dit land kent zo'n rigide registratie van allochtonen

LOAD-DATE: June 8, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              88 of 148 DOCUMENTS



                                 de Volkskrant

                                  June 3, 2006

DE BABYBOOM OP ZIJN TOP

SECTION: het Vervolg; Pg. 26-27

LENGTH: 2621 woorden


> PROFIEL BESTUURLIJKE ELITE Mannelijke babyboomers vormen de ruggengraat van de
Nederlandse bestuurlijke elite. Ze werden gelovig opgevoed, studeerden rechten
of economie en onderscheidden zich al vroeg van het gewone volk, in het corps.
En doen dat nog steeds in exclusieve eetclubjes. Door Wilco Dekker en Ben van
Raaij

Man, blank, religieus opgevoed, universitair afgestudeerd en corpslid, werkzaam
(geweest) bij bedrijfsleven of overheid, actief in tien bijbanen en geboren in
het babyboomjaar bij uitstek, 1946. Ziedaar de doorsnee vertegenwoordiger van de
bestuurlijke elite van Nederland, zoals die voortkomt uit de enquête die TNS
Nipo in opdracht van de Volkskrant hield onder vierhonderd invloedrijke
Nederlanders, van topondernemers tot wetenschappers en van senatoren tot
cultuurpausen. De enquête geeft voor het eerst in bijna veertig jaar - in 1972
verscheen als uitvloeisel van de zogeheten '200 van Mertens' de studie Graven
naar macht - een beeld van de hedendaagse vaderlandse elite. Het profiel van de
'bovenlaag' laat zich lezen als een handleiding hoe de top te bereiken.

Afkomst Nederland mag dan een egalitair land zijn, de betere kringen blijken nog
altijd goed vertegenwoordigd in de bestuurlijke elite die het land richting
geeft. Ruim een kwart van de 278 respondenten op de enquête is afkomstig uit de
hogere burgerij, 3 procent is van adel. Bijna eenderde van de elite is dus nog
steeds van goede komaf, veel meer dan de demografische omvang van deze groepen
binnen de totale bevolking rechtvaardigt.

Het grootste deel, iets meer dan de helft, komt echter uit de middenklasse, voor
wie de top dus ook goed bereikbaar is. Maar socioloog Jaap Dronkers (Europees
Universitair Instituut, Florence) maakt daar wel een kanttekening bij. 'Bij dit
soort vragen wordt al snel middenklasse ingevuld. Hogere burgerij klinkt zo
aanmatigend. '

Leeftijd Toeval of niet: het grootste cohort van de bestuurlijke elite is
geboren in het babyboomjaar bij uitstek, 1946. De gemiddelde leeftijd is ook
zestig jaar. Driekwart is geboren tussen 1940 en 1955, een kwart is de
pensioengerechtigde leeftijd gepasseerd. Dat hoge grijze gehalte is
verklaarbaar: met het klimmen der jaren worden kennis en contacten steeds
groter, wat wordt verzilverd in een reeks nevenfuncties. Niettemin komen
'jongeren' er amper aan te pas : maar 10 procent is jonger dan vijftig.

Vrouwen De bestuurlijke elite is nog altijd een echt mannenbolwerk. Slechts 15
procent is vrouw. 'Dat kun je wel te weinig vinden, maar in het onderzoek van
bijna veertig jaar geleden kwam geen enkele vrouw voor', zegt Dronkers. 'Vrouwen
hebben de doorbraak gemaakt, zo simpel is het.'

De vrouwen in de elite zijn met 56 gemiddeld vier jaar jonger dan de mannen.
Vrouwen werken ook vaak bij de overheid - slechts eenvijfde van de vrouwelijke
respondenten komt uit het bedrijfsleven.

Religie Ruim eenderde van de bestuurlijke elite is katholiek opgevoed, ruim meer
dan hervormd (eenvijfde) of gereformeerd (eentiende). Dat is goed verklaarbaar,
zegt de Rotterdamse politicoloog Rinus van Schendelen, zelf van roomse huize.
Mensen met een katholieke achtergrond zijn geknipt voor de bestuurlijke elite.
'Soms oppert iemand een bepaalde oplossing, en dan kijk ik hem diep in de ogen
en dan zeg ik: "jij bent een roomse rakker". Dat geven ze dan trots toe. Wat dat
is Katholieken zijn altijd optimistisch en niet bezwaard met een groot
schuldgevoel. En ze kunnen een probleem kantelen of verplaatsen - naar een
ander. Het geloofselement is vrijwel weg, maar de streken zijn er nog altijd.'

Op één plek moeten de roomsen de hervormden voorlaten: bij het koningshuis. Van
de leden van de elite die persoonlijk contact hebben met de Oranjes, is 27
procent hervormd - vanouds het geloof van de regenten - grootgebracht.

Driekwart van de bestuurlijke elite is religieus opgevoed. Opvallend is dat 46
procent van de vrouwen niet-religieus is opgevoed, tegen 20 procent van de
mannen. Humanisten (3 procent) en joden (1 procent) vormen een kleine
minderheid. Moslims ontbreken.

Studie Een academische studie is onontbeerlijk om de top te halen: 84 procent
van de bestuurlijke elite is afgestudeerd, van wie 27 procent ook is
gepromoveerd. Nederland is een diplomaland: slechts 9 procent heeft nooit
gestudeerd. Carrièretechnisch zijn rechten (eenderde van de bestuurlijke elite)
en economie (ruim een kwart) de beste studies. Bijna de helft van de
respondenten die bij de overheid werkt, deed rechten, gevolgd door economie en
politicologie. Rechten blijkt ook een probaat middel om het glazen plafond te
doorbreken. Bijna de helft van de vrouwen in de bestuurlijke elite is jurist.

Voor de top van het bedrijfsleven is economie de geijkte studie, gevolgd door
rechten en bedrijfskunde. Elite-universiteiten kent Nederland niet echt.
Studeren deed de elite vooral in Amsterdam (ruim een kwart, VU en UvA), op enige
afstand gevolgd door Utrecht, Leiden, Groningen en Rotterdam. De top van het
bedrijfsleven studeerde ook relatief vaak in Delft.

'Ik heb rechten gedaan in Leiden en achteraf bleek dat toonaangevend te zijn',
zegt voormalig Akzo Nobel-topman Kees van Lede. 'Zo waren Herman Tjeenk Willink
van de Raad van State en oud-minister Pieter Winsemius jaargenoten van me. Mijn
theorie is dat het in golven gaat. Je hebt bijvoorbeeld ook een Nijmeegse golf
gehad, met Van Agt en Van Voorst. En ik voorspel dat over vijftien, twintig jaar
een golf Groningers veel in de melk te brokkelen zal krijgen.'

Socioloog Dronkers ziet dat anders. Hij verwacht op termijn vooral mensen in de
top die (deels) in het buitenland hebben gestudeerd.

Corps Het belang ervan wordt tegenwoordig vaak gerelativeerd, maar het corps of
de studentenvereniging is een prima opstap naar een elitepositie; althans in de
periode 1965 - 1975, toen het gros van de bestuurlijke elite afstudeerde. Ruim
tweederde is lid geweest van een studentenvereniging; bij de top van overheid en
bedrijfsleven zelfs driekwart, waarbij bijna viervijfde ook echt van het corps:
ASC/ AVSV (Amsterdam), Minerva (Leiden), Vindicat (Groningen) en het Utrechts en
Delftsch Studentencorps worden het meest genoemd.

'Het is ongelooflijk dat nog zo'n groot deel van deze elite van het corps komt',
zegt socioloog Dronkers, die onderzoek deed naar studentenverenigingen. 'Dat
bevestigt mijn stelling dat het onderscheid in Nederland niet tússen
universiteiten ligt, zoals in het buitenland, maar erbinnen: corps of niet.'

Vier op de tien respondenten zeggen in de enquête deze contacten van vroeger nog
geregeld te treffen. Ruim een vijfde zegt die contacten bovendien nog aan te
wenden in zijn huidige functies.

'Ik heb tegen mijn kinderen gezegd: ga bij het corps, bij de hockeyclub. Daar
wilden ze niets van weten', zegt oud-CDA-senator en topadvocaat Willem Stevens.
'Maar mijn zoon is nu aan het afstuderen en heeft er toch een beetje spijt van.
Op de universiteit worden banden voor het leven gesmeed. Heb je een vent dertig
jaar niet gesproken, is het meteen Jan en Piet en praat je weer door. Of hij nu
vuilnisman is, of directeur.'

Volgens de Amsterdamse politicoloog Eelke Heemskerk, die promotie-onderzoek deed
naar de elite in het bedrijfsleven, neemt het belang van de corpora de laatste
tijd weer toe. 'Het is weer oké om je te onderscheiden van het volk. In het
corps leer je te organiseren, af te zien en te functioneren - of excelleren -
binnen een hiërarchische organisatie. Heel belangrijk allemaal om later carrière
te kunnen maken. Het is geen ticket to the top, maar het helpt wel.'

Nevenfuncties Zeven op de tien leden van de bestuurlijke elite zijn nog actief
in hun hoofdfunctie. Maar vooral in het bedrijfsleven is de pensionering het
moment om de invloedssfeer uit te breiden: 44procent heeft geen hoofdbaan meer,
maar wel gemiddeld tien bijbanen. Bij de overheid is driekwart nog actief in de
hoofdfunctie, maar ook hier ligt het gemiddeld aantal nevenfuncties op tien.

Een druk bestaan, zo bevestigt de enquête. De bestuurlijke elite is gemiddeld
3,5 avond per week op pad, de helft van de tijd dus. 'Het woord elite roept iets
gemakkelijks op', zegt VVD-burgemeester Geert Dales van Leeuwarden. 'Vergeet het
maar. Om invloed te krijgen en te houden, moet er vooral heel erg hard worden
gewerkt.'

De elite ontmoet elkaar het liefst in restaurants. Kantoor of thuis zijn ook
populaire plekken om zaken te doen. De golfbaan niet: slechts 2 procent van de
respondenten ontmoet er zijn relaties.

Netwerken Niet op de golfbaan dus, maar in 'eetclubjes' of herenclubs treft de
elite elkaar: informele gezelschappen van toppers uit vooral het bedrijfsleven.
Het aantal commissariaten per persoon is ingeperkt is door de code-Tabaksblat,
waardoor ze elkaar minder frequent zien. Verder zijn toezichthouders en
aandeelhouders steeds actiever, en komen er steeds meer buitenlanders in de top
van het bedrijfsleven. Allemaal oorzaken van de groeiende behoefte bij de
vaderlandse corporate elite aan gelegenheden waar men ongestoord onder elkaar
kan zijn. Bijna de helft van de bestuurlijke elite is lid van een of meer van
deze informele clubjes, zo blijkt uit de enquête.

Er zijn er vele tientallen, variërend van eenvoudige kookbijeenkomsten van
vrinden tot oude, eerbiedwaardige genootschappen als de Pijp en de Schoorsteen.
Ze komen een paar keer per jaar bijeen in kasteeltjes, hotels of restaurants,
maar dan wel in chambres séparées. Toetreden kan alleen als je gevraagd wordt en
alle andere leden na een briefje hebben aangegeven geen bezwaar te hebben - zo
blijven de insiders onder elkaar.

Die insiders bezweren zelf dat het vooral onschuldige gezelschappen zijn. 'Bij
die herenclubjes - hoewel, er zitten tegenwoordig ook dames in - wordt er veel
gegeten, gedronken en gepraat', zegt oud-CDA-senator Willem Stevens. 'Er is
altijd een goede spreker, gevolgd door een discussie. De kosten worden
omgeslagen, en dan gaan we weer naar huis.'

Maar zo simpel is het niet, zegt de Amsterdamse politicoloog Eelke Heemskerk.
'Wat er nog rest van het 'old boys network' speelt zich af in deze clubjes. Het
zijn consensus building factories: je kunt je ideeën afstemmen, de standpunten
aftasten. Je staat aan de top van het bedrijf en je wilt met gelijkgestemden
praten over pakweg het ontslagrecht. Dat kan niet even snel op een receptie.
Hiervoor heb je een lederen fauteuil nodig, een goede sigaar en een knapperend
haardvuur. Dat doe je dus in het informele circuit. Die clubs onttrekken zich
aan de waarneming, en dat willen ze graag zo houden.'

Dat blijkt ook uit de enquête. Van alle vragen aan de vierhonderd invloedrijken
kreeg die naar het lidmaatschap van eetclubjes de hoogste non-respons: 11
procent wil er niets over zeggen. Maar volgens Stevens gaat het allerminst om
besloten gezelschappen, waar de old boys elkaars wereldbeeld bevestigen. 'We
willen er juist graag andersdenkenden bij. Ik heb zelf bijvoorbeeld voor een
clubje Leon de Winter erbij gehaald. Peter R. de Vries Nee, die zouden deze
kringen toch afhouden. Discretie is het sleutelwoord. Deze clubs zijn de
kogellagertjes, ze houden de netwerken gesmeerd.'

Vooral liberalen bevolken de eetclubjes. Links heeft ze niet of nauwelijks. 'Dat
is veel ongezelliger volk', zegt oud-FNV-voorzitter Lodewijk de Waal, ooit
spreker bij de Pijp. Wat natuurlijk niet betekent dat progressief Nederland niet
netwerkt. Zo belde De Waal na zijn afscheid met Humanitas-directeur Marius
Ernsting (GroenLinks) of hij iets kon betekenen. 'Nou, ik ga zelf weg, zei
Marius toen. Toen dacht ik: Kip, ik heb je', aldus De Waal, die binnenkort
begint als Humanitas-directeur.

Levensstijl Doe maar gewoon, is ook het motto van de bestuurlijke elite. De
degelijke en statige Volvo blijkt de favoriete auto (15 procent) van de top, op
korte afstand gevolgd door BMW, Audi, Peugeot en Mercedes. Uitbundiger werk als
Bentley, Lamborghini of Ferrari wordt niet genoemd. Wel rijden twee respondenten
een Jaguar.

In het bedrijfsleven zijn BMW en Audi (elk 19 procent) favoriet, gevolgd door
Volvo en Mercedes, bij de overheid Volvo en Peugeot (elk 15 procent), gevolgd
door BMW, Saab en Renault. PvdA'ers hebben iets tegen Duitse merken: ze kiezen
Volvo, Renault en Peugeot. CDA'ers rijden juist Audi, BMW en Mercedes, VVD'ers
BMW, Volvo en Audi. De vrouwen binnen de elite kiezen Franse merken.

Ook in de keuze van vakantieland lijkt de bestuurlijke elite op het volk. De
favoriete bestemming is Frankrijk (een kwart), gevolgd door Italië en
Zwitserland. 'Wij hebben een burgerlijke elite', zegt politicoloog Eelke
Heemskerk. 'Geen upper class met pracht en praal, zoals in andere landen.'

Woonplaats De bestuurlijke elite woont vooral in de Randstad, en dan met name de
vier grote steden: Amsterdam is met 15 procent (vooral bedrijfsleven en
semi-overheid ) favoriet. De buitenlandse bazen wonen ook graag in de
grachtengordel. Den Haag staat met 9procent (vooral overheid) twee. Wassenaar
bevestigt zijn status van elitedorp: 4 procent van de elite woont er. Ook
Aerdenhout en het Gooi zijn in trek. 'Handig wel. Bij korte ontmoetingen gewoon
hier op straat kun je toch even snel een paar punten bespreken', zegt
oud-Ahold-bestuurder Rob Zwartendijk, die in Blaricum woont. 'Even de meningen
afstemmen.'

België is uit. De fiscale voordelen voor vermogenden zijn minder geworden. 'En
je bent vooral je vrinden kwijt', zegt Zwartendijk. 'De meesten zijn weer
terug.'

De Volkskrant schetst in acht wekelijkse verhalen de 'bestuurlijke elite' van
Nederland, vergezeld van een Top 200 . De lijst (met deze week de nummers 50 tot
25) rangschikt op basis van een netwerk- analyse de invloedrijkste bestuurders
onder bijna vierduizend Nederlanders die lid zijn van 950 raden, besturen,
commissies en directies in tal van sectoren. Voor de verhalen zijn dertig
prominenten geïnterviewd. Vierhonderd leden van de elite zijn door TNS Nipo
geënquêteerd (respons: 70 procent). Van deze groep werkt 45 procent in het
bedrijfsleven, 33 procent bij de overheid en 17 procent bij de semi-overheid. De
rest is actief in cultuur, onderwijs, wetenschap, zorg en vakbeweging.
volkskrant.nl/macht

VerantwoordingDe Volkskrant schetst de 'bestuurlijke elite' van Nederland in
acht verhalen, vergezeld van een Top 200 (deze week de nummers 75 tot 50). De
lijst rangschikt op basis van een netwerkanalyse door de Erasmus Universiteit
Rotterdam de invloedrijkste bestuurders onder een groep van ruim vierduizend
Nederlanders die lid zijn van 950 raden, besturen, commissies en directies in
allerlei sectoren, van bedrijfsleven tot politiek, van cultuur tot wetenschap.
Hoe hoger zijn positie op de lijst, des te groter de kans dat iemand invloed kan
uitoefenen op het regeringsbeleid. Op grond van achtergrondgesprekken met dertig
prominenten zijn in elke sector organisaties aangewezen waarvan de regering het
meest afhankelijk is. Iemands invloedscore is vervolgens berekend op grond van
diens afstand tot de voorzitters van al deze organisaties, gemeten als aantal
tussenpersonen in het netwerk. Elke tussenpersoon extra halveert de kans op
invloed. Er zijn enkele bedrijven en adviesraden aangewezen met zo'n
(informatie-)monopolie dat hun kopstukken ook zonder nevenfuncties tot de
invloedrijksten behoren. De Koningin, bewindslieden en leden van de Tweede Kamer
zijn uitgesloten van de lijst. Zo ook mensen met primair buitenlandse functies
(zoals Eurocommissaris Neelie Kroes), ondernemers zonder nevenbanen (John de
Mol) en niet- bestuurlijk actieve opiniemakers (Paul Scheffer). De bestuurlijke
elite is in opdracht van de Volkskrant door TNS Nipo geënquêteerd. Van de
vierhonderd benaderde personen hebben 278 gereageerd - een respons van 70
procent.Werkwijze: www.volkskrant.nl/macht

Wassenaar bevestigt zijn reputatie: na de vier grote steden de meest geliefde
woonplaats van de bestuurlijke elite.

LOAD-DATE: June 3, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              89 of 148 DOCUMENTS



                                 de Volkskrant

                                  May 27, 2006

'Hitler zou het slecht doen op televisie';
GeschiedenisEuropa lijkt totalitaire ideologieën te boven, aldus de Britse
historicus Michael Burleigh

BYLINE: Peter Giesen

SECTION: Kennis; Pg. 3

LENGTH: 1271 woorden


Na de Verlichting zijn veel mensen religieus blijven denken, betoogt de Britse
historicus Michael Burleigh. Door Peter Giesen

Tijdens de Franse Revolutie werd de Notre Dame in Parijs omgetoverd tot een
'Tempel van de Rede', gewijd aan de filosofie. Revolutionairen huurden een
operazangeres in die als een levende godin van de Vrijheid werd opgevoerd.

Radicale revolutionairen zwoeren God af, maar maakten van de revolutie een
politieke religie, met haar eigen dogma's en rituelen. En excessen. Toen de
Vendée-streek zich tegen de revolutie verzette, werd eenderde van de bevolking
afgeslacht, een massamoord vergelijkbaar met die van de Rode Khmers in Cambodja.

Daarbij was de guillotine slechts bestemd voor de adel. Het gewone volk werd zo
goedkoop mogelijk om het leven gebracht. Gevangenen werden vastgebonden in boten
met speciaal gefabriceerde luiken in de bodem. Midden op de Loire werden de
luiken geopend.

Daarnaast vermaakten revolutionaire soldaten zich met macabere grappen, zoals
het 'republikeinse' huwelijk: mannelijke en vrouwelijke gevangenen werden naakt
aan elkaar gebonden, alvorens zij in het water werden gegooid.

De Britse historicus Michael Burleigh beschrijft deze scènes in zijn onlangs
verschenen boek Earthly Powers (ISBN 0007195729), over de verhouding tussen
politiek en religie, van de Franse Revolutie tot de Eerste Wereldoorlog. Later
dit jaar verschijnt het vervolg, Sacred Causes, dat begint met de grote
totalitaire systemen van de 20ste eeuw en eindigt met Al Qa'ida. Vorige week was
Burleigh in Nederland om het Koninklijk Nederlands Genootschap van Historici toe
te spreken.

Michael Burleigh is een conservatief historicus die zich verwant voelt met
denkers als de arts-publicist Theodore Dalrymple en de filosoof Roger Scruton.
Hij doceerde onder meer aan de universiteit van Oxford, de London School of
Economics en de Amerikaanse Stanford-universiteit, maar hij verafschuwde de
zijns inziens links-liberale monocultuur van de geschiedenisfaculteiten. In 2001
publiceerde hij The Third Reich: A New History, waarin hij het
nationaal-socialisme beschreef als een politieke religie. Van het duizend
pagina's tellende boek werden 250 duizend exemplaren verkocht. Door het succes
kon Burleigh de academische wereld die hij zo diep verafschuwt, vaarwel zeggen.

Verlichting

Als zelfstandig historicus schreef hij Earthly Powers, een duizelingwekkend
brede studie over God, politiek en samenleving in de 19de eeuw. 'Secularisering
wordt te vaak voorgesteld als een rechte lijn van de Verlichting naar het
wonderland waarin wij nu leven', zegt hij ironisch. De werkelijkheid was veel
ingewikkelder. Godsdienst kwam in de 19de eeuw nog een paar keer sterk terug,
vooral als reactie op revolutionaire onrust.

'Voltaire vreesde al dat de bedienden er met het tafelzilver vandoor zouden gaan
als zij niet meer in God zouden geloven', zegt Burleigh. Het christendom moest
verdwijnen, schreef de grote filosoof van de Verlichting aan de Pruisische
koning Frederik de Grote, maar niet voor iedereen: 'Uwe majesteit zal het
menselijk ras een eeuwigdurende dienst verlenen door dit infame bijgeloof te
vernietigen. Ik zeg dat niet voor het gepeupel, dat het niet waard is verlicht
te worden en geschikt is voor elk juk. Ik zeg het voor de mensen van goede
komaf, de mensen die willen denken.'

De secularisatie kwam in golven, maar eind 19de eeuw was de onkerkelijkheid
flink gevorderd. Dat betekende echter niet dat ook de religiositeit uit de
samenleving verdween, betoogt Burleigh.

Veel 19de-eeuwers konden helemaal niet leven zonder sterk geloof. Burgers
geloofden in kunst of wetenschap, arbeiders in het socialisme dat heil op aarde
zou brengen. Het socialisme bond zijn volgelingen ook door een wijdvertakt
netwerk van sportclubs, volkshuizen en scholingsinstituten. Zonder deze
'zielzorg' zouden de arbeiders ongetwijfeld ten prooi vallen aan het apolitieke
hedonisme van kermis en kroeg, vreesden de socialistische leiders niet zonder
reden.

In de 20ste eeuw werd het concept van de politieke religie geperfectioneerd door
nationaal-socialisten en communisten. 'In de Sovjet-Unie van de jaren dertig
hielden sommige mensen een dagboek bij over hun vorderingen als communist. Ze
probeerden hun oude zelf af te schudden en een goede communist te worden.

'Ze schreven dingen als: eerst had ik medelijden met al die mensen die vermoord
worden, maar na een grondige analyse ben ik tot de conclusie gekomen dat hun
dood nodig is voor de opbouw van het communisme. Het zijn echt religieuze
verhalen van bekering en belijdenis', zegt Burleigh.

Tussenfase

Hij gelooft dat de grote politieke religies een tussenfase markeerden, waarin de
Europeanen God afzwoeren, maar nog altijd behoefte hadden aan
heilsverwachtingen. Burleigh: 'Hitler was een product van zijn tijd. Hij zou het
tegenwoordig slecht doen op televisie. Bovendien is de behoefte van burgers om
ergens bij te horen, sterk verminderd. Dat geldt ook voor politieke partijen.
Het lijkt me onwaarschijnlijk dat mensen weer massaal achter de vlag aan
marcheren, zoals ze in de jaren dertig deden. Al weet je natuurlijk nooit wat er
gebeurt bij een grote existentiële schok.'

Zo had het boek mooi kunnen eindigen: Europa is door schade en schande wijs
geworden. Politiek is pragmatisch, religie een privézaak. Maar toen kwam 11
september 2001. Sindsdien vragen veel westerse politici zich af of het vuur van
de radicale islam wel doeltreffend bestreden kan worden met het lauwe
pragmatisme van de liberale democratie. Is er geen civic religion nodig, een
godloos, maar bindend geloof in westerse waarden Moet de samenleving niet worden
gevuld met emotie, zoals ex-VVD-leider Van Aartsen meende

Burleigh wijdt de introductie van zijn boek grotendeels aan deze vraag. Zo duikt
opeens Rita Verdonk op, met haar filmpje waarin zij aanstaande immigranten
voorhoudt dat homohuwelijk en topless zonnebaden essentiële Nederlandse
cultuurgoederen zijn. 'Ik vond het een hysterisch filmpje', zegt Burleigh. 'Maar
ook andere landen worstelen met deze materie. Duitsland heeft sinds kort een
inburgeringstest, waarvan de vragen moeilijker zijn dan de vragen bij de Duitse
variant van de tv-quiz Weekend Miljonair. Zelf had ik de helft van de vragen
fout, ook al doe ik al dertig jaar onderzoek naar de Duitse geschiedenis.'

Ook Burleigh komt er niet uit, zoals hij zelf toegeeft. Enerzijds vindt zijn
'libertaire ik' dat de overheid zich zo min mogelijk met haar burgers moet
bemoeien. Bovendien werkt zo'n politiek averechts, als minderheden radicaliseren
omdat zij zich achtergesteld voelen. Anderzijds vindt zijn 'autoritaire ik' dat
er kernwaarden zijn die alle burgers zouden moeten delen.

Islam

Niettemin is hij tamelijk optimistisch. 'Natuurlijk is de islam een uitdaging,
maar Europeanen zijn bereid haar onder ogen te zien en te debatteren over
oplossingen. Bovendien gaat er weinig gevaar uit van de islam. In de Koude
Oorlog stonden dertigduizend kernkoppen op West-Europa gericht. Als je die oude
Sovjet-stafkaarten ziet, waarop de militaire doelen staan, dan word je pas echt
bang.'

Jullie Nederlanders zijn ook niet aan conflicten gewend, zegt hij. 'Ik woon al
dertig jaar in Londen en ik heb diverse bommen van de IRA horen afgaan. Daar wen
je aan.

'Onlangs ben ik verhuisd. Mijn nieuwe buurman is Jack Straw, ex-minister van
Buitenlandse Zaken. Net als de meeste vooraanstaande Britse politici heeft hij
de rest van zijn leven recht op bescherming. Maar ik ben anders dan de buurman
van Ayaan Hirsi Ali. Die bodyguards geven mij wél een rustig gevoel. Bij mij zal
niet zo snel worden ingebroken.'

'Jullie Nederlanders zijn niet aan conflicten gewend'

Michael Burleigh

LOAD-DATE: May 27, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              90 of 148 DOCUMENTS



                                 de Volkskrant

                                  May 27, 2006

SECTION: het Betoog; Pg. 7

LENGTH: 519 woorden


Ik hoor tot de tweede generatie Indische Nederlanders. Er zijn essentiële
verschillen te noemen tussen  onze entree in Nederland in vergelijking met de
komst van  allochtonen naar Nederland op dit moment. Daarover wordt  niets
gezegd in het artikel van Peter Giesen (Kennis, 20mei).

De Indische Nederlander was in tegenstelling tot de huidige immigrant
Nederlander en had gemengd  Nederlands/Indisch bloed. Velen werkten voor de
overheid en waren heel koningsgezind. Zij voelden zich Nederlander

Wij kregen Nederlandstalig onderwijs, leerden fietsen en zaten op blokfluitles.
Eigenlijk waren we al geïntegreerd. De tweede generatie kreeg de boodschap mee:
'Trouw met een Nederlander en pas je zo snel mogelijk aan.' In de jaren zestig
gingen we met onze eigen groep 'de plu' andere Haagse bendes (niet elkaar) te
lijf met fietskettingen. Wij waren een heuse minderheidsgroep, maar eigenlijk
toch geïntegreerd, want zo ging het er aan toe onder de Haagse jeugd van toen.

De verschillen met de immigranten van nu zijn groot. Zij hebben het een stuk
zwaarder dan wij.  Het zal minstens vier generaties duren, eer wij over
geïntegreerd zijn kunnen spreken. Ik wens ze alle sterkte toe.

Amsterdam L. C. Wolf

Begin 2005 moest de Nederlandse voetballer Ugur Yildirim kiezen tussen het
Turkse en het Nederlands elftal.

De emoties in de media laaiden op. De discussie ging niet over zijn carrière en
toekomstmogelijkheden, maar  over integratie en loyaliteit. Want Yildirim moest
laten zien dat hij loyaal was aan Nederland. Hetgeen geschiedde.

Yildirim is een keer opgesteld door bondscoach Marco van Basten en daarna aan de
kant geschoven. Hij is ondertussen wel onderscheiden als 's werelds beste
voetballer  vrije trappen - waarbij hij onder meer Zinedine Zidane versloeg.
Waar blijven nu alle moraalapostelen Waarom is er geen enkel geluid geweest om
Yildirim op te stellen voor het WK

Zo had de bondscoach kunnen bewijzen dat hij Yildirim serieus neemt. Bovendien
had hij miljoenen Turkse supporters tijdens het WK voor Nederland kunnen winnen.

Dit is een gemiste kans. We hadden een duidelijk signaal kunnen geven dat
voetbal bijdraagt aan de binding in onze samenleving.

Enschede Secil Arda

Nu zelfs Martin Bril het erover heeft en met het WK in het vooruitzicht: 'een
doelpunt scoren' is dubbelop. Je scoort, of je maakt een doelpunt. Zo simpel is
het, taalkundig dan.

Castricum Guus Peters

Wat een geneuzel, en wat staat iedereen weer klaar met zijn oordeel. Van der
Hoeven moet aan de hoogste boom, want Ahold is dankzij hem (en collega's) bijna
ten gronde gegaan (Voorpagina, 23 mei).

Mensen, informeer jezelf! Het enige verwijtbare dat is gebeurd, is het gebruik
van side letters. Nou, daar maakt zo'n beetje elk westers bedrijf met meer dan
honderd werknemers gebruik van.

Zelfs ik, als lullig verkopertje, heb er onmogelijke situaties mee moeten
oplossen. Je mocht het niet hardop zeggen, maar iedereen wist en weet ervan.
Leuk en makkelijk om af te geven op de groten der aarde, maar dit heeft geen
enkel fundament.

Nederweert Ronald Cassee

Wedden dat die side letters Jan met de Pet wel de kop hadden gekost

Nijmegen F. Hermens

LOAD-DATE: May 27, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              91 of 148 DOCUMENTS



                                 de Volkskrant

                                  May 27, 2006

'Luxe is een  holle frase';
Hermès opent winkel in Amsterdam

BYLINE: Gert Jonkers

SECTION: de Verleiding; Pg. 4-5

LENGTH: 1658 woorden


In de mannenmode gaat het haar 'om perfectie in proportie', zegt Véronique
Nichanian van modehuis Hermès. Gesprek met een standvastige ontwerpster, die
oersimpele herenjacks maakt à 58 duizend euro. Door Gert Jonkers

In het rariteitenkabinet van modehuis Hermès, intern ook wel als 'het museum'
aangeduid, trof Hermès' toenmalige damesmodeontwerper Martin Margiela (hij zat
er van 1997 tot 2004) ooit een horloge met een absurd lange horlogeband aan;
ooit gedragen door een legerpiloot die zijn klok om z'n bovenbeen droeg in
plaats van om de pols. Sinds Margiela's ontdekking zit de lange horlogeband, die
twee keer om de pols wordt geslagen, in de collectie van Hermès en is het nu al
een klassieker, voor dames en heren. Dat is ook precies de opzet van het museum:
het dient ter inspiratie voor medewerkers van Hermès, gewone stervelingen komen
er niet in.

Het 'museum' zit boven de 126 jaar oude winkel van Hermès in Rue Faubourg
Saint-Honoré, vlakbij het paleis van de Franse president. Het is een rommeletage
vol curiosa: een verrekijker die met vissenleer bekleed is; paraplu's van
pauwenveren; een picknickset die Hermès tachtig jaar geleden in de beste
Bauhaus-traditie maakte en die de conservatrice met veel geld en diplomatie
lospeuterde van een Zwitserse verzamelaar.

Allemaal leuke dingen, maar het wemelt in het museum toch vooral van de paarden.
We zien: het hobbelpaard van de zoon van Napoleon III; vitrines vol antieke
paardenbitten; prullen in de vorm van een hoefijzer; schilderijen van paarden;
paardenharen dekens; de enorme laarzen van een postkoetsdrijver. Vanochtend
heeft het museum nog met succes bij een Duitse veiling wat oude boeken over
paarden op de kop getikt.

De boodschap is duidelijk: Hermès begon 169 jaar geleden als zadelmakerij, en
die traditie zet het modehuis stug voort. Zelfs nu, in 2006, werken er nog een
paar zadelmakers op de bovenste verdieping van het pand middenin Parijs, en is
er in de winkel een flinke hoek ingeruimd voor de zadels, zwepen en
paardrijkleding.

Het lijkt haast te mooi om toeval te zijn: ontwerpster Véronique Nichanian staat
in haar zonnige studio op de een na bovenste verdieping net in een schetsboek
met ruige paardentekeningen te bladeren. 'Wellicht kan ik er een leuke print mee
maken', zegt ze.

Nichanian draagt veelal haar eigen sobere ontwerpen, speciaal voor haar in een
minimaatje gemaakt, gecombineerd met Hermès-damesmode uit de tijd van Margiela.
Diens opvolger, Jean Paul Gaultier, die sinds 2004 de damesmode van Hermès
tekent, is 'een enige man om mee te gaan lunchen', maar zijn dameskleding is
niet helemaal geknipt voor Nichanian. 'Het is me iets te vrolijk en koket.'

Nichanian heeft een tamelijk unieke positie, want ze zit al achttien jaar op
haar plek bij Hermès, in een woelige wereld waar ontwerpers er bij de eerste
verkoopdip uitvliegen. Haar halfjaarlijkse mannenmodeshows zijn steevast een
rustpunt: Nichanian toont altijd keurige, lieve, onderkoelde kleren, die
bourgeois maar niet kak zijn. Haar ontwerpen zijn nooit schreeuwerig, of het zou
de verzadigde tint oranje moeten zijn waarop het Huis patent heeft.

Haar show neigt het ene seizoen naar saai, maar kan een half jaar later
ontroerend prachtig zijn. In beide gevallen ligt dat waarschijnlijk aan de
toeschouwer zelf, want in wezen verandert er zelden iets aan de kleding;
Nichanian haalt ook dikwijls kleren uit het archief om de show mee te vullen.
Dat staat dan ook letterlijk in het programmaboek vermeld: 'Kalfsleren jas uit
herfst/winter 1997'.

Waarom iets nieuws gemaakt als het oude goed was Je vraagt je bij de mannenmode
van Hermès zelfs af of het wel móde is.

'Nee... hoe zeg ik het precies', zegt Nichanian in prima Engels, en dan schakelt
ze over op Frans.  'Ik maak geen mode, en ik vind ook nooit nieuwe
kledingstukken uit. Geen behoefte aan. Ik hou van simpele vormen. Overbodige
details, puur voor de sier, vind ik kul. Ik probeer slechts perfectie in
proportie te bereiken, niets meer of minder. Het draait allemaal om een
millimeter meer of minder en om de grootte van een knoop.'

Haar ontwerpen zijn te onderkoeld en klassiek om ooit het 'kledingstuk van het
seizoen' te worden. Ze zijn er ook te duur voor: een T-shirtje ligt voor 462
euro in de winkel, een zeemleren overhemd met korte mouw kost 2220 euro. Er zijn
echt mensen die dat kopen, zegt Nichanian; ze heeft het over veertigduizend
overhemden en vijftigduizend truien per seizoen.

Met de echte moneymakers van het bedrijf - de koddige zijden stropdassen voor
hem en de weelderig versierde sjaals voor haar - heeft Nichanian weinig te
maken, zoals ze ook weinig contact heeft met de mensen die schoenen, meubels,
babykleertjes, servies, parfum, sieraden of tassen maken. Hermès voorziet in
álles - van asbakken, speelgoedberen, spaarpotten, dekens, opklapbare
schrijftafeltjes en mikadospelletjes tot pillendoosjes en trouwringen.

Dat klinkt als een typisch luxury brand, een luxemerk, maar de term 'luxury'
schiet volgens Nichanian tekort. 'Wat is dat eigenlijk Hoe kun je iets wat
gewoon goed is als lúxe bestempelen Het is een holle frase. Wij spreken van
vakmanschap, van precisie en van goed gemaakte spullen. En dan is alleen het
allerbeste goed genoeg.'

Nichanian is extreem uitgesproken in haar materiaalkeuze. Niks inspirerenders
dan een stoffenbeurs, vindt ze. Ze weet precies bij welke fabriek in Schotland
ze welk katoen wil laten verwerken, hoe haar leer gelooid dient te worden, welke
dikte kasjmier ze prefereert.

Nichanian: 'Maar niet alles hoeft duur te zijn. Geld is geen leidraad bij
Hermès. Jaren geleden vond ik een mooie katoensoort in India: khadi. Ik liet
daar een aantal kledingstukken in maken, en die konden nergens zo goed worden
geproduceerd als in India. Dat vonden mensen gek. Hermès, made in India Het land
van de goedkope confectie Maar mij ging het om de kwaliteit.'

Ze lacht: 'En uiteindelijk pakten die kledingstukken toch ook weer duur uit.
Maar we praten bij Hermès niet over geld. Iets moet goed gebeuren, punt.'

En zo kan het gebeuren dat er in de Parijse winkel van Hermès een oersimpel kort
herenjack met een rits hangt, voor 58 duizend euro. Gemaakt van fluweelzacht
krokodillenleer. Dat is niet voor Jan met de pet, en allicht dat Hermès grote
aantrekkingskracht op de rich and famous heeft. Maar, stijlvol als het bedrijf
is, wordt die beroemde cliëntèle amper gecultiveerd.

Goed, de beroemdste handtassen van Hermès heten naar de actrices Grace Kelly en
Jane Birkin, maar dat artiesten als Eric Clapton en Bono vaste klant bij mevrouw
Nichanian zijn, geeft ze pas na enig aandringen toe. 'We lopen er niet mee te
koop. We geven ook uit publicitair gewin geen kleren cadeau. We geven sowieso
niets cadeau.'

Misschien verklaart deze relatieve onverschilligheid ten aanzien van
beroemdheden het voorval waarvoor het bedrijf een jaar geleden in de pers werd
gekielhaald. Oprah Winfrey had zich een kwartier na sluitingstijd bij de Parijse
winkel gemeld. Het personeel liet haar niet binnen, waarover de talkshowhost op
tv later een rel schopte. Oprah had goed gebaald; ze voelde zich afgewezen, en
ze had zo graag een horloge willen kopen voor haar vriendin Tina Turner, met wie
ze die avond ging eten.

Véronique Nichanian: 'We praten bij Hermès niet over geld. Iets moet goed
gebeuren, punt'

Kelly-bagHet ontwerp stamt uit 1935 en heette twintig jaar lang 'de
postbestellerstas', totdat actrice Grace Kelly ermee op de cover van tijdschrift
Life verscheen. Hermès doopte de tas om in 'Kelly bag', en heeft er nu al
vijftig jaar een absolute verkoophit aan. Een Kelly is niet gewoon een tas, maar
een magisch fenomeen; 'een voodoo-talisman die je stilaan gaat beheersen en die
je voor de rest van je leven in een Hermès-trance brengt', zo prijst een
vintagewinkel op internet een dertig jaar oude Kelly (à 4750 dollar) aan. Het
schijnt echt waar te zijn; een bezoekster van de winkelopening in Amsterdam, met
Kelly aan haar linkerpols, beaamde dat ze 'nooit meer naar nieuwe handtassen
kijkt, want ik heb al de ultieme tas'. Een nieuwe Kelly begint bij een paar
duizend euro, maar loopt afhankelijk van het gebruikte leer al gauw in de
tienduizenden euro's. Er is bovendien een wachtlijst van minimaal enkele
maanden, maar die kan oplopen tot twee jaar. Actrice Jane Birkin vond haar Kelly
onhandig en ontwierp voor Hermès haar eigen tas, 'Birkin' gedoopt, een minstens
zo groot verkoopsucces als de Kelly.

Eindelijk luxeOoit werd Nederland door luxe modemerken gemeden als de pest. Drie
jaar geleden hield het Franse Louis Vuitton ter gelegenheid van de opening van
de eerste Nederlandse LV-winkel een enquête naar de perceptie van luxe in
Nederland. Wat bleek Bij de vraag 'Wat is een luxe bagagemerk' noemde een
overdonderende meerderheid Samsonite. De mensen van Vuitton schrokken zich rot,
maar kwamen toch naar de Amsterdamse PC Hooftstraat, net als Emporio Armani,
Gucci en Chanel. Afgelopen dinsdag opende burgemeester Job Cohen (PvdA) de
eerste Nederlandse winkel van Hermès, maar liet de toeschouwers raden naar zijn
beweegredenen om het lint te komen doorknippen. Volgens CEO Jean-Louis Dumas, de
achterachterkleinzoon van oerzadelmaker Thierry Hermès, 'is Nederland eindelijk
klaar voor luxury'. Oud geld - toch het ongrijpbare droomimago van Hermès - liet
zich op de opening nauwelijks zien, maar society Nederland was er wel: Sandra
Reemer, visagist Leco, societyfenomeen Marijke Helwegen, ontwerpers Judith
Osborn en Mart Visser, ex-tycoon Erik de Vlieger. Wat ze zagen was een tijdloze,
niet al te modieuze winkel; alsof hij er al jaren zo stond, terwijl hier tot
voorkort nog multibrandstore AM van huisbaas Annemarie van Gaal zat. In een
nette winkel van een bescheiden 150 vierkante meter borrelt het niet zo prettig,
dus gingen de gasten per paardenkoets naar een tent bij het Rijksmuseum voor nog
een drankje. Het Huis van Oranje, dat haar eigen exclusieve Hermès-damessjaal
heeft, genaamd Orange et Lemon, liet verstek gaan. (GJ) Hermès, PC Hoofstraat
97, Amsterdam.

LOAD-DATE: May 27, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              92 of 148 DOCUMENTS



                                 de Volkskrant

                                  May 27, 2006

'De religieuze identiteit is een pseudo-probleem'

BYLINE: Samir Amin

SECTION: het Betoog; Pg. 03

LENGTH: 1780 woorden


De   andersglobalisten moeten hun ideeënbazaar verlaten, meent de Egyptische
linkse econoom Samir Amin, en politieke actie voeren  tegen de gevestigde orde
én islamisten.

Samir Amin was dertig jaar geleden de goeroe van linkse intellectuelen en
bevrijdingsbewegingen in de Derde Wereld. Nu duikt hij weer op als een held van
de jongeren in de beweging van andersglobalisten. Amin was een eregast en
-spreker op de grote conferentie vorig weekend van het Sociaal Forum Nederland,
op de universiteit van Nijmegen.

Amin is sinds 1980 directeur van de onafhankelijke denktank Forum du Tiers Monde
(Forum voor de Derde Wereld), gevestigd in de Senegalese hoofdstad Dakar. Daarin
zijn linkse intellectuelen uit Afrika, Azië en Latijns Amerika verenigd. Hij was
een van de economen die de onderontwikkeling van de Derde Wereld weten aan de
ongelijke wereldhandel. De 'periferie' is afhankelijk van het 'centrum' en trekt
daardoor altijd aan het kortste eind in dat 'wereldsysteem'. (Amin: 'Zo noem ik
het nog steeds het liefst; "noord en zuid" is zo onprecies.') Daarom bepleit
Amin al jaren dat de ontwikkelingslanden zich maar beter (tijdelijk) kunnen
losmaken van dat systeem.

In de jaren '80 raakten Amins denkbeelden wat in de vergetelheid. Maar net als
andere mastodonten van oud-links, onder wie Noam Chomsky, maakte hij tien jaar
geleden een come-back.

Een generatie studenten sociale wetenschappen in Afrika, maar ook in Europa,
heeft zich in de jaren '70 heen geworsteld door uw L'accumulation a l'échelle
mondiale (Accumulatie op wereldschaal), een marxistische analyse van wat we
tegenwoordig mondialisering of globalisering noemen. Andersglobalisten hebben uw
gedachtegoed herondekt. Maar er is toch veel veranderd sindsdien

'Natuurlijk. De werkelijkheid van nu is anders, maar op de lange duur blijft
mijn perspectief hetzelfde. Het kernidee van de Verlichting, dat het project van
de modernisering de emancipatie van uitgebuite groepen is, blijft recht overeind
voor mij. En wat is globalisering anders dan schaalvergroting van bedrijven
Vroeger hadden die genoeg aan het veroveren van de Amerikaanse markt, zeg 100
miljoen klanten, nu moeten ze er 600 miljoen hebben om de concurrentie te
overleven, zeg maar de hele wereldbevolking.

'Het grote verschil met de periode voor 1990, het einde van de Koude Oorlog, is
de opkomst van wat ik noem de utopie van het permanente kapitalisme. Dat is de
overtuiging dat de logica van het kapitalisme de enige is en dat we dat moeten
accepteren. Het Amerikaanse model als het enig overgebleven model. Als er nu
iets fout gaat in dat model, ligt het niet aan het systeem maar aan fraude in de
top van een bedrijf, of aan Afrikaanse regeringen die het model niet goed kunnen
uitvoeren.

'Die illusie komt omdat de vroegere alternatieven uit elkaar zijn gevallen. Er
waren drie families van alternatieve systemen: de welvaartstaat (het compromis
tussen arbeiders en ondernemers), het 'reëel bestaande socialisme' en de
nationalistische regeringen in Afrika, Azië en Latijns Amerika. Dat laatste
model wordt vaak over het hoofd gezien. De westerse welvaartstaten worden
ontmanteld door liberalisering en privatisering, de communistische regimes (met
socialisme hadden die niets van doen heb ik altijd gevonden) zijn ten val
gebracht, de regeringen in de Derde Wereld zijn verworden tot verschrikkelijke
militaire dictaturen of in het beste geval schijndemocratieën.'

Een alternatief moet dus opnieuw worden uitgevonden. Ziet u dat in de beweging
van losse groepen die elkaar vinden onder een vage slogan als 'een andere wereld
is mogelijk'

'Wat nu 'de Beweging' wordt genoemd is ontstaan in de periode 1990-'95 als
verzet tegen van alles en nog wat. Over het algemeen was het een weigering mee
te doen aan het neo-liberale beleid. In Europa protesteerden werknemers tegen
ontslagen als gevolg van de mondialisering. In ontwikkelingslanden groeide
verzet tegen de economische aanpassing, opgedrongen door het Internationaal
Monetair Fonds en de Wereldbank.

'De Beweging was niet uitgekristalliseerd, gefragmenteerd. De Sociale Fora, de
internationale bijeenkomsten, waren een bazaar van heel uiteenlopende ideeën. De
activisten gingen niet verder dan tégen zijn. Ze cultiveerden een apolitieke
houding, daar ben ik altijd sceptisch over geweest, het is een infantiel idee.

'Maar ik zie de afgelopen jaren toch een overgang naar een meer politieke
houding, het besef dat organisatie en een programma voor verandering nodig zijn
als je wat wilt bereiken. Vooral in Latijns Amerika zie ik vooruitgang. De
linkse verkiezingsoverwinningen - de meest recente in Bolivia - komen niet zo
maar uit de lucht vallen. Daar zijn vele jaren van burgeractivisme aan vooraf
gegaan.'

In de westerse wereld lijkt de schwung er daarentegen een beetje uit na de
aanslagen in Amerika. De beweging die zo vrolijk begon in de jaren '90 wordt nu
vermorzeld door islamistisch terrorisme aan de ene kant en aan de andere
militaire interventies in Afghanistan en Irak. De politieke islam vaart er wel
bij.

'De politieke islam is geen spontane beweging van Arabische boeren, het is een
project dat al lang geleden is begonnen en waarbij de Amerikanen zelf een
belangrijke rol hebben gespeeld. Iedereen weet dat van de Taliban in Afghanistan
en Bin Laden zelf. Maar ook in Pakistan, in Saudi-Arabië, in Egypte. Daar
speelde religie vroeger vrijwel geen rol in de politiek. De strijd ging tussen
de nationalisten van de bourgeoisie en de communisten. Die hadden gemeen dat ze
een anti-imperialistische houding aannamen. Met al dan niet bedekte steun aan
islamisten dachten de Amerikanen beide politieke polen om zeep te kunnen helpen.
De islam lag daar klaar als ideaal kristallisatiepunt. Dat is een ongelofelijke
misrekening geweest, hoewel Irak nog geen totale mislukking is voor de Verenigde
Staten, want er is nu een bewind met de schijn van democratie en de olievelden
zijn veilig gesteld.

'Nee, linkse groepen kunnen nu niet veel in Irak. De communisten doen mee met
het nieuwe bewind onder de Amerikaanse bezetting. Wel begrijpelijk: Saddam
Hussein slachtte vroeger iedereen af. Het is nu gewoon te gevaarlijk voor
burgeracties en -organisatie. Maar de Amerikanen kunnen zeker niet de
bescherming bieden.

'Ik geloof vast dat het einde van de bezetting absoluut noodzakelijk is. Ik zeg
niet dat het dan béter wordt, maar waarschijnlijk minder erg. Nu stort iedereen
zich op het verzet tegen de bezetting. Er is geen links en rechts in Irak op het
moment. De oppositie kan zich pas ontdoen van al die religieuze uitingen als de
bezetting voorbij is.'

Maar ook elders in de Arabische wereld horen we weinig van linkse bewegingen. In
uw eigen moederland Egypte lijken de islamisten het enige toevluchtsoord te
bieden voor ontevreden burgers.

'Dat beeld klopt niet. In 1997 nam de regering een wet aan die heel slecht was
voor de kleine boeren die hun land pachten van rijke eigenaren. De
moslimbroederschap stemde mee met de regering. Ik zei: hoe kunnen jullie dat
doen, jullie zeggen toch altijd zo op te komen voor de gewone man. Ze
antwoordden dat de sharia, de moslimwet, niet tegen particulier bezit is.
Miljoenen boeren hebben geprotesteerd tegen die wet. Daar was geen enkel
religieus tintje aan. Bij de betogingen heb ik geen enkele islamistische vlag
gezien. Maar in het Westen komen dat soort acties zelden in het nieuws. Het past
niet in het beeld dat er geen alternatief is, dat de keus is tussen pro-westerse
regimes of islamisten.'

Uw instituut is al sinds 1980 gevestigd in Senegal. Zou het niet beter zijn in
Caïro of Teheran

'In Caïro is ook een vergelijkbaar instituut waarbij ik betrokken ben. Maar in
veel delen van de Arabische wereld is de repressie te groot voor onafhankelijke,
linkse denktanks.'

In Europa groeit de aantrekkingskracht van de politieke islam op jongeren uit
immigrantenfamilies. Wat vindt u van de banlieue-rellen in Frankrijk van het
afgelopen najaar en van een groep als de Indigènes de la République

'Ik geloof er niets van dat die religieus geïnspireerd zijn. Het is een opstand
van de onderliggende klasse, van hen die slecht worden behandeld, die buiten de
welvaartstaat worden gehouden. Hun situatie is onduldbaar, daar is niets
religieus aan. Het wordt helemaal ten onrechte in een culturele hoek getrokken.
Maar niemand eist zijn identiteit op. Het was een manifestatie van woede van
mensen die willen integreren in het systeem, niet van lieden die het systeem
omver willen werpen. Gelijke behandeling, daar gaat het hen om. Ze hebben auto's
in brand gestoken - en meestal waren dat die van hun buurtgenoten - dat is
absurd, maar ik heb niet gehoord dat er van één school de ruiten zijn ingegooid.
Nogal logisch: daar willen ze ook op.'

Dat neemt toch niet weg dat het geloof onder jongeren in is, een onderwerp om
zich te onderscheiden, om zich politiek te manifesteren Bij de andersglobalisten
vinden ze maar beperkt aansluiting. Hoe ziet u de 'Europese islam', zoals
verwoord door Tariq Ramadan Is hij een bondgenoot voor de 'beweging', of juist
niet.

'Hij is een tegenstander. Met zijn culturele praat roert hij een pseudoprobleem
aan. De problemen van de minderheid zijn sociaal-economisch, niet religieus. Ik
ben altijd tegen het communautarisme (opeisen van een eigen groepsidentiteit)
geweest, het is een getto-communautarisme, verschikkelijk. Het heet dan respect
voor diversiteit, maar die diversiteit zit in een strakke hiërarchie. Ramadan
speelt er de machtigen mee in de kaart.

'Ik zat eens met Ramadan in een forum in Londen. Hij orakelde maar over het
recht om de sluier te dragen. Ik zei: "wiens recht dan Niet dat van vrouwen in
ieder geval. Maar dat van mannen, zo onderdrukken ze in Egypte hun vrouwen".

'Alle culturen zijn gevormd door métissage, vermenging en integratie van
immigranten. Dat is evolutie, dat moet je koesteren. Je moet natuurlijk niet
zeggen: en nu móet je assimileren, maar je moet wel het meedoen stimuleren.

'In de beweging van andersglobalisten moeten we erop blijven hameren dat de
islam niet de oplossing voor problemen kán zijn. Ons politieke strijdplan moet
zijn: voer actie voor sociale gelijkheid, dan verminderen de andere problemen en
spanningen vanzelf ook.'

Wim Bossema

'Linkse regeringen in Latijns Amerika tonen succes burgeracties van
andersglobalisten'

Samir Amin1931geboren in Caïro1947-1957 studie in Parijs: politicologie,
statistiek, economie1960-1963 adviseur regering Mali1963-1980
VN-onderzoeksinstituut IDEP in Dakar, vanaf 1970 als directeur; hoogleraar in
Parijs, Poitiers, Dakar1980- heden directeur Forum du Tiers Monde in Dakar Samir
Amin schreef meer dan dertig boeken, waaronder L'Acculmulation à l'échelle
mondiale (1970) en meest recent Beyond US Hegemony (2006)

Samir Amin.

LOAD-DATE: May 27, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              93 of 148 DOCUMENTS



                                 de Volkskrant

                                  May 22, 2006

Leugen, de hoeksteen van de vlucht!  Mirza

BYLINE: Mirza

SECTION: Kunst; Pg. 11

LENGTH: 544 woorden


Niemand mag Hirsi Ali haar verzonnen vluchtverhaal verwijten.

Ze heeft volgens de wetten van de vlucht gehandeld.

Ze wilde niet in Somalië zijn: dat mag!

Ze wilde niet in Kenia zijn: dat mag!

Ze wilde geen Magan heten: dat mag!

Ze wilde niet de vrouw van haar man zijn: dat mag!

Ze wilde geen Hirsi Magan, maar Hirsi Ali heten: dat mag!

Anders kon ze niet weg, anders moest ze in Somalië of Kenia blijven en de vrouw
van de man zijn die ze niet wilde.

Anders kon ze niet de persoon worden die ze nu geworden is: Hirsi Ali.

Het is niet zo dat iedereen liegt, maar de leugen is een overlevingsmiddel voor
de vluchteling. De leugen is de hoeksteen van een vluchtverhaal. En dat weet
iedereen.

Dat wist Hirsi Ali, dat wist Nawijn, dat wist de AIVD en dat wist mevrouw
Verdonk, lang van tevoren.

De plicht van de vluchteling is een veilige plek te bemachtigen.

De taak van de IND is om de leugens uit het verhaal van de vluchteling te halen.

Heeft de IND dat niet gedaan, of heeft de IND niets kunnen vinden, dan moet hij
de vluchteling een paspoort geven.

Het klinkt een beetje zot, maar de vlucht heeft zijn eigen wetten.

Als de vluchteling later bakker in Den Haag wordt, is dat geen probleem. Zijn
leugen wordt vergeten en hij mag lekkere exotische gebakjes blijven bakken.

Gaat de vluchteling voor een van de belangrijkste organen van de democratie
werken, dan moet hij zijn leugens opbiechten. Dat laatste heeft Hirsi Ali, met
een vertraging, toch gedaan.

De nachtmerrie die mevrouw Verdonk Hirsi Ali bezorgd heeft moet een diepere
betekenis hebben.

Als het land een zwaargewicht als minister-president had gehad, was Rita Verdonk
nooit zo recht door zee geweest.

Balkenende komt net als een gewone burger pas tijdens het Achtuurjournaal achter
de gebeurtenissen van het land. Hij maakt vaak via de tv kennis met wat er
gaande is in zijn kabinet.

De VVD is de andere oorzaak. De blindedarm van de partij is ontstoken. Ze moet
voor de verkiezingen naar het ziekenhuis.

Hirsi Ali, vergeet niet!

Vergeet nooit!

Verdonk heeft je voor een nacht gewurgd.

Hirsi Ali! Vergis je niet. Het was niet mevrouw Verdonk die je doodde. Het was
Nederland!

Elk mens heeft een zwakke eigenschap die in nood ontwaakt. Er loopt een ader van
verraad onder de Nederlandse grond. Een pit van bedrog. Blader door de
geschiedenis, dan zal je zien wanneer de geest zich getoond heeft.

Hirsi Ali is, voor een nacht, in de nachtmerrie gedompeld waarin 26 duizend
andere vluchtelingen gedurende tien, elf, twaalf, dertien, veertien, vijftien
jaar zijn gedompeld.

Nederland heeft die duizenden mensen in gijzeling genomen, psychisch kapot
gemaakt en vervolgens als schrikbeeld gebruikt.

Ze hebben allemaal gelogen, volgens mevrouw Verdonk.

Ze hebben de oorlog in Somalië niet meegemaakt, ze zijn niet uitgehuwelijkt, ze
hebben valse gegevens opgegeven. Het zijn leugenaars! Daarom moeten ze allemaal
het land uit worden gezet.

En helaas kunnen we niets voor hen doen.

Laten we daarom iets voor Hirsi Ali doen.

Ze moet Hirsi Ali blijven.

In haar oude paspoort heette ze Hirsi Ali. In haar nieuwe paspoort blijft ze
Hirsi Ali heten.

Verhef je stem, Hirsi Ali!

Vergeet nooit! Ze hebben je vernederd.

Geef gezicht aan de vluchteling!

Zeg: Hier! Het paspoort! Ik heb het niet nodig. Ik ben een vlees geworden
paspoort, Verdonk!

Kader Abdolah

LOAD-DATE: May 22, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              94 of 148 DOCUMENTS



                                 de Volkskrant

                                  May 20, 2006
                                    zaterdag

VVD'ers schamperen op congres over ophef;
Ongunstiger gesternte had partijleiding niet kunnen kiezen nu partij in grote
verwarring verkeert

BYLINE: Marc Peeperkorn

SECTION: Binnenland; Pg. 3

LENGTH: 530 woorden

DATELINE: NOORDWIJKERHOUT


'Die lieden in Den Haag zijn misschien de weg kwijt. Maar het gewone volk kiest
voor Verdonk', zegt een VVD-lid. Partijtoppers maken elkaar intussen voor rotte
vis uit. De staatssecretaris: 'De VVD is bijzondere partij.'

VVD-lid Redmond zegt het met een stralende lach. 'We moeten
vermakelijkheidsbelasting gaan heffen over de VVD, meneer. Iedereen smult van
onze perikelen. Met de opbrengst spekken we gewoon de partijkas.'

Het is vrijdagavond tegen zevenen, het 119de VVD-partijcongres begint. Een
ongunstiger gesternte had de partijleiding nauwelijks kunnen kiezen: het eigen
Tweede-Kamerlid Hirsi Ali is opgestapt, door toedoen van de eigen minister Rita
Verdonk voor Vreemdelingenzaken, en als gevolg daarvan maken partijtoppers
elkaar nu uit voor rotte vis. Zoals partijvoorzitter Van Zanen het met gevoel
voor understatement uitdrukt: een week van rede en emotie.

Het gewone VVD-lid blijkt echter nauwelijks aangeslagen. Nee, ze hebben zich
deze week niet geschaamd om VVD'er te zijn. 'Die lieden in Den Haag zijn
misschien de weg kwijt. Maar het gewone volk kiest voor Verdonk', weet het
VVD-lid Ugur. Over de oorzaak van de rel die rond Hirsi Ali is ontstaan, hebben
de leden ook zo hun ideeën. 'Misschien ging het gewoon te goed met de campagne
voor het lijsttrekkerschap van Verdonk. Wilden haar tegenstanders haar
afremmen.'

'De VVD is toch een debatpartij' houdt VVD-lid Rommel zijn partijgenoten voor.
Absoluut, beaamt de heer Jansen. 'Grijze muizen en gehaktballen zul je hier niet
tegenkomen.' Het Amsterdamse lid Mensink weet uit ervaring: 'Als je weet dat je
de grootste wordt, hoef je niet bang te zijn.'

Ondertussen heeft de partijtop één duidelijke missie: de eenheid herstellen. Van
Zanen benadrukt dat een liberale partij met zoveel historie wel een stootje kan
hebben. Spirit en spanning in de VVD, dat moet volgens de partijvoorzitter
moeiteloos kunnen samengaan.

Dan stapt minister Zalm van Financiën het podium op voor een ingelaste
toespraak. 'We hebben bewogen dagen achter de rug', zegt hij, de bomvolle zaal
inkijkend. 'De emoties hebben de laatste dagen de overhand gekregen. Het accent
lag op de verschillen, straks moeten we weer samenwerken.'

Hij richt zich tot 'onze eigen Rita die iedere dag loodzware beslissingen' moet
nemen. Dezelfde Rita die Zalm dinsdag nog ongenadig de mantel uitveegde vanwege
haar supersnelle besluit om Hirsi Ali haar paspoort te ontnemen. Applaus klinkt
op. Vervolgens richt hij zich over de hoofden van de zaal tot de grote afwezige:
'Ayaan, we bewonderen je moed en stijl. Ga door met de strijd, het allerbeste.'

Dan volgt het slotdebat tussen de drie kandidaten voor het lijsttrekkerschap.
Verdonk belooft onmiddellijk: Ayaan zal Nederlander worden. Rutte waagt zich
niet aan het onderwerp. Waarna ze de rest van het debat gemoedelijk bekvechten
wie de VVD de grootste zal maken. VVD-staatssecretaris Van Hoof concludeert: 'De
VVD is een bijzondere partij: in staat om in korte tijd een enorme rotzooi te
trappen en die vervolgens nog sneller weer op te ruimen.'

Van links naar rechts: minister Verdonk, Kamerlid Veenendaal en staatssecretaris
Rutte op het VVD-congres in Noordwijkerhout tijdens hun laatste
lijsttrekkersdebat.

LOAD-DATE: May 20, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              95 of 148 DOCUMENTS



                                 de Volkskrant

                                  May 19, 2006

'De Russen weten niet wie ze zijn';
Interview Sana Valiulina

SECTION: Cicero; Pg. 24-25

LENGTH: 1645 woorden


Haar monumentale roman Didar en Faroek is gebaseerd op de ervaringen van haar
Tataarse ouders in de tijd van Stalin, WOII en de goelags. Sana Valiulina, Estse
van geboorte, woont in Amsterdam en schreef het boek in het Nederlands. 'Het was
een plicht om dingen te zeggen die nooit gezegd werden.' Door Nell Westerlaken

De navelstreng is nog intact. Ze heeft het boek, haar derde, voortdurend binnen
handbereik. 'Ik kan nog niet zonder. Ik heb er een bloedband mee.'

De omvangrijke roman ligt op een tafeltje naast haar, thuis in de Bijlmer, boven
op een stapel wetenschappelijke werken over de Tweede Wereldoorlog en de
stalinistische terreur. Af en toe grijpt ze naar haar boek om gedreven bladerend
een bepaalde passage op te zoeken. Waarna ze in hoog tempo verder vertelt in
trefzeker, levendig Nederlands met een licht accent.

Sana Valiulina (41) schreef met Didar en Faroek een monumentale epische roman
over het leven van twee jonge mensen in de Sovjet-Unie tijdens de donkerste
periode van dat rijk: de tijd van Stalin, de Tweede Wereldoorlog en de goelags.
Aan het boek lagen de ervaringen van haar Tataarse ouders ten grondslag,
kinderen van het Sovjet-imperium dat hen uiteindelijk samenbracht in Estland
waar Sana in 1965 werd geboren. Tijdens haar studie Noors aan de universiteit
van Moskou leerde ze haar Nederlandse geliefde kennen met wie ze zich in 1989 in
Amsterdam vestigde.

Valiulina verrichtte een krachttoer door haar boek, net als haar twee vorige
boeken, te schrijven in het Nederlands, in mooie meanderende zinnen - het soort
taal, zegt ze, dat hoort bij deze roman.

De jonge hoofdpersoon Faroek besluit tijdens de Tweede Wereldoorlog dienst te
nemen in het Rode Leger om tegen de Duitsers te vechten. Hij wordt
krijgsgevangen gemaakt en niet lang voor D-day tewerkgesteld in Normandië. Na
zijn repatriëring belandt hij in een van Stalins strafkampen, waaruit hij pas
tien jaar later vrijkomt. Zijn strohalm in die zwarte periode zijn de brieven
van Didar, een verre verwante die in haar tienerjaren uitblinkt als
communistisch pioniertje en die in de oorlog een groot deel van haar familie
heeft verloren.

Urenlang luisterde Sana naar de verhalen van haar moeder. 'Ze werd in haar
tienerjaren uitverkoren voor een internationaal pionierskamp. Dat was een eer
die alleen de beste pioniers van het land ten deel viel. Ze is er nog trots op.
Over het stalinisme heeft ze totaal geen illusies, maar ze kan nog steeds
lyrisch vertellen over dat kamp. Daar lijkt een tegenstrijdigheid in te zitten,
maar het is haar manier om met hele zware dingen om te gaan - een mooie
menselijke eigenschap.'

Het schrijfproces was moeilijk, zegt ze, omdat het materiaal haar zo na aan het
hart lag. 'Heel emotionerend soms, maar daardoor kon het ook zo'n schrijnend en
mooi boek worden. Het personage Faroek valt natuurlijk niet helemaal samen met
mijn vader, maar zonder mijn vader had het niet kunnen ontstaan. De gedachte aan
hem - hij is in 1999 overleden - spookte voortdurend door mijn hoofd, terwijl ik
niet precies wist welke verschrikkingen hij allemaal had meegemaakt. Hij was
nooit erg scheutig met zijn verhalen. In feite schaamde hij zich voor wat zijn
land hem had aangedaan door hem als gerepatrieerde krijgsgevangene in een
strafkamp te plaatsen, wat natuurlijk een paradoxale en volkomen idiote situatie
was.'

Thuis werd er niet over gesproken. Toen Sana een jaar of vijftien was, kwam het
kampverleden van haar vader haar min of meer toevallig ter ore. 'Mijn zus
vertelde het. Zij had het weer van een neef die het van zijn moeder, onze tante,
had. Ik heb mijn vader er nooit naar durven vragen. Ik wist wel dat hij als
krijgsgevangene in Duitsland en Engeland was geweest, maar als je zijn leven
beschouwt als een treinreis, is het station Duitsland totaal in het duister
verzonken.'

In de tijd dat Sana opgroeide, onder het regime van Leonid Brezjnev, werd op
school nauwelijks aandacht besteed aan de gruwelijke uitwassen van de
Stalin-tijd. 'De terreur besloeg ongeveer twee bladzijden in ons
geschiedenisboek en werd afgedaan als een "afwijking van de partijpolitiek". Wij
verkeerden thuis in redelijk verlichte kringen, en in Estland was weliswaar iets
meer vrijheid dan in Moskou, de Stalin-kampen waren niettemin taboe. Het was
verboden erover te praten, je kon ervoor worden gestraft.'

Haar uitgebreide bronnenonderzoek bracht haar onder meer in Normandië, waar de
nazi's Russische krijgsgevangenen te werk hadden gesteld voor de bouw van de
Atlantikwall. Daar wachtte haar een grote, emotionele verrassing. 'In Bayeux
bezochten we het lokale museum, waar een afdeling was over de Russen in
Normandië. In een vitrine lag een artikel uit Yank, een Amerikaans
legertijdschrift uit de oorlog. Het stuk ging helemaal over mijn vader, hij werd
met naam en toenaam genoemd.

'Twee Amerikaanse chirurgen die daar rondreden na de invasie, zagen twee Russen,
gekleed in haveloze Duitse uniformen, zwaaien met een wit lapje. Een van die
Russen was mijn vader. Het artikel beschreef hoe hij gewond was geraakt bij
Smolensk, gevangen was genomen en naar Normandië gestuurd. Na D-day moest hij
vechten tegen de Amerikanen en nam hij de benen.

'Ik kende dat stuk van zijn geschiedenis niet. Opeens had ik een onbekend deel
van zijn leven in handen. Ik was ontzettend geëmotioneerd; een stuk van de
puzzel was terecht. De volgende dag zijn we naar de plaatsjes gegaan die in dat
artikel werden genoemd. Hier heeft hij dus rondgezworven, ging het door me heen.
Ik geloof wel dat dingen in het leven vaak niet de rationele weg volgen, maar
bij zo'n vondst ga je toch in wonderen geloven!'

Het was een boek dat geschreven moest worden, zegt ze. 'Omwille van mijn ouders
en van de miljoenen andere slachtoffers van de Hitler- en de Stalin-terreur.
Moet je nagaan: er waren vijf miljoen Russische krijgsgevangenen in de Duitse
kampen. Drie miljoen zijn omgekomen. De overlevenden werden na de oorlog vrijwel
allemaal naar Stalins strafkampen gestuurd: iedereen die ook maar iets van de
vrijheid in het Westen had geproefd, moest uit beeld verdwijnen. Die mensen
mochten niet tussen het gewone volk rondlopen met misschien wel rare ideeën over
vrijheid. De Russen hadden de Conventie van Genève niet ondertekend, ze waren
geen lid van het Rode Kruis - die mensen hebben het ongelooflijk slecht gehad.'

Aan het einde van het boek laat ze Faroek terugdenken aan diens in de oorlog
omgekomen makkers: "Ik dacht: er zijn, weten, herinneren, verdragen, denken,
niet vergeven, bewaren doorgeven... was dat misschien wat ik terug kon doen,
bevoorrecht als ik was"

'Faroek beschouwt dit als zijn taak. Het feit dat je er zelf nog bent, is een
triomf over het kwaad. Mijn vader heeft zijn ervaringen nooit kunnen
opschrijven, daarom heb ík het gedaan. Ik zag het als een soort plicht -
bewaren, doorgeven - om bepaalde dingen te zeggen die nooit gezegd werden. Er is
wel documentair materiaal over die periode, maar een roman was er bij mijn weten
nog niet. Ik wilde het graag zwart op wit zetten: zó hebben de Russen hun eigen
mensen behandeld.'

Gevraagd naar haar eigen identiteit, met haar Russische, Estse en Tataarse
wortels, moet ze even nadenken. 'Ik ben eigenlijk altijd een pioniertje
gebleven. Ik zweef er ergens boven. Iemand zei eens tegen me: "Jij bent een echt
product van de Sovjet-Unie." Ik spreek Ests, maar ik ben opgegroeid met de
Russische taal en literatuur. Achteraf ben ik daar heel blij om, hoewel het
natuurlijk een beetje belachelijk is dat je al op je vijftiende verplicht wordt
De gebroeders Karamazov van Dostojevski te lezen, of Oorlog en Vrede van
Tolstoj. Toch is het een rijkdom - Dostojevski, met die prachtige zinnen waarvan
je helemaal duizelig wordt. Ik had de klassieken ook steeds in mijn achterhoofd
toen ik aan het schrijven was.

'Ik hou heel veel van Estland, maar de Estse schrijver Jaan Kross ontdekte ik
pas toen ik al in Nederland woonde. Hij liet enkele romans in de 19de eeuw
spelen, terwijl iedereen wist dat het ging om de actuele situatie in de
Sovjet-Unie.

'En dat Tataarse, ach. Dat is de achtergrond van m'n ouders, een islamitische
achtergrond, maar ze deden niets aan religie. Voor mijn grootouders, of zo je
wilt: de ouders van Didar en Faroek, was het duidelijk dat ze Tataars waren, ze
geloofden in Allah, dat was hun anker. Ze leefden in een periode, de opkomst van
het communisme, waarin een kunstmatige identiteit werd gecreëerd, een
kunstmatige mens, wat natuurlijk een utopie is. Dat is de idiote erfenis van het
communisme.'

In haar boek belichaamt de islam het goede. Vergelijk het niet met de
hedendaagse ontwikkelingen in de islam, waarschuwt ze. 'De Tataarse variant is
heel verlicht. In mijn boek geeft de religie een soort moreel kader in een tijd
van een moreel vacuüm. God was dood, maar Stalin was God geworden en hij
verwisselde de hemel met de hel.

'De personages in mijn boek kenden vanuit hun geloof het onderscheid tussen goed
en kwaad, en daar gaat het uiteindelijk om. Wanneer je dat verschil niet kent,
weet je niet wie je bent. Het tekent de identiteitscrisis in Rusland: de Russen
weten niet wie ze zijn.'

Er is nog geen plan gerijpt voor een volgend boek, ze zit nog te vast aan het
verhaal van Didar en Faroek, haar studies over de Tweede Wereldoorlog en de
Stalin-terreur hebben haar mentaal uitgeput. Maar dat het over het hedendaagse
Nederland zal gaan, staat vast. Haar identiteit kreeg er een nieuwe dimensie bij
in Nederland, in de Bijlmer, die volgens de schrijfster 'een afspiegeling van de
wereld' is. 'Nederland is een deel van mij geworden, daarom wil ik erover
schrijven. Mijn identiteit, dat zijn m'n boeken.'

CV1965 Geboren in Tallinn, Estland1982- 1989 Studie filologie en Noors in
Moskou1989 Vestigt zich in Nederland2000 Debuteert met de roman Het Kruis, in
het Nederlands2002 Novellenbundel Vanuit nergens met liefde2006Roman Didar en
Faroek

'Het schrijfproces was soms heel emotionerend.'

LOAD-DATE: May 19, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              96 of 148 DOCUMENTS



                                 de Volkskrant

                                  May 18, 2006

WINKELDOCHTERS OP EEN BEURS;
Overzicht van Franse kunst van de afgelopen vijftien jaar

BYLINE: SACHA BRONWASSER

SECTION: Kunst; Pg. 10-11

LENGTH: 2022 woorden


De grote overzichtstentoonstelling La Force de L'Art in Parijs wil de moderne
Franse schilderkunst rehabiliteren. Vergeefse moeite: ze is hier per ongeluk
afgestoft.  Door SACHA BRONWASSER

Probeer dat decor maar eens weg te denken. Weg met die titel en de slogans, La
Force de l'Art, de Kracht van Kunst. Weg met de dranghekken in
haarspeldbochtopstelling voor de deur, die duizenden bezoekers per uur
suggereren. En weg met - het allermoeilijkste - het licht in het Grand Palais,
dat je na een korte overtocht door een donkere hal als een douche omspoelt.
Bijna tastbaar is het. Op deze lichte, warme meidag daalt het, verspreid door
het immense glazen dak, in de ruimte neer als miniscule deeltjes warme sneeuw.
Het is overweldigend. De zonnebril gaat op. Kunst kijken door getint glas,
terwijl de suppoosten in de schaduw schuilen.

Het is niet moeilijk je te laten imponeren door de grandeur van La Force de
l'Art, de tentoonstelling die door sommigen als onderdeel van de 'grands
travaux' van de staat wordt beschouwd. De tentoonstelling is immers geïnitieerd
door de Franse premier Domenique de Villepin; hij droeg vijftien
kunstspecialisten op een overzicht van de Franse kunst van de afgelopen vijftien
jaar samen te stellen. Maar als je dat allemaal even vergeet; wat zie je dan
eigenlijk

Dat de in razend tempo uit de grond gestampte La Force de l'Art in feite een
kunstbeurs is. Met iets meer structuur, doordat de witte, dakloze hokjes
clusters vormen zodat de bezoeker niet van galerie naar galerie, maar van
tentoonstelling naar tentoonstelling dwaalt. Veertien in totaal, en dan nog een
tiental andere ruimtes erbij: videotheek, bibliotheek, concertzaal,
podcast-luisterruimte. Verder met dezelfde niet-coherente, vrolijke en toch wat
tuttige chaos die bij een doorsnee grote kunstbeurs hoort - inclusief de
aanwezigheid van een paar geheide knallers uit de twintigste eeuw, zoals hier
François Morellet, Niele Toroni en Daniel Buren. Franse kunsthelden vanaf de
jaren zestig.

Hoog boven de expositie torent het Michelin-mannetje van Bruno Peinado, het
symbool van de Franse auto-industrie, vermomd als Black Panther-strijder. 'Ik
geloof niet in spoken, maar ik ben er wel bang voor' staat aan zijn voeten te
lezen; een uitspraak van Jean Cocteau, titel van de expositie samengesteld door
criticus Bernard Marcadé. Het zal nog even duren voor je hem bereikt, want
tussen de entree en de toren van steigerpijp waar de tekst op staat, zijn al
minstens zes andere tentoonstellingen met even klinkende titels te zien.

Natuurlijk zitten daar goede en minder geslaagde pogingen bij om een beeld van
de Franse kunst van de afgelopen vijftien jaar te geven. Zo is er de in Parijs
werkende Hou Hanru, de Chinese curator die zijn
globalisering-en-stedenbouw-stokpaardje berijdt, net zoals op kunstmanifestaties
overal ter wereld. 'Laboratorium voor een onzekere toekomst' heet zijn
tentoonstelling dit keer, met kunst die er bekend uitziet. Prachtige
fotocollages van onmenselijke woonwijken, heel actueel in Frankrijk, van het
architectenduo Mapoffice. En ook de nieuwe eenheidsmunt voor het Afrikaanse
continent, de 'Afro', van Pascale Martine Thayou. Het is kritisch, het is
verantwoord - en precies het soort tentoonstelling dat Hou Hanru om het even
waar maakt.

Anders is dat in de frivole tentoonstelling Rose Poussière, zo genoemd naar een
bepaald soort cosmetica. Bedacht door Olivier Zahm, de hippe hoofdredacteur van
het blad Purple. Hier is elke zaal door een modehuis onder handen genomen; Hedi
Slimane, Chanel, Yves Saint Laurent. In elke ruimte wordt met behulp van
bijvoorbeeld een schilderij van Bernard Frize (zachte kleurovergangen) of
hypnotiserende draaischijven van Alain Sechas een sfeer, een imago neergezet -
image-building in zijn meest gesophisticeerde vorm. Dat Inez van Lamsweerde uit
Nederland en de VS komt en Stefan Balkenhol uit Duitsland, doet daar verder niet
toe. Zahm streeft al sinds de oprichting van zijn blad naar een versmelting van
cultuur en industrie en ook dat hoort blijkbaar bij een update van Franse kunst.

Er is een tentoonstelling van in Frankrijk levende ballingen; van
autobiografische werken; van 'vervreemdende' kunst. Daar duiken namen op die het
sowieso goed doen in het internationale circuit. Bijvoorbeeld de met vijf werken
vertegenwoordigde Betrand Lavier, die een nieuw soort readymades laat zien als
een geheel met dikke acrylverf ingesmeerde rode Ferrari. Pierre Huyghe, Philippe
Parreno, de cijferschilder Roman Opalka, de videokunstenaar Claude Closky, en
nog een heleboel internationaal opererende kunstenaars.

Zij dragen de tentoonstellingen, vormen soms zelfs wondermooie zalen. Kartonnen,
reusachtige skeletten van Xavier Veilhan staan als in een rondedans tussen op
schaal gemaakte windmolens van Didier Marcel, beschenen door zonnestralen van
tl-buizen van Mark Handforth. Zo'n zaal doet je direct weer vergeten wat een
beroerde indruk de Franse schilderkunst maakt, die terecht genegeerd werd de
afgelopen vijftien jaar en hier per ongeluk afgestoft is.

Parijs, zo leren alle kunsthistorici, verloor zijn koploperspositie in de jaren
na de Tweede Wereldoorlog. Het abstract-expressionisme, met Jackson Pollock
voorop, nam de fakkel over - al dan niet geholpen door Amerikaanse,
anti-communistische propaganda. Daarna was New York heel lang de navel van de
kunstwereld maar die periode is ook allang weer voorbij. Berlijn, Londen,
Moskou, Vilnius, Beiroet, Peking - het is stuivertje wisselen geworden onder
wereldsteden, zo snel dat er geen sprake meer is van een 'centrum'. De
toonaangevende theoretici en curatoren wonen wel nog allemaal in Parijs en New
York, maar de kunstenaar komt overal vandaan.

Fransen spelen daarbij volop mee. Louise Bourgeois en Sophie Calle (zo opvallend
afwezig in het Grand Palais dat ze er bijna bij is) zijn over de hele wereld
bekend als toonaangevende kunstenaars, uiterst Frans in hun talige,
intellectuele benadering bovendien. Maar ze spelen een rol tussen anderen.

Er is niets mis met een regelmatig overzicht van nieuwe kunst, zoals in Londen
bijvoorbeeld met de overzichtelijke, kwalitatief veel betere Tate Triennial- een
van de voorbeelden voor initiatiefnemer Villepin. Het spijtige is dat men de
Franse kunst over een hele periode heeft willen 'rehabiliteren'. Dat is niet
nodig en niet mogelijk, blijkt pijnlijk uit de minder bekende kunstwerken uit de
jaren negentig die hier nu als winkeldochters op de beurs hangen.

Over een paar jaar kan er zo'n tentoonstelling komen, die gewoon het beste van
de afgelopen twee, drie jaar toont. Daarin komt hopelijk ook weer Pleix voor,
Franse clipmakers die veruit de meest enerverende filmpjes op La Force de l'Art
laten zien. En nu we toch fantaseren over een volgende editie, mag die dan
samengesteld worden door Thomas Hirschhorn, de niet aflatend boze, grappige,
geëngageerde Zwitserse banneling in Parijs Want goede kunst wordt er zeker
gemaakt in Frankrijk. Sneu van die vele miljoenen en dat prachtige gebouw, maar
om daarvan overtuigd te raken was la Force de l'Art, met al zijn pretenties en
klaroengeschal, eigenlijk niet nodig geweest.

HET IS NIET MOEILIJK JE TE LATEN IMPONEREN DOOR DE GRANDEUR VAN LA FORCE DE
L'ART.

Fokke ObbemaVoor de ingang van het Grand Palais staat een groepje verregende
kunstenaars te demonstreren. Agenten houden hen van de hoofdingang weg, want
daar moet de Franse premier Dominique de Villepin door naar binnensnellen. Hij
komt hier voor de opening van La Force de l'Art, de kracht van de kunst; een
omvangrijke expositie die de wereld wil laten zien dat de moderne beeldende
kunst van Frankrijk wel degelijk iets voorstelt.  Initiatiefnemer van deze
expositie is de premier zelf - en dat is nu precies het bezwaar dat het groepje
'kunstenaars-krakers' ertegen aanvoert. De collega's die hier hangen zijn in hun
ogen 'staatskunstenaars', die meedoen aan 'georganiseerde propaganda', zo
schrijven ze in een pamflet dat ze aan voorbijgangers uitdelen. Ironisch merken
ze op: 'Wij eren deze kunstenaars, uitverkoren omdat ze aan één criterium
voldoen: hun vermogen aan Dominique de Villepin te gehoorzamen.' 'Imbecielen',
zo luidt kortweg de reactie van Bernard Blistère, een hoge ambtenaar op het
ministerie van Cultuur die de expositie heeft georganiseerd. Van staatskunst is
geen sprake, zo legt hij uit, omdat de tentoonstelling door vijftien
gerenommeerde kunstkenners is samengesteld. De keuze van deze vijftien is door
een onafhankelijke commissie verricht. Er is dus een dubbele waarborg om de
kritiek voor te zijn. Vandaar dat Blistère zich weinig diplomatiek uitdrukt, nu
die toch is gekomen.  In zijn ogen zouden alle Franse kunstenaars blij moeten
zijn met een overheid die twee miljoen euro uittrekt voor een expositie van zes
weken - en dat nog wel in het Grand Palais. 'We hadden op deze magnifieke plek
ook voor topstukken uit de Griekse of Egyptische oudheid kunnen kiezen. Maar
nee, we hebben voor de moderne kunst gekozen. Dat is toch juist een buitenkans
voor onze kunstenaars' Dat het initiatief van de Franse staat afkomstig is,
vindt hij een voordeel. 'Als je het uitsluitend overlaat aan de markt, krijg je
al heel gauw top 50-kunst. Neem de biënnale in het Whitney-museum in Londen. Die
is heel goed hoor, maar die vindt plaats in een ultraliberale contekst: het zijn
vooral enkele grote Amerikaanse kunstverzamelaars die daar achter zitten. Dus is
het de economie die bepaalt wat er te zien is. Ligt het initiatief bij de staat,
dan is de keuzevrijheid groter en is het dus mogelijk om voor van alles open te
staan.' Ook diverse kunstenaars wekken de indruk op het verwijt van
'Villepin-vriendelijke' kunst te hebben geanticipeerd. Zo nam Yan Pei Ming, een
in Dijon werkende Chinese schilder, het zekere voor het onzekere met een
levensgroot portret van de premier. Die ziet er zwaar aangeslagen uit, met een
driedubbele vouw in zijn onderkin. Een jonge kunstenaar uit Marseille, Matthieu
Briand, laat in de toiletten van het Grand Palais permanent de Socialistische
Internationale fluiten. Eveneens subversief bedoeld is de hommage aan het gewone
volk, die de Parijzenaar Jean Daviot brengt. Met zijn schilderij sousFrance
wijst hij de toeschouwer op het lijden van de onderklasse.  'Ik had liever gehad
dat links deze expositie had georganiseerd', zegt de schilder. Dat het
initiatief van Villepin afkomstig is, kan hij niettemin billijken. 'Al sinds
Lodewijk de Veertiende bemoeit de politiek zich met de kunst, dus het is een
behoorlijk lange traditie.' Presidenten drukken hun stempel via een of meerdere
Grands Travaux, Grote Werken op cultureel vlak, dus is het niet zo gek dat een
premier als Villepin dat via een expositie doet, vindt Daviot. 'Het idee is hem
natuurlijk door zijn kunstvrienden ingefluisterd, maar het is goed dat hij het
heeft doorgezet. Want het werd tijd voor Parijs: de laatste biënnale voor
moderne kunst dateert van 1985.' De critici van de expositie zijn 'jaloers' of
'hebben vantevoren al bedacht dat ze er tegen zouden zijn', meent Eric de
Chassey, een kunsthistoricus die als één van de vijftien commissaires de inhoud
van de tentoonstelling heeft bepaald. Hij bevestigt dat hij 'volledig vrij' in
zijn keuze was. Net als topambtenaar Blistère is ook hij kritisch over de
Brits-Amerikaanse aanpak van tentoonstellingen. 'Vooral de laatste jaren zie je
dat daar van het autonome, wetenschappelijke oordeel nog maar weinig over is. De
noodzaak tot verkoop is daarvoor te groot.' Hij erkent dat Frankrijk niet meer
de supermacht op het gebied van moderne kunst is die het ooit is geweest. 'We
zijn een middelgroot land. Andere landen hebben revanche op ons genomen, na onze
periode van superioriteit. Onze moderne kunst is na de jaren zestig afgedaan als
"te intellectueel", "te mooi" of "niet relevant". Die vooroordelen zijn aan het
slijten. Langzaam zie je de Franse kunstenaars weer terugkomen op internationaal
niveau. Wellicht kan deze expositie daar verder aan bijdragen.' Fokke Obbema

Zaaloverzicht van de door premier Villepin georganiseerde tentoonstelling La
Force de l'Art in het Grand Palais in Parijs. Rechts een werk van Gloria
Friedmann.

Het Michelinmannetje van Bruno Peinado.

LOAD-DATE: May 18, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              97 of 148 DOCUMENTS



                                 de Volkskrant

                                  May 18, 2006

'EEN BUITENKANS VOOR ONZE KUNSTENAARS'

BYLINE: Fokke Obbema

SECTION: Kunst; Pg. 10-11

LENGTH: 789 woorden


Voor de ingang van het Grand Palais staat een groepje verregende kunstenaars te
demonstreren. Agenten houden hen van de hoofdingang weg, want daar moet de
Franse premier Dominique de Villepin door naar binnensnellen. Hij komt hier voor
de opening van La Force de l'Art, de kracht van de kunst; een omvangrijke
expositie die de wereld wil laten zien dat de moderne beeldende kunst van
Frankrijk wel degelijk iets voorstelt.

Initiatiefnemer van deze expositie is de premier zelf - en dat is nu precies het
bezwaar dat het groepje 'kunstenaars-krakers' ertegen aanvoert. De collega's die
hier hangen zijn in hun ogen 'staatskunstenaars', die meedoen aan
'georganiseerde propaganda', zo schrijven ze in een pamflet dat ze aan
voorbijgangers uitdelen. Ironisch merken ze op: 'Wij eren deze kunstenaars,
uitverkoren omdat ze aan één criterium voldoen: hun vermogen aan Dominique de
Villepin te gehoorzamen.'

'Imbecielen', zo luidt kortweg de reactie van Bernard Blistère, een hoge
ambtenaar op het ministerie van Cultuur die de expositie heeft georganiseerd.
Van staatskunst is geen sprake, zo legt hij uit, omdat de tentoonstelling door
vijftien gerenommeerde kunstkenners is samengesteld. De keuze van deze vijftien
is door een onafhankelijke commissie verricht. Er is dus een dubbele waarborg om
de kritiek voor te zijn. Vandaar dat Blistère zich weinig diplomatiek uitdrukt,
nu die toch is gekomen.

In zijn ogen zouden alle Franse kunstenaars blij moeten zijn met een overheid
die twee miljoen euro uittrekt voor een expositie van zes weken - en dat nog wel
in het Grand Palais. 'We hadden op deze magnifieke plek ook voor topstukken uit
de Griekse of Egyptische oudheid kunnen kiezen. Maar nee, we hebben voor de
moderne kunst gekozen. Dat is toch juist een buitenkans voor onze kunstenaars'

Dat het initiatief van de Franse staat afkomstig is, vindt hij een voordeel.
'Als je het uitsluitend overlaat aan de markt, krijg je al heel gauw top
50-kunst. Neem de biënnale in het Whitney-museum in Londen. Die is heel goed
hoor, maar die vindt plaats in een ultraliberale contekst: het zijn vooral
enkele grote Amerikaanse kunstverzamelaars die daar achter zitten. Dus is het de
economie die bepaalt wat er te zien is. Ligt het initiatief bij de staat, dan is
de keuzevrijheid groter en is het dus mogelijk om voor van alles open te staan.'

Ook diverse kunstenaars wekken de indruk op het verwijt van
'Villepin-vriendelijke' kunst te hebben geanticipeerd. Zo nam Yan Pei Ming, een
in Dijon werkende Chinese schilder, het zekere voor het onzekere met een
levensgroot portret van de premier. Die ziet er zwaar aangeslagen uit, met een
driedubbele vouw in zijn onderkin. Een jonge kunstenaar uit Marseille, Matthieu
Briand, laat in de toiletten van het Grand Palais permanent de Socialistische
Internationale fluiten. Eveneens subversief bedoeld is de hommage aan het gewone
volk, die de Parijzenaar Jean Daviot brengt. Met zijn schilderij sousFrance
wijst hij de toeschouwer op het lijden van de onderklasse.

'Ik had liever gehad dat links deze expositie had georganiseerd', zegt de
schilder. Dat het initiatief van Villepin afkomstig is, kan hij niettemin
billijken. 'Al sinds Lodewijk de Veertiende bemoeit de politiek zich met de
kunst, dus het is een behoorlijk lange traditie.' Presidenten drukken hun
stempel via een of meerdere Grands Travaux, Grote Werken op cultureel vlak, dus
is het niet zo gek dat een premier als Villepin dat via een expositie doet,
vindt Daviot. 'Het idee is hem natuurlijk door zijn kunstvrienden ingefluisterd,
maar het is goed dat hij het heeft doorgezet. Want het werd tijd voor Parijs: de
laatste biënnale voor moderne kunst dateert van 1985.'

De critici van de expositie zijn 'jaloers' of 'hebben vantevoren al bedacht dat
ze er tegen zouden zijn', meent Eric de Chassey, een kunsthistoricus die als één
van de vijftien commissaires de inhoud van de tentoonstelling heeft bepaald. Hij
bevestigt dat hij 'volledig vrij' in zijn keuze was. Net als topambtenaar
Blistère is ook hij kritisch over de Brits-Amerikaanse aanpak van
tentoonstellingen. 'Vooral de laatste jaren zie je dat daar van het autonome,
wetenschappelijke oordeel nog maar weinig over is. De noodzaak tot verkoop is
daarvoor te groot.'

Hij erkent dat Frankrijk niet meer de supermacht op het gebied van moderne kunst
is die het ooit is geweest. 'We zijn een middelgroot land. Andere landen hebben
revanche op ons genomen, na onze periode van superioriteit. Onze moderne kunst
is na de jaren zestig afgedaan als "te intellectueel", "te mooi" of "niet
relevant". Die vooroordelen zijn aan het slijten. Langzaam zie je de Franse
kunstenaars weer terugkomen op internationaal niveau. Wellicht kan deze
expositie daar verder aan bijdragen.'

Fokke Obbema

LOAD-DATE: May 18, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              98 of 148 DOCUMENTS



                                 de Volkskrant

                                  May 16, 2006
                                    dinsdag

Nederland werd te klein voor Ayaan;
Kamerlid loopt stuk op consensuspolitiek en beveiligingsgedoe, en  kiest  voor
internationale  carrière

BYLINE: Raoul du Pré

SECTION: Voorpagina; Pg. 1

LENGTH: 760 woorden

DATELINE: DEN HAAG


Ayaan Hirsi Ali  verlaat de Kamer en gaat aan de slag  voor een  conservatieve
denktank in Washington. Ze was Nederland al lang ontgroeid.

Dat Ayaan Hirsi Ali binnen afzienbare termijn de Nederlandse politiek zou
verruilen voor een baan in Amerika, was voor het Kamerlid allang een uitgemaakte
zaak. Eigenlijk was ze van plan op 30 januari 2007 te vertrekken, precies vier
jaar na haar beëdiging in de Kamer. Dat het afscheid nu al komt, had
aanvankelijk alles te maken met haar woonsituatie: op 27 augustus moet zij op
last van de rechter haar huis verlaten vanwege de klachten van haar buren over
onveiligheid.

Het Kamerlid is daarover ongelukkig. Ze heeft geen zin weer maandenlang in
zwaarbewaakte kazernes te gaan wonen, net als in de periode na de moord op Theo
van Gogh. In Amerika verwacht zij meer ontspannen te kunnen leven. 'Daar zijn
maar twee bewakers nodig in plaats van zes', zei ze onlangs tegen de Volkskrant.

Hirsi Ali's afscheid komt voor Haagse insiders niet onverwacht. Al vanaf haar
aantreden in de politiek is duidelijk dat haar strijd tegen de radicale islam
Nederland overstijgt. Sinds haar film Submission weten ook de lezers van The New
York Times en Time wie zij is. Ze wordt overal in één adem genoemd met de
bedreigde schrijver Salman Rushdie. 'Voelt u zich een moslima, Somalische of
Nederlandse', werd haar ooit gevraagd in een Belgische krant. 'Ik voel me een
autonoom individu en een wereldburger', was Hirsi Ali's antwoord.

De politiek is voor haar steeds een middel geweest haar doel te bereiken, geen
doel op zichzelf. Dat maakte ze al duidelijk in 2002, toen ze zonder
gewetensbezwaren overstapte van de PvdA (waar ze werkte bij het wetenschappelijk
bureau) naar de VVD, omdat de liberalen wél bereid waren haar hoog op de lijst
voor de Kamer te zetten.

Die kans op een podium greep ze met beide handen aan: ze stormde met ruim 30
duizend voorkeurstemmen de Tweede Kamer binnen en groeide in de kortste keren
uit tot Nederlands spraakmakendste politica. Bejubeld en omstreden,
hartstochtelijk geliefd én gehaat. Geen dag uit het nieuws, ook al omdat ze haar
leven al snel niet meer zeker was. Ze is al vier jaar niet meer zonder
lijfwachten gesignaleerd.

Die bewaking belemmert haar functioneren als Kamerlid. Ze kan geen werkbezoeken
afleggen of deelnemen aan publieke debatten.

Maar terwijl haar internationale carrière een hoge vlucht nam, werd evenzeer
duidelijk dat ze niet voor de Nederlandse consensuspolitiek in de wieg is
gelegd.

Hirsi Ali loopt aan tegen de vele vergaderingen waar schimmige compromissen
gesloten moeten worden. Dan is er nog de pikorde in de fractie en de strikte
portefeuilleverdeling: ze wordt er gek van. '80 procent van mijn energie gaat op
aan dat eeuwige vergaderen, toestemming vragen, afspraken maken.'

Op hun beurt worden haar collega's gek van Hirsi Ali. Bij vrijwel elk concreet
voorstel dat zij de afgelopen jaren deed (verbod op islamitische scholen,
scherpere controle op meisjesbesnijdenis) moest zij eerst opboksen tegen
weerstand in haar eigen partij.

Keer op keer werden er ten behoeve van de lieve vrede afspraken gemaakt, die
Hirsi Ali vervolgens aan haar laars lapte. Fractievoorzitter Van Aartsen -
intussen zelf afgetreden - bleef altijd achter haar staan, maar veel van haar
fractiegenoten vinden haar een prima donna en spreken smalend van 'de prinses'.

Het verzet kwam twee maanden geleden tot een uitbarsting in de fractie. De VVD
verloor de gemeenteraadsverkiezingen en moest toekijken hoe de PvdA van Wouter
Bos bijna alle allochtone kiezers naar zich toe trok. Een meerderheid van de
fractie gaf Hirsi Ali de schuld. 'We moeten de moslims niet wegjagen', kreeg ze
te horen. Hirsi Ali begon te twijfelen aan haar eigen effectiviteit als
politica. 'Bij de gewone burgers komt mijn boodschap vervormd over', zei ze
tegen de Volkskrant.

In Amerika onderhandelde Hirsi Ali de afgelopen maanden met enkele denktanks. De
Johns Hopkins University kon haar niet betalen en bij de progressieve Brookings
Institution voelde ze zich niet thuis. Ze koos voor het American Enterprise
Institute (AEI), een conservatieve denktank die wordt gezien als een van de
belangrijkste adviesorganen van de regering-Bush. Het biedt haar de kans haar
boek Shortcut to Enlightenment af te maken en misschien te promoveren.

Vorige week tekende ze het contract met het AEI en werd haar bewaking
gegarandeerd door het ministerie van Buitenlandse Zaken van de VS. Ze had haar
vertrek eind juni bekend willen maken, maar de afgelopen dagen kwam de ophef
over haar mogelijk onterechte naturalisatie er nog overheen.

LOAD-DATE: May 16, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              99 of 148 DOCUMENTS



                                 de Volkskrant

                                  May 13, 2006
                                    zaterdag

De emancipatie van de leeuwerik

BYLINE: Paul Witteman

SECTION: Kunst; Pg. 15

LENGTH: 522 woorden


Kun je een wolk horen De wind wel, die zucht, loeit, of kraakt. Maar de wolken
Het is een vraag voor The Cloud Appreciation Society, een wonderlijke Britse
club die lijkt bedacht door Monty Python maar echt bestaat en een website
beheert die door zijn originaliteit regelmatig in de prijzen valt. Het
genootschap zegt dat de leden gefascineerd zijn door de schoonheid van wolken,
zoals een ander van meren en bergen houdt. Maar op mijn vraag of je een wolk
kunt horen, krijg ik geen antwoord. 'Kijk omhoog', is het praktische advies.
Maar ik hoor niets.

Wel als de leeuwerik opstijgt. Hij zingt en vliegt over het heuvelige landschap
van Engeland, zachtjes en elegant. De vogel kijkt neer op het drukke gedoe in de
dorpen en steden, wendt de steven naar de zon en verdwijnt tenslotte in een
wolkenpartij die lijkt geschilderd door Jacob van Ruysdael.

En dan klinken boven het klapwieken van de vleugels de wolken, het zijn de
zachte, bijna onhoorbare strijkers en blazers in The Lark Ascending, de
lieflijke romance voor viool en orkest van Ralph Vaughan Williams. Het loflied
op de leeuwerik is door de Engelse luisteraars naar de muziekzender Classic FM
gekozen tot de beste Britse compositie uit de geschiedenis en wie zijn wij om
het oordeel van die miljoen muziekliefhebbers te negeren

Wat zijn de elementen die het succes van deze tophit bepalen The Lark Ascending
is om te beginnen een typisch Engelse compositie, waarin wordt verwezen naar
twee volksliedjes die iedere Brit herkent. Het is bovendien een zeer melodieus
stuk, waarbij de idyllische vlucht van de vogel zo overtuigend door de viool
wordt geschilderd dat je voortaan de klank van een vogel niet meer associeert
met het ijle geluid van een dwarsfluit maar met de meer zelfbewuste viool die
het beestje een volwassen stem geeft, een muzikale emancipatie waarop het tot
het begin van de vorige eeuw moest wachten.

Ralph Vaughan Williams (1872-1958) componeerde voor het volk. Hij deed dat uit
de overtuiging dat het de taak van een musicus is zijn talent ten dienste te
stellen van de gewone burger.

'Muzikaal burgerschap', schreef hij in een essay, 'zie ik als een humane
plicht.' 'Sir' Ralph was een sociaal bewogen, bescheiden man die zich niet te
groot voelde om gelegenheidscomposities te schrijven waarvoor een ander zijn
neus zou optrekken. Filmmuziek bijvoorbeeld, een genre waarin hij uitblonk. Niet
voor niets begon de inspiratie voor de muziek van de leeuwerik met een gedicht
van George Meredith waarin de vluchtroute van de vogel gedetailleerd wordt
beschreven.

Het is verleidelijk om het muzikale idioom van Vaughan Williams te
karakteriseren als een mengsel van het werk van zijn twee leermeesters: de pure
romanticus Max Bruch en de geraffineerde impressionist Maurice Ravel. Het doet
hem tekort. Ravel vond zelfs dat Ralph zijn enige leerling was die hem niet
imiteerde.

Maar toch: wie geniet van de klank van The Lark Ascending ontkomt niet aan de
indruk dat hier de lessen van Bruch en Ravel samenkomen in een ode aan Gods
eigen huisdier.

De mooiste klank blijft op de achtergrond. Het zoemende geluid van de wolken.

Paul Witteman

Vaughan Williams (1872-1958)

LOAD-DATE: May 13, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              100 of 148 DOCUMENTS



                                 de Volkskrant

                                  May 13, 2006
                                    zaterdag

Bepaal als burger je houding

SECTION: Forum; Pg. 17

LENGTH: 355 woorden


Politici zijn geïnteresseerd in macht en niet in waarheid. Voor Blair hoeft geen
uitzondering te worden gemaakt. Neem de feiten, gebruik alleen wat je standpunt
ondersteunt, blaas het flink op, gooi de rest weg.

Ik geloof geen woord van wat Blair zegt. Exponent van spin. De informatie die
hij geeft, is vertekend en ondersteunt alleen zijn beleid. Geen wonder dat
journalisten in zijn buurt in rottweilers veranderen en het publiek hem cynisch
de rug toekeert.

Dat hij nu - voordat zijn derde ambtstermijn is verstreken - zou opstappen naar
aanleiding van een paar kleine seks- en corruptieschandalen die zijn ministers
in opspraak hebben gebracht, zou hem te veel eer geven. Blair is in de eerste
plaats de man die met Bush de oorlog tegen Irak is begonnen. Dit mag niet
verdoezeld worden door trivialiteiten.

De invasie in Irak was gegrond op leugens. Toch twijfelde Blair geen moment om
Bush te steunen. Een socialist nieuwe stijl. Die bommen kan gooien. En
honderdduizenden onschuldige mensen uitmoordt in naam van de democratie en
vrijheid. Blair zou hiervoor terecht moeten staan bij het Internationaal
Gerechtshof in Den Haag.

Ook namens Bush, die vrijuitgaat omdat Amerika het Hof niet heeft erkend. De
foto van Blair die een Irakees jongetje kust aan het begin van de invasie is om
te kotsen. Hoeveel duizenden leeftijdgenootjes waren op dat moment niet al door
Blairs toedoen vermoord

Blair beweert niet in een oorlog tegen Iran geïnteresseerd te zijn, maar hoe kun
je iemand geloven die niet te vertrouwen is Wat dat betreft is het misschien
toch beter dat hij zo snel mogelijk opstapt. Helaas is voorstelbaar dat een
opvolger niet voor Blairs roekeloosheid zal onderdoen.

Ik weet niet of er in politiek op wereldniveau nog eerlijke communicatie
mogelijk is. En vriendelijke, intelligente discussies. Misschien heeft dat nooit
bestaan. Tegenover dat machteloze gevoel door leugens en onbeschoftheden te
worden bespeeld, moet je als gewone burger een houding bepalen. Het is een
gevecht om niet cynisch te worden, te veranderen in een rottweiler - of de
politiek de rug toe te keren.

Oscar van den Boogaard (1964) is schrijver.

LOAD-DATE: May 13, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              101 of 148 DOCUMENTS



                                 de Volkskrant

                                  May 13, 2006

WERELDBURGER UIT DE ACHTERHOEK

SECTION: het Vervolg; Pg. 26

LENGTH: 2572 woorden


> VOORPUBLICATIE GUUS HIDDINK Deze week verschijnt de biografie van Guus
Hiddink, geschreven door redacteuren van de Volkskrant. Hier een deel uit het
eerste hoofdstuk, waarin  Bert Wagendorp - mede-Achterhoeker en kleinzoon van
een Achterhoekse hoofdonderwijzer - ingaat op Hiddinks roots. Hoe gaat dat, van
plattelandsjongetje uit Varsseveld tot wereldburger Saint Gus

Toen Guus Hiddink in de zomer van 2002 als de held van Zuid-Korea terugkeerde in
zijn geboortestreek en een bezoek bracht aan zijn vader, sprak die de volgende
woorden: 'Nou, het viel best mee hè, dat WK. Ja, 't ging best wel. 't Was heus
niet slecht. Moet je koffie'

Dat was een knap staaltje van het geweldige en soms ook gekmakende
relativeringsvermogen van de Achterhoeker.

De zoon kon het wel waarderen. Hij had het in Zuid-Korea een beetje benauwd
gekregen, van alle verering die hem ten deel was gevallen. Ze hadden hem, een
man die huiverig is voor gezag, meer gezag toegekend dan hem lief was. Hij had
al te vaak gezien wat ijdelheid met mensen kon doen, hoe het ze tot
grootheidswaanzin had gedreven.

Hij zag het gevaar dat hij zelf ook misbruik zou maken van de macht die mensen
hem op een presenteerblaadje aanboden. 'Daar word ik narrig en zelfs een beetje
rebellerig van. Je moet jezelf af en toe ontkrachten. Bijvoorbeeld met
zelfspot.'

Maar dat kan moeilijk zijn, als ze je zelfs tot Zuid-Koreaan willen
naturaliseren, zodat je president kunt worden.

En dan is het wel mooi, zo'n vader, die vraagt of je ook koffie moet. Al zijn er
vast ook zonen die het niet meer zouden begrijpen, die reactie uit een wereld
die ze ver achter zich hebben gelaten.

Maar Guus Hiddink begreep 'm volkomen.

***

Hoe gaat dat, van gewoon jongetje Guus tot Saint Gus Hoe vindt iemand de weg van
de smidse van zijn opa in een dorp in de Achterhoek naar de grote wereld Hoe
verandert een leven, van anonimiteit naar wereldroem

Hoe schop je het van de mulo in Doetinchem tot twee eredoctoraten in Zuid-Korea
Hoe verwerf je nog tíjdens je leven een echt standbeeld Hoe doe je dat, je kop
boven het maaiveld uitsteken en ervoor zorgen dat hij er níet wordt afgehakt

Het zijn fascinerende vragen, gesteld sinds de eerste mens zich van zijn
soortgenoten onderscheidde doordat hij iets bleek te kunnen dat de anderen
minder goed beheersten, waardoor zijn naam opeens rondging en hij roem
vergaarde.

We moeten bij het begin beginnen, in de Achterhoek, streek waar het niet bárst
van de beroemdheden. Streek waar ze het ook niet zo hebben op beroemdheden,
omdat ze er vinden dat je vooral normaal moet blijven doen, hetgeen met
beroemdheden altijd maar weer afwachten is. Voor je het weet, gaan ze zich ook
als beroemdheden gedrágen en worden ze onuitstaanbaar.

De Achterhoek was in de jaren vijftig van de vorige eeuw, toen Guus Hiddink er
opgroeide, een oase van rust, op toen nog veilige reisafstand van de Hollandse
steden. Er was wat kleine industrie, maar de landbouw was nog steeds een
belangrijke werkgever. En aangezien het, als we de geschiedschrijvers mogen
geloven, in die jaren zelfs in de grote steden een en al gezapigheid was, mag
ervan worden uitgegaan dat het in de Achterhoek al helemáál de pan níet
uitswingde.

In die streek werd, aan het einde van het eerste volle vrijheidsjaar, Guus
Hiddink geboren. Als derde zoon in het gezin, dat uiteindelijk zes zonen zou
tellen, van het hoofd van de Essenkamp-school.

De wereld waarin Guus Hiddink opgroeide bestaat niet meer. Hij behoort tot de
laatste getuigen van een samenleving die nog sterk leek op die van voor de
Tweede Wereldoorlog en die in de jaren zestig onherkenbaar zou veranderen. Maar
Hiddinks vroege wereld was nog een soort Arcadië, een ongecompliceerde wereld
waarin oude waarden en tradities een belangrijke rol speelden en jongetjes met
bootjes op snoekenjacht gingen op de beek.

In interviews zegt Hiddink dat tot zijn 11de, 12de jaar, zijn grootvader de
enige echte vriend was die hij had. Die opa was hoefsmid in het dorp, hij
besloeg de boerenpaarden die toen nog volop dienst deden als trekdieren in de
landbouw. Guus leerde van zijn grootvader al jong hoe je de paarden van nieuwe
hoefijzers moest voorzien, en de activiteit vormde vermoedelijk tevens zijn
eerste kennismaking met lastige schepselen. Hij had talent, als hoefsmid. 'Ik
had een natuurlijk overwicht over die beesten. Beesten voelen altijd of je in
relatie tot hen denkt. Ik keek ze aan. Ze keken terug en dan voelde je: we
begrijpen elkaar.'

Niet dat Guus Hiddink profvoetballers als lastige paarden ziet (of misschien
soms stiekem ook wel), maar je kunt hem nog wel regelmatig heel nadrukkelijk
naar spelers zien kíjken, zonder woorden, maar met een heel duidelijke
boodschap: wij begrijpen elkaar. Er zijn vermoedelijk weinig voetbaltrainers die
zo nadrukkelijk non-verbaal communiceren als Hiddink. Die zich overigens nog
altijd moeiteloos de geur van de paardenstallen voor de geest kan halen. 'Die
heb ik altijd in mijn neus gehouden.'

Guus Hiddink is geen man die zich heeft afgekeerd van de wereld van zijn jeugd.
Als hij erover vertelt, doet hij dat met liefde en respect.

De paarden van zijn opa waren niet de enige dieren die een rol speelden in die
wereld. Bij boer Harterink leerde hij hoe je paarden voor de ploeg moest mennen
en koeien melken. En hij leerde dat je dieren ook kon afschieten. Tijdens de
jacht leerde hij vermoedelijk voor het eerst de zachtmoedigheid van zijn eigen
karakter kennen. Als drijver wilde Guus Hiddink nog weleens een haas in zijn
leger laten zitten, om hem zo voor de kogel te sparen. En toen hij als jager met
zijn eerste schot een haas had getroffen en voor zijn ogen over de kop zag
slaan, was het ook meteen de laatste keer dat hij de trekker had overgehaald.
Hij was, wist hij, geen killer.

Nooit geworden ook.

***

Guus Hiddink is de zoon van de hoofdmeester. Dat bracht hem, zeker in de jaren
vijftig in een klein Achterhoeks dorp, automatisch in een uitzonderingspositie.
Het hoofd der school behoorde nog tot de notabelen van het dorp en dat
beïnvloedde ook de positie van zijn kinderen. Die werden door 'het gewone volk'
anders behandeld. Hiddinks moeder stond in het dorp bekend als 'tante Jo' en
genoot veel aanzien. Zij speelde goed piano, ook al geen alledaags verschijnsel
in die streken en het voorrecht van de middenklasse.

Guus Hiddink groeide op in een Achterhoeks milieu, maar het was, zeker in de
jaren vijftig, geen doorsnee gezin. Zijn opvoeding en positie als
hoofdmeesterszoon bezorgden Hiddink een voorsprong op veel van zijn
leeftijdsgenoten. Die factoren gaven hem zelfvertrouwen. Hij trainde, tussen
vijf broers en een ontwikkelde vader en moeder, zijn verbale talenten. Hij nam
tussen de andere Achterhoekse kinderen, niet zo van de tongriem gesneden, al
snel een leiderspositie in.

Er was in huize Hiddink aandacht voor de opleiding van de kinderen. In 1960 had
60 procent van de Nederlanders alleen basisschool als opleiding, en in de
Achterhoek lag dat percentage vermoedelijk hoger. Hiddink ging eerst naar de
hbs, was daar wegens zijn fixatie op voetbal geen succes, maar maakte vervolgens
wel de mulo af.

Er was sprake van 'vorming'. 'Je moet weten wat de regels zijn, maar dat
betekent niet dat je ze niet mag overtreden', leerde de vader zijn zoons. 'Doe
je dat, wees je er dan van bewust.' Dat was een heel andere levensles dan het
gros van de Varsseveldse kinderen uit die tijd van hun vader meekreeg. Hen werd
geleerd te doen wat je gezegd werd. Of minstens te doen alsof. In huize Hiddink
kregen de zonen een lesje in licht-anarchisme.

***

De Achterhoekse samenleving is er eeuwenlang een geweest waarin een klein aantal
grootgrondbezitters de dienst uitmaakte, en een grote groep dagloners en andere
afhankelijken naar de pijpen van de 'hoge heren' had te dansen. Als een
kenmerkende Achterhoekse karaktertrek, geldt nu nog altijd het 'jao, jao'
zeggen, terwijl eigenlijk 'nee' wordt bedoeld. Het was de methode van stil
verzet tegen het gezag, zonder dat direct met onwilligheid of opstandigheid te
confronteren. Want dat was te link.

In de archetypische Achterhoeker schuilen meerdere zielen. De eerste is er een
van nederigheid en volgzaamheid. Van het vermijden van conflicten en loyaliteit
aan de baas. Maar er is ook een anarchistische ziel, die het boven hem gestelde
gezag minacht en die zeer gesteld is op vrijheid. Beide zijn gevormd en
gepolijst in eeuwenlange onderdrukking. Zonder die twee zielen in één borst, was
overleven voor het grootste deel van de bewoners, die van de onderliggende
partij, heel moeilijk geweest.

Beide zielen huizen ook in Guus Hiddink en laten zich zo nu en dan zien voor wie
ze herkent. Hiddinks opvoeders zijn er wel in geslaagd de eerste, nederige ziel
stevig de kop in te drukken. Maar het is wel mooi om te zien, hoe Hiddink
nederigheid, volgzaamheid en het ontbreken van eigen initiatief onmiddellijk
herkent en van zich afduwt, alsof hij bang is de Achterhoekse serviliteit in
zichzelf alsnog te wekken.

Hij had het toen hij in 1990 trainer was geworden van Fenerbahce en de spelers
zich geheel anders bleken op te stellen dan hij gewend was bij PSV. 'En daar
word ik dus ook niet goed van, dat nederige, volgzame van die gasten.'

Later, toen hij bondscoach werd in Zuid-Korea, moet Hiddink het oude karakter
van de mensen uit zijn streek van herkomst in tienvoudig versterkte vorm hebben
herkend bij de spelers van zijn selectie. Andermaal trok hij ertegen ten
strijde; hij won het gevecht en in de latere analyses van het Zuid-Koreaanse
succes werd die overwinning als de doorslaggevende beschouwd.

Het is niet voor niets dat Hiddink gevoelens van nederigheid of
minderwaardigheid ruikt. De geur is hem bekend, van dichtbij. Hij is een
ervaringsdeskundige. Soms schemert de Achterhoekse onzekerheid ook in zijn eigen
daden door en met name in de wijze waarop hij erover vertelt. Toen hij nog maar
net bij Fenerbahce zat, was er zo'n moment. Tegen Jaap Visser van de Volkskrant
vertelde hij het volgende: 'Niet zo lang geleden heb ik een van die zogenaamde
clubartsen m'n kantoor uitgegooid. Die man is, geloof ik, professor-dokter. Komt
er zo'n boertje uit de Achterhoek en die gaat hem even de mantel staan uitvegen.
Da's toch lachen, of niet soms'

Het Achterhoekse boertje dat de professor-dokter de mantel uitveegt, oké. Maar
het Achterhoekste boertje dat daarover opschept, dat is het échte Achterhoekse
boertje, dat nog niet met zichzelf in het reine is en dat zich verbaast over wie
hij zomaar is geworden. Die dat eigenlijk niet kan geloven, en zichzelf ervan
moet overtuigen dat hij niet meer bij de eeuwige underdogs behoort.

***

Hiddink is, geheel naar de aard van zijn regiogenoten, geen man van conflicten.
Niet voor niets kon hij na het WK van 1998 zo opnoemen welke ruzies zich tijdens
het toernooi door zijn toedoen hadden voorgedaan. Het was er eigenlijk maar één:
Hiddink had het petje van Hasselbaink afgeslagen, toen die dat naar zijn zin te
lang ophield bij het eten.

Dus dat viel wel mee, qua conflict.

'En verder hou ik in de basis erg veel van mensen, sowieso', zei Hiddink verder
over zijn benaderingswijze.

Waarbij zijn afkomst en opvoeding een doorslaggevende rol speelden. 'Ik kom uit
een groot gezin met vijf broers; ik heb leren delen, leren communiceren, leren
luisteren. Ik weet dat je elkaar nodig hebt.'

'Ik kan geen botte, arrogante lul zijn', bekende hij in september 1998 vanuit
Madrid in Hard Gras. Maar dat wisten de meeste mensen toen al.

Loyaliteit, geven en ontvangen, is essentieel in Hiddinks opvattingen. Iemand
die de loyaliteit schendt, begaat een doodzonde. 'Als ik macht heb, parkeer ik
zo iemand af en dan is het over.' Hiddink weet dat hij loyale mensen nodig
heeft, en handelt daarnaar. Toen hij onder het juk van Hans Kraay uit was bij
PSV, stelde hij onmiddellijk de ervaren Hans Dorjee aan als zijn assistent. Dat
is hij blijven doen: sterke mensen om zich heen verzamelen en zelf eerder
fungeren als teamleider dan als absolute baas. 'Delegeren is misschien wel mijn
kracht', zei hij een paar maanden na zijn aanstelling als zelfstandig
hoofdcoach. 'Ik ben nu eenmaal geen dwingeland.'

Zelfs bij de kapper delegeert hij. 'Guus is absoluut geen moeilijke klant', zei
de Doetinchemse coiffeur Gerard van Londen in 1998 in Sportweek. 'Het past niet
bij zijn karakter om moeilijk te doen. Hij gaat gewoon zitten en zegt dat ik
verantwoordelijk ben voor het resultaat.'

***

Teams om zich heen bouwen en de leden daarvan de ruimte gunnen, is Hiddink
altijd blijven doen, als hij tenminste de tijd kreeg. Bij Oranje had hij de zaak
bij het EK van 1996 nog niet op poten zoals hij wenste, maar in 1998 bij het WK
wel. Naar Zuid-Korea reisde hij af met zijn eigen begeleidingsequipe en na zijn
terugkeer bij PSV bouwde hij ook daar weer aan een team dat in relatief grote
zelfstandigheid en met ruime verantwoordelijkheden kon werken.

Hiddink is geen man van absolute opvattingen en strakke regels. Daarvoor heeft
hij zelf een te grote hekel aan vormen van gezag waarbij de inbreng van anderen
niet op prijs wordt gesteld. Hij vergeleek zichzelf ooit met de architect Aldo
van Eyck, die zich 'een anarchist binnen acceptabele normen' voelde. Daarin
herkende de coach wel iets van zichzelf. 'Die tegenstelling: een hekel aan een
strak corset hebben én de behoefte iets moois neer te zetten.'

Of het hier inderdaad een tegenstelling betreft is de vraag, maar duidelijk is
wat Hiddink bedoelde. Iets moois creëren vanuit vrijheid, niet vanuit de
beperking van regels en voorschriften. Daarom hield de trainer Hiddink ook zo
van de voetballer Romario, de anarchistische spits die excelleerde in
ongebondenheid. 'Als je kwaliteiten hebt, durf je mensen de ruimte te geven',
zei hij in 1999.

Het is een rode draad door zijn loopbaan, die zich ook regelmatig tegen hem
keerde. Hiddink kreeg niet altijd de loyaliteit die hij van mensen verwachtte.
Soms, zoals in 1989 voor zijn ontslag bij PSV, kwam uit de spelersgroep zélf het
verzoek om autoritairder op te treden - tevergeefs. Hiddink had zichzelf moeten
verloochenen om aan dat verzoek te kunnen voldoen. En daar voelde hij weinig
voor.

Ook nadat hij in Zuid-Korea tot halfgod was benoemd, weigerde hij zichzelf op
een voetstuk te plaatsen en zich als de onkwetsbare eigenaar van de waarheid te
beschouwen. 'Als je dat besef van kwetsbaarheid niet hebt, als je je niet
openstelt voor anderen, zou je gaan denken dat je onfeilbaar wordt', zei Hiddink
in 2003. En dat zou heel erg zijn. 'Het kan natuurlijk nooit dat je gaat denken
dat je zelf de wijsheid in pacht hebt. Ik heb niet de illusie dat ik het
allemaal doorheb, nu.'

In de archetypische Achterhoeker schuilen meerdere zielen: een anarchistische,
en een van nederigheid en volgzaamheid

Guus Hiddink (Varsseveld, 8 november 1946) is een van de grootste Nederlandse
coaches uit de voetbalgeschiedenis. Hij maakte PSV zes keer kampioen en won de
Europa Cup 1; hij behaalde successen met Valencia en Real Madrid, loodste
Zuid-Korea naar de halve finales van het WK-voetbal en begint na de zomer als
bondscoach in Rusland. Toch lijkt hij onaangetast door de wereld van smaad en
verraad die het topvoetbal ook is. Hoe doet hij dat Volkskrant-journalisten Poul
Annema, Charles Bromet, Robèrt Misset, Paul Onkenhout, Iñaki Oñorbe Genovesi,
Martien Schurink, Willem Vissers, John Volkers en Bert Wagendorp bogen zich
ieder over een bepaalde periode in het leven van Guus Hiddink en schreven
gezamenlijk zijn biografie.

Hiddink als bondscoach van Zuid-Korea op de schouders van de spelers, WK 2002.

LOAD-DATE: May 13, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              102 of 148 DOCUMENTS



                                 de Volkskrant

                                  May 13, 2006

Geef je de mensen  inspraak, willen ze  alleen gratis koffie

BYLINE: DOOR RAOUL DU PRÉ EN PHILIPPE REMARQUE

SECTION: Het Vervolg; Pg. 26

LENGTH: 599 woorden


Na Pim Fortuyn zochten Kamerleden naarstig contact met de  Gewone Man. Maar het
loopt niet storm. Het gratis  'rondje van Co' biedt uitkomst.

DOOR RAOUL DU PRÉ EN PHILIPPE REMARQUE

Vraag aan PvdA-Kamerlid Martijn van Dam: hoe staat het eigenlijk met het project
Kamerlid op de koffie Iedereen die eens een Kamerlid wilde spreken, hoefde de
PvdA maar te bellen. 'De enige voorwaarde die we stellen is dat u zorgt voor
vijf tot tien mensen en voor lekkere koffie.'

Een sociaal-democratische tupperware-party: zo ging dat vlak na Pim Fortuyn.
Wouter Bos was niet weg te slaan uit de Haagse koffiehuizen. Ook de andere
PvdA'ers zochten naarstig contact met Gewone Mensen, die plotseling de hoogste
politieke autoriteit waren geworden. In een Kamerdebat volstond een 'Ik sprak
deze week in het koffiehuis een Gewone Man en die zei...' om de tegenstander het
zwijgen op te leggen.

Een sms van Van Dam: 'Wat denken jullie zelf'

Nou, om eerlijk te zijn denken wij dat Kamerlid op de koffie wegens gebrek aan
succes een stille dood is gestorven, net als het spreekuur van Van Dams collega
Frank Heemskerk. 'Dan zat ik daar een uur', vertelt Heemskerk. 'En dan was er
één belangstellende, die vroeg of ik wat kon doen aan het eenrichtingsverkeer in
de straat. Nou nee, sorry, niet dus.'

'De mensen staan niet in rijen voor de deurÂ¸ vertelt Marjo van Dijken, PvdA'er
uit Groningen. 'Soms krijg je maar één vraag. De vaste koffieklanten die altijd
komen, hebben geen vragen.'

Het is een ondankbaar vak, volksvertegenwoordiger. Geef je de soeverein de kans
op rechtstreekse invloed, blijkt die alleen geïnteresseerd in gratis koffie.
Maar als je er niet op zit te wachten, weten ze je opeens wél te vinden.
Heemskerk: 'Zit je bij de kapper, begint ie geheid over de verlaging van het
BTW-tarief.' Van Dijken: 'Ik heb in een tuincentrum weleens iemand van me moeten
afmeppen.' Zelfs CDA'er Annie Schreijer-Pierik, boerin uit Twente die er prat op
gaat dat ze de afgelopen jaren meer dan zevenduizend mensen heeft rondgeleid op
het Binnenhof, heeft er wel eens genoeg van. 'Op de verjaardag van mijn buurman
waren laatst mensen die de hele avond alleen maar met mij over de
pensioenproblematiek wilden praten. Toen ben ik de dansvloer op gegaan en er de
hele avond gebleven.'

Maar nog niet alle inspraak is verloren. Eén Kamerlid aanschouwt met milde spot
de worsteling van zijn collega's met het electoraat. 'Spreekuren werken niet',
zegt Co Verdaas (PvdA). 'De drempel is te hoog. Je krijgt alleen de notoire
zeikerds op de stoep.'

Zelf pakt Verdaas het anders aan. 'Je moet de mensen opzoeken waar ze toch al
zijn.' In de cafés van Zwolle, van De Hete Brij tot Het Vliegende Paard, is Co
bekend van het inspraakproject Rondje van Co. 'Met enige regelmaat'gooi ik een
persberichtje de deur uit: vanavond zit Co Verdaas in dat en dat café, sluit u
aan, Co betaalt!'

Het is een doorslaand succes. Van gebrek aan belangstelling voor de politiek
merkt Verdaas niks. 'Ik raak altijd binnen de kortste keren over van alles aan
de praat, Irak, de werkloosheid, alles komt aan bod.' Salaris en
onkostenvergoeding zijn er mooi genoeg voor, vindt Co. 'En het mooie is: ik ging
toch al naar het café. Nu zie ik cafés waar ik normaal niet kom.'

Citaat van de week: 'Van de hele stofwolk blijft weinig liggen. Behalve dan vier
zetels verlies voor de PvdA in de peilingen en de les dat een geverseerde
demagoog met een aantal persoonlijke aantijgingen veel schade in de gemoedsrust
van ons volk kan aanrichten. Maar dat wisten we eigenlijk al.' PvdA'er Klaas de
Vries over de WAO-aanvaring tussen Marcel van Dam en PvdA-leider Bos.

LOAD-DATE: May 13, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              103 of 148 DOCUMENTS



                                 de Volkskrant

                                  May 13, 2006

verdeel en heers

BYLINE: Wilco Dekker en Ben van Raaij

SECTION: Het Vervolg; Pg. 25

LENGTH: 2219 woorden


> ACHTERGROND BESTUURLIJKE ELITEDe  vier grote politieke partijen verdelen
vanouds de topfuncties. De partij als baantjesmachine.Door Wilco Dekker en Ben
van Raaij De  vier grote politieke partijen verdelen vanouds de topfuncties. De
partij als baantjesmachine. Door Wilco Dekker en Ben van Raaij

Onlangs liep PvdA-senator Frans Leijnse in de wandelgangen van de SER Hans de
Boer tegen het lijf, invloedrijk CDA'er en voorzitter van de Taskforce
Jeugdwerkloosheid. De twee kennen elkaar nog van de tijd dat Leijnse voorzitter
van de HBO-Raad was en De Boer van MKB-Nederland.

'Hé, De Boer', zei Leijnse. 'Jij gaat tegenwoordig toch over de
jeugdwerkloosheid Ik hoor je elke morgen op de radio. Kun je mij niet eens aan
een baantje helpen Ik voel me nog heel jeugdig.' 'Maak je geen zorgen',
antwoordde De Boer, vooruitlopend op de verwachte verkiezingszege van Wouter
Bos. 'Volgend jaar zijn jullie weer aan de beurt.'

Sinds jaar en dag - 1974 meer precies, toen de laatste partijloze commissaris
der koningin (CdK) terugtrad - is Nederland gewend aan partijpolitieke
benoemingen. Niemand kijkt ervan op dat bewindslieden, burgemeesters of CdK's
lid van een bepaalde partij moeten zijn. Maar sluipenderwijs is de afgelopen
decennia het complete openbaar bestuur vrijwel ontoegankelijk geworden voor
partijlozen, hoe deskundig ook.

Bij de benoeming van topambtenaren, griffiers van Eerste- en Tweede Kamer, leden
van (advies)organen als de SER en de Wetenschappelijke Raad voor het
Regeringsbeleid, het Centraal Planbureau en de Raad van State en zelfstandige
bestuursorganen als de Publieke Omroep is lidmaatschap van de juiste partij -
een van de vier die doorgaans de regeringscoalities vormen: CDA, VVD, PvdA, D66
- een voorwaarde.

'Het eerste Paarse kabinet had afgesproken de publieke omroep met rust te laten,
maar toen zette D66-staatssecretaris Nuis er zijn partijgenoot Wolffensperger
neer. Tja, en toen wilde de rest natuurlijk ook weer zijn eigen mannetjes', zegt
politicoloog Nico Baakman (Universiteit Maastricht), die al jarenlang onderzoek
doet naar politieke benoemingen.

Achterkamertjes

Baakman meldde onlangs dat het verschijnsel sinds de jaren zestig van de vorige
eeuw alleen maar is toegenomen. Ook het frisse, vernieuwende Paarse kabinet
maakte geen eind aan de 'achterkamertjespolitiek'. Vooral de PvdA roerde zich
aan het baantjesfront. Dat leidde tot een tegenreactie van het CDA. Diverse
bronnen melden dat een van de eerste daden van premier Balkenende in 2002 was de
politieke kleur van hoge functionarissen in kaart te laten brengen.

Het CDA had zich acht jaar lang in de oppositiebankjes niet alleen gepasseerd,
maar ook geschoffeerd gevoeld door de PvdA, omdat de sociaal-democraten met
kennelijk plezier riepen dat de gloriejaren van het CDA voorbij waren. Dat moest
gecorrigeerd door zo veel mogelijk CDA'ers te benoemen, en zo min mogelijk
PvdA'ers. Even was de PvdA uit het oog verloren dat het verstandig is de
verdeling netjes te houden omdat je de ander altijd weer nodig kunt hebben.

Voorstanders van de huidige praktijk zien het probleem dan ook niet zo. De
posten worden immers min of meer eerlijk over de grote politieke stromingen
verdeeld. Bovendien zou het systeem garant staan voor een goede kwaliteit van
het openbaar bestuur.

'Wat wil je dan', zegt Frans Leijnse. 'In Amerika en Engeland is het resultaat
met hun tweepartijensysteem veel erger. Door ons coalitiesysteem komen er bij
benoemingen veel meer politieke kleuren aan bod en wordt er bovendien met enige
regelmaat gewisseld.'

Die goede kwaliteit van het openbaar bestuur is echter een onbewezen claim,
stelt Baakman. 'We weten immers niet hoe het zou zijn geweest als mensen van
buiten de partijen zouden zijn benoemd.' Volgens de Maastrichtse politicoloog
zijn de politieke benoemingen in strijd met artikel 3 van de Grondwet. Daarin
staat dat alle Nederlanders op gelijke voet in openbare dienst benoembaar zijn.

De politieke patronage staat ook op gespannen voet met de steeds smallere basis
van de politieke partijen. Al sinds het midden van de jaren tachtig daalt het
aantal leden gestaag. Er zijn nog zo'n 300 duizend mensen lid, 2,5 procent van
de twaalf miljoen kiesgerechtigden. Nog minder mensen (1,5 procent) zijn lid van
de vier gevestigde partijen PvdA, CDA, VVD en D66, die in de praktijk vrijwel
alle belangrijke bestuurlijke functies bezetten.

Dat betekent dat het potentieel waaruit belangrijke ambtenaren en bestuurders
gerecruteerd worden, klein is en steeds kleiner wordt. 'Want van die 300 duizend
leden - minder dan het aantal leden van de badmintonbond - is maar zo'n 10
procent actief', zegt de Rotterdamse politicoloog Rinus van Schendelen. 'Dan heb
je het over dertigduizend mensen: een vreselijk kleine incrowd.'

Die kleine vijver bestaat ook nog eens uit gelijkgestemden. Partijlidmaatschap
fungeert als bewijs van goed gedrag: 'Het zijn mensen die kunnen plooien en
schikken en hun mond kunnen houden', zegt Baakman. 'Zo groot zijn de verschillen
tussen de grote partijen nou ook weer niet. Op die verschillen wordt alleen de
nadruk gelegd om aan te tonen dat het systeem eerlijk zou zijn. Veel
belangrijker is dat al deze mensen weten hoe het spel gespeeld wordt, en zich
aan de regels houden. Deze nomenklatoera zou de politiek dan kritisch moeten
adviseren en controleren.'

Volgens Leijnse worden veel mensen echter pas partijlid als ze al belangrijke
functies hebben, en zijn ze bovendien ook vaak passief lid. 'De vijver is dus
veel groter dan alleen de actieve partijleden.'

Niettemin waarschuwen politicologen al jaren voor het ontstaan van een
'politieke kaste', 'regentenklasse' dan wel 'karteldemocratie'. Dat gesloten
'politiek-bureaucratische complex', losgezongen van de maatschappij, bereidt
niet alleen het beleid voor, het voert het ook uit en controleert het bovendien,
daarmee het democratisch gekozen parlement degraderend tot een stempelpost. 'Het
probleem is', zegt Rinus van Schendelen, 'dat de politieke top niet geworteld is
in de maatschappij, maar wel zijn takken over die hele maatschappij heeft
hangen.'

De nauwe banden met de politieke partijen blijken ook uit de enquête die TNS
Nipo in opdracht van de Volkskrant hield onder de bestuurlijke elite.
Partijlidmaatschap blijkt in deze groep wijdverbreid en keurig verdeeld over de
gevestigde partijen: 18 procent is lid van de PvdA, 16 procent van het CDA,
evenveel van de VVD en 6 procent van D66 - veel meer dan bij 'gewone'
Nederlanders.

In de overheidssector is slechts 23 procent van de elite geen lid van een
partij, tegen 98,5 procent van alle kiesgerechtigde Nederlanders. Liefst 13
procent bij de overheid is lid van D66, wat aantoont dat de partij die ooit
opgericht werd om het regentendom te bestrijden, goed weg weet met het systeem.

Door het beperkte potentieel van geschikte en politiek gelieerde mensen voor
functies in het openbaar bestuur, is de politieke partij steeds meer een
banenmachine geworden. 'Een uitzendbureau voor leden die een hoge bestuurlijke
functie ambiëren', analyseerde politicoloog Bart Tromp al vier jaar geleden in
NRC Handelsblad. 'Een headhuntersbedrijf voor het openbaar bestuur', sneerde
bestuurskundige Roel in 't Veld.

Volgens Van Schendelen is er sindsdien weinig veranderd: 'Als raadslid kun je
directeur worden van een gemeentelijke dienst. Dan zit je gebeiteld. Op een
hoger niveau kun je naar een zelfstandig bestuursorgaan. Bij zo'n ZOB pak je als
baas tegenwoordig zo drie ton.'

Dat proces werkt even soepel als onopgemerkt, maar in 2005 ging het even mis. De
partijloze Marja Kamsma diende een klacht in bij deOmbudsman, nadat Frank de
Grave door VVD-minister Hoogervorst was benoemd tot voorzitter van de
Zorgautoriteit. Zijn cv was maar pover vergeleken bij dat van haarzelf, vond
Kamsma.

De Ombudsman stelde vast dat Hoogervorst de schijn van belangenverstrengeling
had gewekt door zijn partijgenoot vooraf in een gesprek op de vacature te
wijzen. De minister reageerde boos, noemde de Ombudsman 'wereldvreemd' en stelde
dat De Grave gewoon de beste kandidaat was. Maar vlak na zijn aantreden had De
Grave op een congres verteld dat zijn gezin zich zorgen maakte omdat hij avond
aan avond had zitten studeren op de zorg, omdat hij er nog niet erg in thuis
was, meldde de Staatscourant onlangs.

Vriendjespolitiek, stellen de critici. Maar het is meer: het systeem helpt om
greep te houden op het beleid. 'Met het nieuwe zorgstelsel is het natuurlijk wel
handig voor deze minister om met De Grave iemand bij de Zorgautoriteit te hebben
die pro-marktwerking is', zegt SP-Kamerlid Agnes Kant. 'Wij wilden graag dat de
Zorgautoriteit ook zou kijken of de marktwerking slecht is voor de kwaliteit van
de zorg. Maar dat is niet gelukt.'

Fortuyn-revolte

De praktijk van politieke benoemingen komt in de discussies over de kloof tussen
burger en politiek zelden of nooit ter sprake. Sinds de Fortuyn-revolte is er
nog geen stap gezet. 'Het gekke is dat partijen intern wél veel gedaan hebben
aan meer democratie. Kijk naar de strijd tussen Rutte en Verdonk', zegt Gerrit
Voerman, directeur van het Documentatiecentrum Nederlandse Politieke Partijen in
Groningen. 'Maar met de bestuurlijke vernieuwing schiet het niet op. Het
probleem is natuurlijk dat de grote partijen, als ze al vinden dat er iets moet
gebeuren, het niet eens kunnen worden over hoe dan. Begrijpelijk, maar zo maken
ze zich wel kwetsbaar voor populistische verwijten. Ons kent ons, elkaar de
baantjes toespelen, de Haagse kaasstolp, noem maar op.'

De Raad voor het Openbaar Bestuur (ROB) komt binnenkort met een advies over
politieke benoemingen. Dit adviesorgaan sprak acht jaar geleden al klare taal.
De Raad waarschuwde dat het steeds moeilijker te accepteren is dat de facto het
lidmaatschap van een gevestigde politieke partij nodig is om een openbare
functie te krijgen. Ook wees de ROB op het gevaar van 'politieke inteelt'.

Wellicht vanwege die heldere lijn werd van het advies nooit meer iets vernomen.
In de hoop op meer succes lijkt de ROB het nu voorzichtiger aan te pakken.
Heldere regels en transparante procedures zullen de praktische aanbevelingen
worden, laat ROB-voorzitter Jos van Kemenade weten.

De Maastrichtse specialist Baakman zou blij zijn met zulke stapjes vooruit. Toch
vreest hij dat het systeem niet wezenlijk zal veranderen - daarvoor zijn de
belangen van de toonaangevende partijen te groot. 'Ook met heldere procedures
moet je nog oppassen', zegt hij. 'Zo moest de nieuwe commissaris der koningin in
Noord-Brabant van het CDA zijn. Toen hebben ze de profielschets van Overijssel
genomen, waar net de CDA'er Jansen was benoemd, en er Europese ervaring als eis
aan toegevoegd. En toen werd europarlementariër Hanja Maij-Weggen benoemd.'

De Volkskrant schetst de 'bestuurlijke elite' van Nederland in acht verhalen,
vergezeld van een Top 200 van invloedrijkste Nederlanders. De lijst (met deze
week de nummers 125 tot 100) rangschikt op basis van een netwerkanalyse de
invloedrijkste bestuurders onder een groep van ruim vierduizend Nederlanders die
lid zijn van ongeveer 950 raden, besturen, commissies en directies in allerlei
sectoren, van bedrijfsleven tot politiek, van cultuur tot wetenschap. De
Koningin, bewindslieden en leden van de Tweede Kamer zijn uitgesloten van de
lijst, net als mensen met primair buitenlandse functies en niet-bestuurlijk
actieve prominenten. De bestuurlijke elite is in opdracht van de Volkskrant ook
door TNS Nipo geënquêteerd. Van de vierhonderd benaderde invloedrijke personen
hebben er 278 gereageerd - een respons van 70 procent. Werkwijze: www.
volkskrant.nl/macht

VerantwoordingDe Volkskrant schetst de 'bestuurlijke elite' van Nederland in
acht verhalen, vergezeld van een Top 200 (deze week de nummers 175 tot 150). De
lijst rangschikt op basis van een netwerkanalyse door de Erasmus Universiteit
Rotterdam de invloedrijkste bestuurders onder een groep van ruim vierduizend
Nederlanders die lid zijn van 950 raden, besturen, commissies en directies in
allerlei sectoren, van bedrijfsleven tot politiek, van cultuur tot wetenschap.
Hoe hoger zijn positie op de lijst, des te groter de kans dat iemand invloed kan
uitoefenen op het regeringsbeleid. Op grond van achtergrondgesprekken met dertig
prominenten zijn in elke sector organisaties aangewezen waarvan de regering het
meest afhankelijk is. Iemands invloedscore is vervolgens berekend op grond van
diens afstand tot de voorzitters van al deze organisaties, gemeten als aantal
tussenpersonen in het netwerk. Elke tussenpersoon extra halveert de kans op
invloed. Er zijn enkele bedrijven en adviesraden aangewezen met zo'n
(informatie-)monopolie dat hun kopstukken ook zonder nevenfuncties tot de
invloedrijksten behoren. De Koningin, bewindslieden en leden van de Tweede Kamer
zijn uitgesloten van de lijst. Zo ook mensen met primair buitenlandse functies
(zoals Eurocommissaris Neelie Kroes), ondernemers zonder nevenbanen (John de
Mol) en niet- bestuurlijk actieve opiniemakers (Paul Scheffer). De bestuurlijke
elite is in opdracht van de Volkskrant door TNS Nipo geënquêteerd. Van de
vierhonderd benaderde personen hebben 278 gereageerd - een respons van 70
procent.Werkwijze: www.volkskrant.nl/macht

Hans Hoogervorst (links) en Frank de Grave op het Binnenhof, mei 2003 bij de
vorming van het kabinet-Balkenende. Hoogervorst was toen minister van Financiën,
De Grave VVD-onderhandelaar.

LOAD-DATE: May 13, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              104 of 148 DOCUMENTS



                                 de Volkskrant

                                  May 12, 2006
                                    vrijdag

Wet is wet

SECTION: Voorkant; Pg. 15

LENGTH: 1207 woorden


De politie bekeurde het afgelopen jaar duizenden burgers zonder
identificatiebewijs. In stilte seponeerde het Openbaar Ministerie veel van deze
zaken. Over kapotte achterlichtjes en het  humeur van de politieagent. Door
Jeroen Trommelen

'Wet is wet, en als mensen het daar niet mee eens zijn, moeten ze het maar laten
voorkomen bij de rechter'. Herman Olijerhoek, woordvoerder van de politie
Friesland, begint zijn verhaal streng. Klachten van boze burgers over de nieuwe,
uitgebreide wet op de identificatieplicht kent hij genoeg, maar daarvoor moeten
we niet bij hem wezen.

Want wet is wet - en zo is het. 'Maar', vervolgt de politieman. 'Ik heb zelf
twee kinderen die volgens die wet moeten rondlopen met een identiteitsbewijs. Je
denkt toch niet dat ik die met paspoorten op straat stuur Die raken binnen de
kortste keren kwijt en een boete is nog altijd goedkoper dan een nieuw.'

Als zijn kinderen door een rechtlijniger politieman zouden worden bekeurd, zou
Olijerhoek de zaak laten voorkomen voor de rechter. 'Dat raad ik iedereen aan,
óók als het zaken met de Friese politie betreft. Het is goed dat zich
jurisprudentie ontwikkelt, waardoor steeds beter duidelijk wordt wat wel of niet
is toegestaan.'

Zo is het tonen van een kopie van het identiteitsbewijs een 'teken van
medewerking' vindt hij. En met burgers die meewerken aan het vaststellen van hun
identiteit, mag de politie volgens de richtlijnen van de procureurs-generaal
soepel omgaan. 'Dat blijft uiteraard afhankelijk van de omstandigheden en van de
politieman of -vrouw in kwestie. Het maakt verschil of het gaat om een 15-jarige
die vlak bij huis in de speeltuin zit, of een 19-jarige uit Maastricht die zich
in Leeuwarden met een bibliotheekpasje wil legitimeren.'

Maar zo soepel als de Friese politiewoordvoerder is niet iedereen. De afgelopen
vijftien maanden bekeurde de politie vele duizenden burgers die hun paspoort
waren vergeten maar wel op allerlei manieren wilden meewerken aan het
vaststellen van hun identiteit. Wie die bekeuring niet betaalde en niets van
zich liet horen, handelde achteraf gezien nog het verstandigst. Het Openbaar
Ministerie seponeerde in stilte duizenden zaken of stuurde ze 'ter verbetering'
terug naar de politie - die ze vervolgens liet rusten.

Op straat bleek de ene politieman soepel en de andere juist star of nors.
Eerste-Kamerlid voor de PvdA Mies Westerveld, die vóór de nieuwe wet stemde en
hem nog altijd goed vindt functioneren, ontmoette slechts een vriendelijke
Amsterdamse agent die het haar niet kwalijk nam toen ze haar ID-bewijs thuis had
laten liggen. 'Maar waarschijnlijk ligt het er ook aan hoe je je dan opstelt,
als burger.'

Dat zou kunnen. De gewone burger Sara S. uit Rotterdam bijvoorbeeld heeft een
andere ervaring, vertelt ze. Vorige maand ging ze een half brood kopen en haar
twee honden uitlaten aan de Nieuwe Binnenweg. Een van die honden is een bejaarde
jack russel die ze niet had aangelijnd. Daar zeiden twee agenten wat van. 'Dat
het moest vanwege de veiligheid op straat.' Waarna ze het alsnog deed.

'Maar toen zei ik iets scherps over de veiligheid een straat verderop, waar
openlijk in crack wordt gedeald', zegt Sara. Vijf minuten later had ze een bon
te pakken nadat de geïrriteerde agent om haar identificatiebewijs vroeg - wat ze
op die ochtendwandeling niet bij zich had.

Een moeder uit Bennekom vertelt over haar 17-jarige zoon, die 's avonds laat
door de politie fietsend werd aangehouden. Met zijn fietsverlichting was niets
mis, maar hij was bezig een verkeersbord opzij te leggen dat over het fietspad
lag. Toen dat was opgehelderd, was er nog altijd de ID-plicht, en daarvoor werd
zoonlief anderhalf uur op het politiebureau vastgehouden. 'Dit is niet de
rechtsstaat waarvan ik droom, maar een politiestaat waarvan ik wakker lig', zegt
ze.

Miek Wijnberg in Utrecht opende vorig jaar een website (www.id-nee.nl) waar het
laatste nieuws over de identificatieplicht wordt bijgehouden. Klagen moeten de
mensen eigenlijk bij politie en justitie, maar ook Wijnberg krijgt veel
gruwelverhalen te horen. 'Agenten worden verplicht een bepaalde score aan
bekeuringen te halen', analyseert ze. 'Met de ID-plicht erbij geldt een
eenvoudige overtreding meteen voor twee. En ook als die bekeuring later niet
standhoudt, telt hij toch mee.'

Zelfs uit zakelijke hoek klinken bezwaren. Tijs de Lint is hoofd administratie
van het sloopbedrijf Vlasman in Alphen aan den Rijn. Een goed bedrijf met een
prima reputatie, verzekert hij. Onlangs sloopte men nog de binnenkant van het
Rijksmuseum.

Juist omdat hij zijn administratie op orde heeft, durft De Lint het te zeggen:
gék wordt hij van de volgens hem 'ineffectieve en zinloze'
identificatieverplichting die op de werkvloer om zich heen grijpt. Het lijkt wel
een ID-manie. 'Bedrijven eisen voor de betaling van een factuur nu al een kopie
van het paspoort van iedereen die op de werkvloer is geweest. De wet 'adviseert'
dat te doen, hoewel het niet verplicht is. Maar het is onwerkbaar. We schrijven
zesduizend facturen per jaar en soms is een werknemer maar een uurtje op dat
werk geweest.'

Al die paspoortkopieën zijn niet nodig voor een sluitende administratie en
evenmin voor een goede uitvoering van de wet ketenaansprakelijkheid, zegt hij.
'Maar het lokt wel fraude uit, want nu wordt ik geacht een kast vol van die
dingen te gaan bewaren.'

Zijn werknemers moeten zich al legitimeren op het werk, zegt De Lint. Ze zitten
allemaal al met naam en sofinummer in de computer. Die informatie wórdt al
uitgewisseld met iedereen die het weten moet. 'Wat wil de overheid dan met deze
nieuwe administratieve chaos Ontploffen er minder terroristen op bouwplaatsen
Komen er minder illegalen op de werkplek Ik verzeker je allemaal van niet.'

Paspoort duurder dan bonEen paspoort verliezen, is duurder dan een bon krijgen:
inclusief vermissingsleges kost een nieuw paspoort vaak tussen de 60 tot 100
euro. Jongeren (14- en 15-jarigen) die geen identificatiebewijs kunnen tonen,
krijgen 25 euro boete; ouderen 50 euro. Sinds de wet van kracht is, raakt een op
de tien nieuw aangevraagde ID-bewijzen zoekt. Ruim 187 duizend documenten
slingeren rond of zijn bij criminelen beland. Een fotokopie is geen geldig
ID-bewijs, maar de politie mag het tonen ervan uitleggen als een gebaar van
medewerking. Zo ook het tonen van bankpasjes of het laten zien van het ID-bewijs
op het bureau. Straffen (bekeuren) is dan vaak 'niet opportuun', stelt de wet.
Aanhouding of tijdelijke opsluiting is vaak overbodig wanneer het om een klein
vergrijp gaat, vindt het college van procureurs-generaal. 'Aanhouding is een
ingrijpend machtsmiddel dat moet worden afgezet tegen het belang van
handhaving.' De ID-wet is ingesteld 'voor de bestrijding van criminaliteit en
het doeltreffender maken van de rechtshandhaving'. Maar de veiligheid op straat
werd er niet meetbaar groter door. Het aantal gevallen van vandalisme nam in
2005 bijvoorbeeld toe. De wet wordt vooral gebruikt als tweede boete bij kleine
vergrijpen als wildplassen of fietsen zonder licht. Tot dusver werden ruim 81
duizend bonnen geschreven; goed voor een kleine vier miljoen aan boetes.
Minister Donner van Justitie wil het effect van de wet pas in de tweede helft
van 2008 laten evalueren. De Tweede Kamer ging daarmee akkoord.

LOAD-DATE: May 12, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              105 of 148 DOCUMENTS



                                 de Volkskrant

                                  May 11, 2006

TE INTELLECTUEEL BEELDENDE KUNST

BYLINE: Sacha Bronwasser

SECTION: Kunst; Pg. 2-3

LENGTH: 431 woorden


Als een kunstenaar nu nog zou zeggen dat hij 'maar wat an rotzooit' zou dat geen
enkel effect hebben. Het is het soort provocatie dat alleen nostalgische
gevoelens oproept. Marc Bijl tatoeerde zijn buik 'met dank aan het Fonds BKVB',
dat zou je als een hedendaagse variant kunnen zien. De foto werd overal heel
neutraal afgedrukt en besproken, en men lachte om brutaaltje Bijl.

Iconen in de beeldende kunst, nu of in de nabije toekomst, zijn dan ook
uitgesloten. Ten eerste heeft geen enkel beeldend kunstenaar meer het soort
bekendheid dat Karel Appel had in de jaren vijftig en zestig. Zowel de elite als
de gewone man wist wie Karel Appel was door zijn uitspraken, de schandaaltjes,
en vooral door CoBrA, waar Appel zijn status grotendeels aan te danken heeft.
Het bereikte iedereen, omdat het nieuws was en dat kwam via een paar kanalen bij
de hele bevolking terecht. Ook Rembrandt en Van Gogh zijn van die verticale
helden, en ook zij groeiden pas echt tot iconen uit in de beginjaren van de
massamedia.

Voor Appels kunst hoefde je niet gestudeerd te hebben; je kon er van alles van
vinden maar onbegrijpelijk was het nooit. Het bereik van beeldende kunst is na
de jaren zestig en zeventig echter enorm versmald. Minimalistische en
conceptuele kunst zijn heel erg intellectualistische stromingen geweest, die
voor een waterscheiding onder kunstkijkers hebben gezorgd. Het idee dat moderne
kunst ingewikkeld is, stamt uit die tijd.

Ten tweede is het vak van kunstenaar heel erg veranderd. De kunstenaarspraktijk
is veel diverser geworden; je kunt een decennium of twee kunstenaar zijn en dan
weer wat anders gaan doen. Heel veel kunst speelt in op de actualiteit en die is
per definitie vluchtig.

Er zijn daarom weinig of geen kunstenaars meer die voldoen aan het romantische
beeld van 'de kunstenaar': iemand die alles opgeeft voor zijn vak, en er
desnoods voor lijdt. Het is een achterhaald idee - maar het helpt wel om uit te
groeien tot icoon. Eén van de weinige Nederlandse kunstenaars die nu aan die
typering kan voldoen is Joost Conijn; hij stelt zijn eigen leven in de
waagschaal in zijn zelfgebouwde voertuigen. Maar ook zijn bereik is klein.

Ten derde ontbreekt het aan heilige huisjes en aan weerstand. Een beetje icoon
heeft enig succès de scandale. Maar al veertig jaar lang snijden kunstenaars nu
dieren open, tonen porno of beledigen God in al zijn verschijningsvormen - en
geen haan die er naar kraait.

Is dit allemaal te betreuren Welnee. Terugverlangen naar een icoon als Reve of
Appel impliceert terugverlangen naar de jaren vijftig - en dat doet niemand.

Sacha Bronwasser

LOAD-DATE: May 11, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              106 of 148 DOCUMENTS



                                 de Volkskrant

                                 April 29, 2006

De terugkeer van de sociale kletskoek;
VerkenningKNAW-rapport signaleert een heuse herleving van de Nederlandse
sociologie

SECTION: Kennis; Pg. 3

LENGTH: 1546 woorden


De sociologie is de crisis voorbij, stelt een verkennend rapport over de
wetenschap van de samenleving. Maar waarom werd de Fortuyn-revolutie dan gemist
Door Peter Giesen

Jan Blokker schreef in de jaren zeventig over de 'dictatuur van de kletskoek'.
Toch werd de sociologie in die jaren beoefend door eminente geleerden als
Jacques van Doorn, Kees Schuyt en Anton Zijderveld. Voor de buitenwacht werd het
beeld echter bepaald door neomarxistische zwatelaars, die een voor de hand
liggende werkelijkheid verstopten onder een wollen deken van structuren en
variabelen.

De sociologie is deze crisis te boven gekomen, stelt de verkenningscommissie die
deze week haar rapport over de toestand van de Nederlandse sociologie
publiceerde (zie www.knaw.nl). De studentenaantallen stijgen weer, mede dankzij
de instroom van hbo'ers die een verkorte opleiding volgen.

De twee onderzoekscholen (het interuniversitaire ICS en de Amsterdam School of
Social Research) zijn gunstig beoordeeld door internationale
visitatiecommissies. Sociologen promoveren en publiceren meer dan ooit. En
Volkskrant-columnist Jan Blokker aanvaardde in 2004 met geamuseerde mildheid een
eredoctoraat in de sociale wetenschappen in Groningen.

Kortom: de sociologie heeft zich ontwikkeld tot een betrekkelijke kleine, maar
stevige en professionele tak van wetenschap.

Excelleren

Misschien wel iets té professioneel, stellen de sociologen Paul Schnabel
(directeur van het Sociaal en Cultureel Planbureau), Romke van der Veen
(hoogleraar in Rotterdam) en sociaal-psycholoog Hans Boutellier (directeur van
het Verwey-Jonkerinstituut) in het boek Balans en toekomst van de sociologie
(Amsterdam University Press, ISBN 9085551412).

'Het universitair klimaat is erg gericht op excelleren, op publiceren in
internationale toptijdschriften. Daardoor is er veel scientist's science. Veel
tijdschriften staan vol kwantitatief-empirisch onderzoek waar verder geen haan
naar kraait', zegt Boutellier.

Omvangrijke databestanden worden in theoretische modellen geperst. Vervolgens
trekken sociologen met behulp van geavanceerde statistische technieken
conclusies waarin de werkelijkheid van de straat niet meer te herkennen valt.

'Toch zou het een doodklap voor het gezag en de legitimiteit van het vak zijn
als de academische sociologie overboord zou worden gezet', vindt Godfried
Engbersen, hoogleraar in Rotterdam en voorzitter van de
KNAW-verkenningscommissie.

De kwantitatief-empirische benadering is een heel belangrijke richting in de
Nederlandse sociologie, stelt hij, naast de meer historisch-interpretatieve
traditie en de beleidsmatige sociologie. De eerste heeft belangrijke nieuwe
inzichten opgeleverd over sociale stratificatie en netwerken van moderne
burgers.

Niettemin wordt door buitenstaanders, en ook door sommige sociologen zelf, de
vraag gesteld waarom sociologen de 'opstand der burgers' in 2002 niet hebben
zien aankomen.

'De meeste wetenschap is natuurlijk wijsheid achteraf. Voorspellen is altijd
moeilijk. In elk geval is het niet waar dat er geen aandacht was voor de oude
wijken', zegt Engbersen.

Stadswijken

Zelf schreef hij al begin jaren negentig met collega's over het ressentiment en
onbehagen in Rotterdamse stadswijken en over immigratie als potentiële
maatschappelijke splijtstof.

Engbersen: 'Maar wat ik niet verwachtte, was dat die onvrede een politieke
kracht zou gaan vormen. Dat gebeurde ook pas toen Fortuyn kwam. Die kreeg een
massale aanhang omdat hij de onvrede van de onderklasse wist te verbinden met de
ontevredenheid van de middenklasse'.

In de jaren negentig overheerste de vrees voor 'Amerikaanse toestanden': de oude
wijken dreigden te verpauperen tot getto's die zich van de samenleving zouden
afkeren. In plaats daarvan kwamen zij in opstand tegen de politiek.

Hans Boutellier spreekt van een 'theoretische blokkade' bij de sociologie. In de
sociologische theorievorming werd te weinig nagedacht over de vraag hoeveel
verandering een samenleving eigenlijk kan verwerken. Bovendien trapte de
sociologie ook in een statistische valkuil, gelooft Boutellier. Grootschalige
surveys, zoals het Sociaal en Cultureel Planbureau die uitvoert, laten slechts
een deel van de werkelijkheid zien.

'Ik ben helemaal niet tegen zulk onderzoek, maar je moet de beperkingen daarvan
wel inzien. Er zit een soort schijnexactheid in. Mensen kunnen op ingewikkelde
vragen als: "Bent u tevreden over de democratie" slechts met ja of nee
antwoorden. Vaak kiezen ze dan maar voor de dominante, politiek-correcte lijn.
Sluimerende gevoelens van onvrede breng je zo niet in kaart. Daarom kun je
opeens ook van die snelle omslagen krijgen', stelt Boutellier.

De resultaten van surveys neigen vaak naar het gemiddelde, omdat het gros van de
bevolking nu eenmaal een braaf leven leidt en gematigde ideeën heeft. Daarom
zijn SCP-onderzoeken vaak relativerend van toon: met allerlei sociale problemen
loopt het zo'n vaart niet, omdat de meeste mensen zich netjes gedragen.

Boutellier: 'Die relativering is ook best nuttig. Maar onderzoek dat zich op het
gemiddelde richt, loopt altijd een beetje achter. De eerste tekenen van
verandering zie je juist in de marge.'

Diversiteit

De kracht van de sociologie schuilt echter in de diversiteit van haar methoden,
meent Engbersen. Zij gebruikt niet alleen surveys, maar ook antropologische
methoden van onderzoek. Daardoor is zij, meer dan andere
maatschappijwetenschappen, in staat de sociale werkelijkheid te duiden.

Hoewel de sociologie vaak bekritiseerd werd, is de samenleving sterk
gesociologiseerd. Beleidsmakers maar ook gewone burgers denken vaak in
sociologische concepten als individualisering of sociale cohesie.

Toch lijkt de laatste jaren sprake van een zekere vermoeidheid met de
sociologische manier van denken. Sociologen wordt verweten dat zij wangedrag
goedpraten door steeds te wijzen op sociale achterstanden en andere verklarende,
structurele factoren.

Onder burgers en bestuurders lijkt de behoefte aan morele helderheid toe te
nemen. De sociologische analyse bevredigt hen niet meer; zij willen mensen op
hun eigen verantwoordelijkheid aanspreken. Deze gedachte wordt het sterkst
verwoord door de Britse arts en schrijver Theodore Dalrymple, die ook in
Nederland veel weerklank heeft gevonden.

'De sociale wetenschappen neigen inderdaad naar het verontschuldigen van
wangedrag', vindt Boutellier. 'Criminaliteit is een morele keuze. Je hebt zelf
je criminele daad gewild. Maar sociologen onderzoeken vooral de variabelen die
criminaliteit verklaren, niet de vrije wil van de dader. Tot voor kort kwam een
begrip als moraal niet of nauwelijks voor in de criminologie of de sociologie.'

Deze benadering stuit echter op steeds meer weerstand. Boutellier: 'Dat is ook
een deel van de Fortuyn-revolutie. De erkenning van de vrije wil is
teruggekeerd. Dat vind ik wel een goede zaak.'

Engbersen: 'In deze tijd van individualisering hebben burgers moeite met de
socioloog die de zogenaamde vrije wil van individuen, bijvoorbeeld bij
partnerkeuze, zelfmoord of criminaliteit, herleidt tot collectieve patronen. De
socioloog lijkt hiermee het unieke van mensen af te pakken. Toch ligt hierin
juist de grote kracht van de sociologische analyse: laten zien dat er
maatschappelijke factoren ten grondslag liggen aan individueel gedrag. 'Zo is de
populatie van delinquenten niet toevallig samengesteld. Sommige groepen zijn
meer betrokken bij criminaliteit dan anderen.'

Verantwoordelijkheid

Bovendien kunnen sociologische analyse en eigen verantwoordelijkheid heel goed
samengaan, zegt Engbersen. 'Dat blijkt ook uit sociologisch onderzoek. Als je
een groep bijstandsgerechtigden met dezelfde achtergrondkenmerken neemt, komen
sommigen wel uit de bijstand en anderen niet. Vooral bij therapie of begeleiding
moet je de individuele maakbaarheid en verantwoordelijkheid benadrukken. Je moet
natuurlijk nooit tegen mensen zeggen: omdat je een slechte jeugd hebt gehad,
tolereer ik dat je je slecht gedraagt', zegt Engbersen.

Maar politici en beleidsmakers kunnen nadrukkelijk hun voordeel doen met een
sociologische analyse, vinden Engbersen en Boutellier. Wie bijvoorbeeld de
jeugdwerkloosheid wil bestrijden, moet niet alleen jonge werklozen op hun eigen
verantwoordelijkheid wijzen, maar ook hun kansen verbeteren, door het onderwijs
te verbeteren, discriminatie op de arbeidsmarkt te bestrijden en stages en banen
te creëren.

De sociologie bestudeert de samenleving, een deel van de werkelijkheid dat veel
gemakkelijker waarneembaar is dan het botsen van elementaire deeltjes of
cognitieve processen in de hersenschors. Iedereen kan erover meepraten, net als
over voetbal.

Mede daarom wordt de sociologie vaak geconfronteerd met de eis van leesbaarheid,
denkt Engbersen, terwijl theoretische modellen en geavanceerde statistische
modellen bij andere disciplines moeiteloos worden geaccepteerd omdat ze cruciaal
zijn voor wetenschappelijke vooruitgang. De samenleving heeft nu eenmaal een
haat-liefde verhouding met de sociologie, denkt Boutellier. 'Enerzijds wordt er
soms laatdunkend over gedaan, anderzijds wordt ook vaak tegen sociologen gezegd:
jongens, we komen er niet uit, kunnen jullie er eens naar kijken'

Zelfs burgers gebruiken tegenwoordig vaak termen als sociale cohesie

Jan Blokker bij de aanvaarding van het eredoctoraat in de sociale wetenschappen,
Groningen juni 2004.

LOAD-DATE: April 29, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              107 of 148 DOCUMENTS



                                 de Volkskrant

                                 April 28, 2006

Hebben wij het wel of niet geweten

BYLINE: Bart van der Boom

SECTION: Cicero; Pg. 24-25

LENGTH: 954 woorden


De holocaust was geen geheim. Zodra in het najaar van 1941 de massa-executies in
Polen en de Sovjet-Unie begonnen, sijpelden berichten hierover naar buiten. En
ook het bestaan van vernietigingskampen, die in de eerste helft van 1942 werden
opgezet om het moordwerk efficiënter en psychologisch minder belastend te laten
verlopen, drong binnen een halfjaar tot de buitenwereld door.

Op 17 december 1942 bevestigden de Geallieerden in een officiële verklaring dat
de Duitsers bezig waren alle joden in Europa systematisch om te brengen en dat
Polen was verworden tot 'one vast center for murdering Jews'. 'De krachtigen
onder hen worden langzamerhand doodgewerkt in arbeidskampen', berichtte Radio
Oranje die dag: 'De zwakken laat men sterven van koude of honger, of zij worden
bewust door massa-executies afgeslacht.'

De Engelse radio werd in bezet Nederland massaal beluisterd en elk nieuwtje werd
via het geruchtencircuit doorgegeven. Het is dus niet verrassend dat veel
dagboeken en illegale bladen in het najaar van 1942 melding maakten van de
massamoord op de joden. Termen als 'afgeslacht', 'een zekere dood tegemoet' en
'uitgeroeid' zijn eerder regel dan uitzondering. Waaruit je zou kunnen afleiden
dat het lot van de joden al in 1942 bekend was, en de Nederlandse variant van
het 'wir haben es nicht gewusst' een lam en doorzichtig excuus.

Maar zo eenvoudig is het niet. Er zijn namelijk evenzoveel aanwijzingen dat de
berichten over de holocaust maar half werden geloofd. Sommige dagboekschrijvers
verwoorden hun twijfel expliciet; anderen zijn simpelweg inconsistent in hun
opmerkingen over het lot van de joden.

Een schoolmeisje uit Hilversum, bijvoorbeeld, schreef enerzijds dat ze de
gedeporteerden niet meer terug zou zien, dat de joden in Polen 'onmenselijk
geslacht' werden en dat de dood hun 'vrijwel zekere bestemming' was, en het
volgende moment dat eigenlijk niemand wist wat er met de joden gebeurde en dat
verhalen over massamoord verzinsels zouden kunnen zijn. Philip Mechanicus
schreef in zijn beroemde dagboek uit Westerbork over de 'vernietiging' en
'uitroeiing' van de joden, maar noteerde op 25 januari 1944 ook: 'Nog altijd
weet men niet, wat er met de gedeporteerde joden in Polen gebeurt.'

Veel historici, onder wie Loe de Jong, hebben dan ook geconcludeerd dat 'weten'
in dit geval een ingewikkeld begrip is. Er was informatie voorhanden, maar die
werd gewantrouwd. En dat was niet zo vreemd. De holocaust was een volstrekt
novum, massamoord in gaskamers was onvoorstelbaar. De gruwelverhalen uit Polen
leken bovendien verdacht veel op de Engelse leugenpropaganda uit de Eerste
Wereldoorlog. Daarbij kwam dat gewone Nederlanders tijdens de bezetting in een
mist van mythen en geruchten leefden; allerlei wilde verhalen deden de ronde en
niets kon worden geverifieerd. En dan: wie wil nu zulk kwaad onder ogen zien

Allemaal onzin, zegt Ies Vuijsje in zijn vorige week gepubliceerde boek Tegen
beter weten in. Sterker nog: De Jong wist dat het onzin was en heeft zijn
bronnen gemanipuleerd om ons een rad voor ogen te draaien. Dagboeken, zei
Vuijsje tegen actualiteitenrubriek Twee Vandaag, tonen aan dat veel Nederlanders
de berichten over de holocaust wel degelijk geloofden. Maar daar hebben de
historici nooit oog voor gehad.

Boude beweringen, die Vuijsje in zijn boek echter geenszins waarmaakt. Wat De
Jongs vermeende 'manipulaties' betreft kunnen we kort zijn. Vuijsjes betoog op
dit punt is een gênant staaltje spijkers op laag water zoeken. Zijn ellenlange
opsomming van feiten en citaten die De Jong niet noemt, bewijst geenszins dat
diens beeld wezenlijk incorrect is, laat staan manipulatief.

Het grootste gedeelte van het boek bestaat uit uitgebreide citaten van min of
meer nauwkeurige berichten over de holocaust. Interessant, en de vrucht van veel
tijdrovend onderzoek, maar geen bewijs dat er aan die berichten geloof werd
gehecht. Bovendien gaat Vuijsje eenzijdig te werk. Zo citeert hij pagina's lang
het hierboven genoemde dagboek van Philip Mechanicus, maar niet die ene cruciale
frase uit februari 1944. Wie zo makkelijk anderen van eenzijdig citeren beticht,
mag wel iets zorgvuldiger te werk gaan.

Nog vreemder is dat Vuijsje uiteindelijk helemaal niet concludeert dat iedereen
de waarheid over de holocaust kende. Integendeel: 'Men kende de realiteit en
ontkende haar', schrijft hij; 'men wilde het niet weten en men wilde het niet
geloven.' Precies de mening van De Jong, die sprak van 'het niet-weten, beter
eigenlijk: het niet willen-weten'.

Vuijsje betwist niet het ongeloof ten aanzien van de holocaust, maar de redenen
daarachter. Het ongeloof was volgens hem geen verdringing van een gruwelijke
waarheid, maar een bewuste keuze om verantwoordelijkheid te ontlopen. Omdat de
omstanders van de holocaust geen actie wilden ondernemen, besloten zij de
berichten te ontkennen. Men ontkende 'tegen beter weten in', want dat kwam beter
uit. Behalve natuurlijk de joden, zegt hij; zij ontkenden omdat zij de waarheid
niet aankonden. Waarom dat niet ook voor niet-joden zou kunnen gelden, blijft
onduidelijk.

Hoewel ik mij bij een bewuste keuze om iets niet te geloven weinig kan
voorstellen, kan het natuurlijk best zijn dat gewone Nederlanders het nieuws
over de holocaust wantrouwden omdat ze geen zin hadden om over joden na te
denken. Het zou net zo goed kunnen dat ze het nieuws wantrouwden omdat het zo
onvoorstelbaar en gruwelijk was. Daarover is een interessante discussie te
voeren. Maar niet met een zo eenzijdig en zelfgenoegzaam boek als dit.

Bart van der Boom

Ies Vuijsje: Tegen beter weten in - Zelfbedrog en ontkenning in de Nederlandse
geschiedschrijving over de jodenvervolgingAugustus237 pagina's? 18,90ISBN 90 457
0066 2Augustus237 pagina's? 18,90ISBN 90 457 0066 2

LOAD-DATE: April 28, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              108 of 148 DOCUMENTS



                                 de Volkskrant

                                 April 26, 2006
                                    woensdag

SECTION: Forum; Pg. 11

LENGTH: 485 woorden


Je kunt het als moeder, of aanstaande moeder moeilijk goed doen (Binnenland, 21
april). Eerst vertelt de zwangerschapsmafia wat allemaal wel, en vooral wat niet
is geboden  tijdens de zwangerschap.

Zodra je met de opgedrongen thuisbevalling - vooral zonder verdovende medicatie
- een kind ter wereld hebt gebracht, word je opgewacht door de
borstvoedingsmafia. Vervolgens roert de opvoedingsmafia zich middels allerlei
alarmerende berichten in de media. Je vraagt je af hoe in godsnaam, zonder al
deze wetenschap, al eeuwenlang gezonde kinderen worden geboren en grootgebracht.

Veel (aanstaande) moeders raken juist gestrest niet te kunnen voldoen aan
hetgeen bovengenoemde mafioso hen opleggen. Mij komt voor dat de slechtste
(aanstaande) moeder de 'ongelukkige moeder' is. Is daar al onderzoek naar gedaan

Amstelveen Olga Meijer

Maar al te vaak wordt er in de media een vertekend beeld geschetst van mensen
van gereformeerde gezindte. Tot voor enkele jaren deed uw krant volop daaraan
mee. De laatste tijd is daarin een kentering gekomen (Binnenland, 19 april).

De positie van de vrouw schijnt u nog steeds een steen des aanstoots te zijn. Er
werken niettemin  in onze kerkelijke gezindte steeds meer vrouwen buitenshuis,
om de eenvoudige reden dat het tegenwoordig vrijwel onmogelijk is een gezin van
een enkel inkomen te onderhouden.

Wij hechten er veel waarde aan ons geloof vorm te geven vanuit de grondslagen
van Gods woord. Wij willen ons inderdaad niet aan de buitenwereld opdringen,
maar de deuren van Gods huis staan iedere zondag open. Dommer of slechter wordt
u er niet van.

In tegenstelling tot wat in het artikel wordt beweerd, is onze auto trouwens
donkergroen. De vorige was wit.

Dedemsvaart Helmut en Helena Kroon

Het kabinet is er uit en de CDA- fractie tevreden. Zojuist heb ik mijn
jaarafrekening gasgebruik ontvangen.

Alleen al de BTW is hoger dan de schamele 56 euro die ik mag terug verwachten.
Dat de ziektekostenpremie is meegevallen, rekent dit kabinet als extra uitgave
en ze zijn zo soepel de door hun berekende vergoeding niet terug te vragen. Deze
twee fictieve bedragen bij elkaar opgeteld is al de helft van het zoet. Ik
hunker naar de rest.

Heerhugowaard D. Schaap

'De elite wil de politieke macht van de Oranjes inperken' (Voorpagina, 22 april)
en in het redactioneel commentaar (Forum, 24 april) wordt dit alleszins
begrijpelijk genoemd.

Deze invloedrijkste Nederlanders mogen achter de schermen veel macht hebben,
gelukkig is Nederland nog altijd een democratie.

De meeste gewone Nederlanders zijn nog steeds voor een koningshuis in de huidige
vorm. Het lijkt mij terecht dat wij allemaal meebeslissen over hun toekomst  -
niet alleen deze elite.

Amsterdam Josien Wolterbeek

Nu is vastgesteld dat de Wet op de Identificatieplicht in het geheel niet
voldoet, moet deze terstond worden ingetrokken en het geïnde geld plus interest
gerestitueerd (Voorpagina, 22 april).

Nieuw-Vennep Hugo de Vries

LOAD-DATE: April 26, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              109 of 148 DOCUMENTS



                                 de Volkskrant

                                 April 24, 2006
                                    maandag

Niets ontsnapt aan de invloed van modernisme

BYLINE: Jeroen Junte

SECTION: Kunst; Pg. 10

LENGTH: 891 woorden


Vruchtbare akkers die zijn veranderd in met bloed besmeurde loopgraven.
Politieke en financiële chaos die het dagelijks leven in de steden
destabiliseert. Miljoenen mensenlevens die zijn weggevaagd door de Spaanse
griep. De wereld is er niet best aan toe vlak na de Eerste Wereldoorlog in 1918.

Maar er is hoop. Een nieuwe betere tijd zal aanbreken, met een nieuwe betere
mens. Een tijd die wordt gevormd door een nieuwe artistieke voorhoede die kunst
midden in het dagelijks leven wil plaatsen. Een tijd ook waarin de mens zich zal
verheffen dankzij moderne technologieën als luchtvaart en baanbrekende
wetenschappen als psycho-analyse. Weg met de verstikkende tradities dus, en leve
de vooruitgang. De naam van deze utopische kunststroming: het modernisme.

Dit is de even simplistische als doeltreffende verklaring voor het ontstaan van
het modernisme die de grote overzichtsexpositie Modernism in het Victoria &
Albert Museum in Londen geeft. Simplistisch, omdat het modernisme in
werkelijkheid veel pluriformer is dan hier wordt voorgesteld. Zo gaapt er een
diepe kloof tussen de filosofische en socialistische opvatting van het Duitse
kunstenaarscollectief Bauhaus en het Italiaanse futurisme, dat een sterk
anti-intellectuele en nationalistische inslag heeft.

Maar toch doeltreffend, want het modernisme is ondanks alle regionale
verschillen een kosmopolitische stroming. Een betere toekomst voor iederéén, dat
was immers de inzet. En de opkomst van massacommunicatie via radio en telefoon
maakte de uitwisseling van derdelijke utopische ideeën eenvoudiger dan ooit.
Geen wonder dus dat het modernisme de eerste kunststroming was die vergezeld
ging van zoveel pakkende soundbites . 'Een huis is een machine om in te wonen',
roept de architect Le Corbusier vanaf de muren van het Victoria & Albert Museum
- voor de ware modernist was de machine het symbool voor vooruitgang.

De maakbare samenleving, tegenwoordig weten we wel beter. Maar tot diep in de
20ste eeuw was dit optimistische vooruitgangsgeloof onaantastbaar. Van
woonwijken als De Bijlmer tot het functionele design van de Hema, ze hebben hun
wortels in het modernisme. En zelfs nu zijn we er nog niet vanaf; denk alleen al
aan een term als postmodernisme, waarmee de hedendaagse expressieve architectuur
wordt aangeduid.

De tentoonstelling Modernism wil dit historische belang aantonen door alle
kunstdisciplines aan bod te laten komen die ook maar enigszins zijn beïnvloed
door modernisme. En dat zijn er nogal wat: van fotografie en mode tot film en
theater. De enige beperking is de tijdsperiode die wordt belicht, van 1914 tot
het begin van de Tweede Wereldoorlog. Maar dan zijn de bevlogen ideeën al
verwaterd tot een ingetogen ontwerpstijl van een nieuwe generatie
massaproducten.

De nadruk ligt, uiteraard, op architectuur. Het huis was immers de basis voor
een betere toekomst. Een pronkstuk op deze expositie is een originele
Frankfurter Küche, de eerste keuken voor massaproductie. Opvallend: de moderne
keuken is weliswaar groter en luxer maar aan de indeling is niets meer veranderd
- al in 1927 stond het aanrecht met wasbak al centraal, met daaronder
ladenkasten en een afvalemmer, en daarnaast het fornuis.

Ook bijzonder zijn de schetsen en maquettes van Citrohan , een visionair ontwerp
voor een seriematig woonhuis van Le Corbusier uit 1922. Dit 'nieuwe' huis had
ramen over de gehele lengte van de muur en open ruimtes ononderbroken door
dragende muren, mogelijk gemaakt door nieuwe bouwtechnieken met beton.

Minstens zo groot was de invloed van het modernisme op vormgeving. Kunst moest
dienstbaar zijn aan een betere samenleving, wat resulteerde in fraaie nieuwe
producten, zoals de originele, geometrische typografie van De Stijl of een
revolutionaire theeservies met een abstracte decoratie van Nikolai Seutin. Ook
de 'nieuwe' schilderkunst moest immers rationeel zijn, zonder overbodige
versieringen of afleidend kleurgebruik. Deze drang tot originaliteit inspireerde
Theo van Doesburg en constructivisten als Seutin tot hun abstracte doeken.

Maar het meest interessant is de nieuwe lichaamscultuur die op deze expositie
wordt verkend. Want, zo blijkt, het is geen toeval dat rond de Eerste
Wereldoorlog ook nudisme en make up in zwang raken. En met wat suggestieve
foto's is ook het verband tussen de bewegingsleer van Bess Mensendieck en de
hedendaagse fitness-rage zo gelegd. Het lichaam is een machine - het zou niet
hebben misstaan als soundbite op de muur van het Londense museum.

Zo veelomvattend als de invloed van het modernisme wordt geduid, zo weinig
ruimte is er voor kritiek. Zo waren de gebouwen van Le Corbusier even
baanbrekend als onpraktisch: wie wil er nou wonen in een machine Maar al te vaak
waren modernisten zo verblind door de verheerlijking van technologie en
wetenschap dat ze juist de wensen van de gewone man over het hoofd zagen. Het is
ook geen toeval dat veel ideeën van het modernisme in de jaren dertig
aansluiting vonden bij het nationaal-socialisme en het communisme.

Maar ook daaraan worden geen woorden vuil gemaakt op deze expositie - voor zo'n
brute afrekening met het alomtegenwoordige modernisme is het blijkbaar nog te
vroeg.

Jeroen Junte

J.J.P. Oud: Giso 404 piano lamp, 1928.

Fernand Léger: Monteur, 1920.

Alexander Rodchenko: Ontwerp voor werkkleding, 1922.

Charlotte Perriand: Halsketting,1927.

Nikolai Suetin: Kop en schotel, 1923.

LOAD-DATE: April 24, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              110 of 148 DOCUMENTS



                                 de Volkskrant

                                 April 20, 2006
                                   donderdag

De mythe ontrafeld

BYLINE: Bart Jungmann

SECTION: Voorkant; Pg. 13

LENGTH: 1740 woorden


Wat wisten Nederlanders in de Tweede Wereldoorlog van het lot dat wachtte in de
concentratiekampen Niet veel, luidt de opvatting. In zijn vandaag verschijnende
boek Tegen beter weten in rekent Ies Vuijsje daarmee af. Door Bart Jungmann

'De waarheid is soms onaangenaam en pijnlijk, toch moet de boodschapper zijn
plicht doen', schrijft Ies Vuijsje in de inleiding van zijn boek Tegen beter
weten in. De boodschapper weet het zelf als geen ander. De waarheid over de
vervolging van de joden in de Tweede Wereldoorlog was soms zo onaangenaam dat
hij haar weleens in de open haard heeft willen gooien. 'Moet je dit wel willen
opschrijven Het was soms zo pijnlijk.'

Tegen beter weten in -dat is ook de waarheid van zijn (joodse) familie. Ies
(Isaac) Vuijsje wil weinig over zichzelf kwijt, en als dat onverhoeds toch een
keer gebeurt, vraagt hij met enige klem het niet op te schrijven. Wat we wel van
de boodschapper mogen weten: hij is negen maanden na de oorlog geboren uit
ouders die de Tweede Wereldoorlog als onderduikers hebben overleefd.

In andere takken van het geslacht Vuijsje (met name de neven Bert en Herman) is
de publicatiedrift altijd groot geweest. Ies Vuijsje verdiende zijn geld in de
telecommunicatie en informatica. Met Tegen beter weten in schreef hij zijn
eerste boek en je mag hem gerust een amateur-historicus noemen. Maar wel onder
de voorwaarde dat het niet diskwalificerend is bedoeld. 'Er zijn criteria voor
historisch werk, en daaraan voldoe ik.'

Vuijsje was trouwens niet eens van plan historisch onderzoek te verrichten naar
de 'mythe van het niet-weten' toen hij zich in 1997 meldde bij het Nederlands
Instituut voor Oorlogsdocumentatie (NIOD). Hij zocht antwoord op de vraag wat
door de hoofden van joden speelde in de oorlogsjaren. 'Wat moesten joodse
overlevenden, onder wie mijn ouders, psychisch doorstaan' Daarover werd thuis
niet gesproken. 'Een stilzwijgend taboe. Ik heb er later mijn moeder nog eens
expliciet naar gevraagd, maar ze wilde er geen antwoord op geven.'

Die zoektocht liep stuk op een schokkende ontdekking. De opvatting dat
Nederlanders geen idee hadden -of konden hebben- van het lot dat wachtte in de
concentratiekampen, zoals vastgelegd in overlevering en geschiedschrijving,
bleek nergens op gestoeld. Ies Vuijsje stelde vast dat daarover in 1942 al op
grote schaal gewag was gemaakt.

In een beroemd geworden formulering had de vorig jaar overleden historicus Loe
de Jong, directeur van het voormalige Rijksinstituut voor Oorlogsdocumentatie,
geschreven dat die berichtgeving over genocide 'niet frequent was, niet
regelmatig en niet vrij van innerlijke tegenspraak'. Vuijsje sloeg er alle
dagboeken, manifesten, kranten en weekbladen uit het tweede oorlogsjaar op na en
zijn conclusie luidt: 'Wel frequent, wel regelmatig en vrij van innerlijke
tegenspraak.' Het bracht hem danig van zijn stuk. 'Ik heb ook altijd in de
veronderstelling geleefd dat men het niet wist en al die jaren is die mythe
nooit aan de kaak is gesteld.'

Maar dat is toch wel gebeurd, door oud-hoogleraar Schöffer bijvoorbeeld

'Hij heeft De Jong er halverwege de jaren zestig een brief over geschreven en De
Jong citeert die brief ook in zijn geschiedschrijving, maar hij heeft zich er
niet door op andere gedachten laten brengen. Ook anderen, zoals oud-verzetsman
Piet Meerburg, hebben verklaard dat ze al snel wisten wat de Duitsers van plan
waren. De Jong heeft de mythe welbewust in stand gehouden. Toen ik hierover
contact zocht met Piet Meerburg zei hij: je komt als geroepen.'

Wat bedoelt u eigenlijk met die mythe

'In de oorlog werd de realiteit van de massamoorden door velen ontkend, hoewel
ze wel degelijk over de informatie beschikten. Die ontkenning werd gevoed door
machteloosheid en gebrek aan weerbaarheid. Voor de joodse slachtoffers kwam daar
natuurlijk ook angst bij. Ze maakten zichzelf wijs dat het wel zou meevallen,
dat ze naar een werkkamp werden gestuurd.

'Voor de niet-joden was het een excuus om hun lijdzaamheid te verklaren. Ze
wisten zogenaamd niet waar de joden naartoe werden gedeporteerd. Het is ook wel
een verschil of je hebt toegekeken hoe medeburgers werden afgevoerd naar een
werkkamp, of dat ze naar de slachtbank weden geleid.

'Iedereen werd door die mythe ontlast. Niet alleen de gewone burgers, maar ook
de collaborateurs, ook de ambtenaren die aan de deportaties hadden meegewerkt,
ook de regering die niet tijdig alarm had geslagen en ook de Joodse Raad die
zich alleen maar had bekommerd om een kleine elite.'

De belangrijkste historische geschriften over de jodenvervolging sloten volgens
Vuijsje daarbij naadloos aan. Abel Herzberg deed het in 1950 in Kroniek der
Jodenvervolging, Jacques Presser deed het vijftien jaar later in Ondergang en
Loe de Jong deed het in Het Koninkrijk der Nederlanden in de Tweede
Wereldoorlog.

Over De Jong oordeelt Vuijsje het hardst. Bij de andere twee kon sprake zijn
geweest van een onbewust proces van verdringing omdat zij de bezetting aan den
lijve hadden meegemaakt. Maar De Jong, uitgeweken naar Londen, wilde het
welbewust niet weten. Hij was goed geïnformeerd over de jodenvervolging, volgens
Vuijsje, maar heeft nooit geprobeerd de regering te doordringen van de ernst.

Bladzijde 209: 'De Jong had in Londen kunnen proberen de regering tot een
actievere opstelling te bewegen. Hij was goed op de hoogte van de situatie van
de joden in Nederland én van de berichten over de uitroeiing, maar hij ondernam
niets. Zijn schuldgevoelens daarover zijn waarschijnlijk van grote invloed
geweest op de wijze waarop hij de jodenvervolging beschreef.'

Vuijsje geeft talloze voorbeelden die volgens hem glashelder aantonen dat De
Jong zijn materiaal gemanipuleerd heeft. 'Als wetenschapsman had hij de taak om
aan waarheidsvinding te doen. Daarin heeft hij gefaald.'

Hoewel deze boodschap ondubbelzinnig is, denkt Ies Vuijsje zich zo strikt
mogelijk aan de feiten te hebben gehouden. 'Elke keer als de emoties opspeelden,
ben ik zo snel mogelijk teruggegaan naar de feiten en heb de vraag gesteld: hoe
zijn we omgegaan met de werkelijkheid Ik heb niet meer willen doen dan een basis
leggen voor nadere beschouwing, bijvoorbeeld over de vraag hoe je geschiedenis
schrijft, door wie je dat laat doen. Was Loe de Jong wel in staat te kiezen
tussen waarheid en juistheid'

Waarom hebt u De Jong niet tijdig van uw bevindingen op de hoogte gesteld

'Hij was de laatste jaren al niet goed meer, dus dat had geen zin gehad.
Bovendien zei Piet Meerburg me: als je dat doet, heb je zijn dood op je geweten.
Bij alle verwijten die je hem kunt maken, moet je meteen beseffen dat De Jong
behoorlijk getraumatiseerd uit de oorlog is gekomen. Zijn ouders zijn in de
oorlog overleden, zijn tweelingbroer ook.

'Dit boek gaat over hoe we omspringen met de waarheid. De Tweede Wereldoorlog
mag lang geleden afgelopen zijn, de oorlog om de waarheid is dat nooit. Ik wil
niet al te pathetisch klinken, maar dat is wel mijn drijfveer: dat we straks op
4 mei niet alleen gedenken, maar dat we onszelf bepaalde vragen stellen,
bijvoorbeeld hoe wij zouden handelen in bepaalde situaties.

'Willen we iets leren uit de geschiedenis, dan moeten we op zoek naar de
waarheid. Als we dat verzuimen, zijn we niet in staat het beter te doen.'

Waar de geschiedschrijving tekortschootIes Vuijsje haalt op bladzijde 129 van
zijn boek Tegen beter weten in het relaas aan van dr. G. Borchardt, een Duitse
immigrant die joodse kennissen had gewaarschuwd voor de verschrikkingen in de
concentratiekampen, nog voor de deportaties begonnen waren. Ook Loe de Jong
schrijft over Borchardt in Het Koninkrijk der Nederlanden in de Tweede
Wereldoorlog, zich baserend op een getuigenis van Borchardt na afloop van de
oorlog in een onderzoek naar het handelen van de Joodse Raad. Maar uit het
citaat van De Jong valt slechts op te maken dat Borchardt sprak over het lot van
de joden in Oost-Europa. Vuijsje citeert de volledige verklaring die Borchardt
tegenover de politie aflegde. Als Borchardt verwijst naar informatie van een
Duitse anti-nazi, blijkt hij wel degelijk expliciet te hebben gesproken over
Nederlandse joden. Letterlijk zei Borchardt: 'Hij deelde daarbij mee dat hij
zeker wist dat deportatie en uitmoording ook voor de Nederlandse joden op het
programma stonden.' Het kan niet anders of Loe de Jong heeft die mededeling
bewust weggelaten. Vuijsje: 'Het is het belangrijkste deel van de verklaring en
des te opvallender is dat hij zowel de zin ervoor als de zin erna wel volledig
aanhaalt.' Op 3 augustus 1942 publiceerde het illegale blad De Waarheid een
manifest van de verzetsman Gerrit van der Veen, die politiemensen en
spoorwegpersoneel opriep niet mee te werken aan opsporing en deportatie van
joden. De historici Presser en De Jong verwijzen beiden naar dat manifest, maar
doen dat volgens Vuijsje onvolledig, en verzuimen de kern van het pamflet te
citeren.  'Van der Veen waarschuwt letterlijk voor de massamoord die de joden te
wachten staat in Duitsland. Hij herhaalt die boodschap zelfs een paar keer en
roept de ambtenaren op hun vervolgde landgenoten van de dood te redden. Maar
Presser en De Jong hebben de termen vernietiging, uitroeiing en massamoord
vermeden. Daarmee bevestigen zij het beeld dat niemand een idee had wat het doel
was van de deportaties, namelijk de Endlösung.'

JodenvervolgingEén jaar na de inval registreerde de Duitse bezetter 140 duizend
inwoners van Nederland als Volljuden, daarmee behorend tot het te vernietigen
ras. Zij werden in mei 1942 gedwongen in het openbaar de zogenoemde jodenster te
dragen. Dat jaar was begonnen met de Wannsee-conferentie in Berlijn, waar de
nazi's besloten tot de Endlösung, de definitieve oplossing van het 'joodse
vraagstuk'. Vanuit alle bezette landen zouden joodse burgers naar
concentratiekampen worden afgevoerd om te worden gedood door vergassing. In
Nederland doken naar schatting 25duizend joden onder, van wie ruim eenderde
later werd opgepakt. Drieduizend joden vluchtten naar een veilig buitenland. En
door tussenkomst van de Joodse Raad, een door de bezetter geïnstalleerd
instituut, bleven ruim 17duizend joodse medeburgers voorlopig gevrijwaard van de
gaskamers.  Uiteindelijk kon de overgrote meerderheid zich niet onttrekken aan
het noodlot en werden 107duizend joden gedeporteerd naar de concentratiekampen.
Van hen overleefden slechts vijfduizend de oorlog.

Bezoekers bekijken een bloemstuk op een monument in Kamp Westerbork dat
herinnert aan de jodentransporten in de Tweede Wereldoorlog.

Ies Vuijsje

LOAD-DATE: April 20, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              111 of 148 DOCUMENTS



                                 de Volkskrant

                                 April 14, 2006

Italië aan de Theems

SECTION: Cicero; Pg. 26-27

LENGTH: 1192 woorden


De constructie is prachtig. Daar is de groei van de koninklijke macht en
grootheid, zichtbaar in een steeds groter en kostbaarder kunstcollectie, en daar
is na de onthoofding van de koning de schaamteloze verkoop van alle
kunstbezittingen, de uitverkoop van het koningschap. Karel I ging - heel waardig
- op 30 januari 1649 naar het schavot. Hij was vanaf 1625 koning van Engeland
geweest. Hij was de tweede zoon van Jacobus I - de man naar wie de King James
Bible is genoemd -, zijn oudste broer, Henry, stierf jong, niet te jong om al
aan een kunstcollectie te werken en de historici de gedachte na te laten dat de
geschiedenis onder hem anders gelopen zou zijn dan onder de onwrikbare en
hoogmoedige Karel.

Met de terugkeer in Engeland van Karel II in 1660 begon een dubbele restauratie,
die van het koningschap en die van de kunstverzamelingen. Een belangrijke
bijdrage leverden de Zeven Provinciën: zij schonken de nieuwe koning een grote
collectie Italiaanse schilderkunst en klassieke beelden, ter waarde van
tachtigduizend gulden. Ook de restauratie van afzonderlijke kunstwerken - zij
waren bij de uitverkoop schandelijk behandeld - begon. Nog geen vijftien jaar na
de dood van Karel II brandde in 1698 Whitehall af, en veel kunst ging verloren.
Het verhaal begint bij bijna niets en eindigt ook weer in het niets. Er lijkt
geen onjuister aforisme dan Ars longa, vita brevis.

Het kan verwonderlijk zijn dat de Nederlanden Italiaanse en klassieke werken
gaven - de schilderkunst was hier toch op haar hoogtepunt. Maar aan de hoven
gold nog altijd de Italiaanse kunst als de hoogste. De collectie van Karel I was
van een ongelooflijke Italiaanse rijkdom. Wie nu nog altijd groot zijn, golden
toen ook als de topschilders. Het kan wellicht ook verwonderlijk zijn dat de
Nederlanden kunstwerken gaven. De gift was een erkenning van de grootheid van de
koninklijke macht. Alle kunst in de paleizen en in de portrettengalerijen waar
alle groten der aarde aanwezig waren, bevestigde die macht.

Met de binnenkomst van de Italiaanse kunst kwam ook veel katholieke religieuze
kunst binnen. Dat leidde in het protestantse Engeland (waar altijd puriteinen de
wereld kaal en streng wilden maken) tot moeilijkheden. (De vrouw van Karel I was
een Franse katholieke prinses, die haar eigen huiskapel had, ook dat nog.)

De enige twee Nederlandse schilders die in het kunstleven van Karel I een rol
speelden, waren Rubens (die de schitterende plafondschilderingen voor Banqueting
House maakte) en vooral Anthonie van Dijk, die in zijn portretten Karel I naar
de hoogste waardigheid schilderde, met een nog altijd ongeëvenaard meesterschap.
(Het ruiterportret nu in de National Gallery!)

Er zijn in het kunstleven van Karel I twee beslissende gebeurtenissen.
Allereerst zijn bezoek aaan het Spaanse hof van Philips IV; hij was toen nog
kroonprins. De grandeur van de koninklijke kunstverzamelingen ontdekte hij daar.
Hij kwam met politieke oogmerken - een eventueel huwelijk met de dochter van
Philips -, hij vertrok met een visioen van een eigen grote en groots gehuisveste
kunstverzameling in het hoofd.

De tweede gebeurtenis was de aankoop van de verzameling van het Huis Gonzaga in
Mantua, dat failliet was gegaan. Het gaat hier om een van de grootste
kunstaankopen van de 17de eeuw. Een hele cultuur aan topstukken werd naar
Engeland gebracht. Italië aan de Theems.

De opbouw van de collectie, tezamen met de vergroting van de macht, wordt door
de jonge Engelse historicus Jerry Brotton in het eerste deel van zijn wat scheef
getitelde The Sale of the Late King's Goods met bewonderenswaardige detaillering
verteld. Een ontstaansgeschiedenis zonder weerga, een briljant overzicht van de
kunsthandel in het Europa van de 17de eeuw - niet minder. En dat in een fraaie
verbinding van politieke- en kunstgeschiedenis.

Op bladzijde 209 verliest Karel I zijn hoofd. Een pagina verder begint het
tweede deel, dat van de ontmanteling van de koninklijke verzamelingen. Zeker de
eerste hoofdstukken daarvan zijn adembenemend van barbaarsheid. Vier Londenaars,
met de beschaving van winkeliers, maken de schatting op. De tocht van de vier
door de paleizen (verlaten heiligdommen), steeds dieper, steeds dichter naar de
privéruimtes (de vier worden geconfronteerd met het allergrootste in de kunst),
is werkelijk superieur beschreven, met een bewonderenswaardige feitenkennis. Aan
het eind van de tocht kennen we de collectie volkomen. Er moet veel geroofd
zijn, nog meer beschadigd.

De verkoop - koninklijke kunst en blijken van koninklijke macht kwamen ineens in
handen van burgers - bracht zo'n 35duizend pond op. (Dat was het prijskaartje
gehangen aan de monarchie, schrijft Brotton.) Het bedrag was te klein voor de
beoogde politieke en humanitaire doelen. Sommige door de burgeroorlog zwaar
gedupeerden kregen een kunstwerk als vergoeding. In elk geval: met de collectie
was het koningschap ontbonden. Een zeer elitaire kunst was voor het volk. De
precieze samenstelling van de collecties danken wij aan de Nederlandse
'conservator' van Karels verzameling - hij beschreef de collectie - en aan het
rapport van de vier 'winkeliers'. Als het om geld gaat, zijn ook de barbaren
precies.

Even ongewoon snel als de politieke toestand zich herstelde - er ligt maar elf
jaar tussen de onthoofding van Karel I en de terugkeer van diens zoon - keerde
ook de kunst naar haar vroegere elitaire toestand terug. (Als voorbeeld voor de
koning en ook als navolging van hem had ook de adel verzameld, wat tot
indrukwekkende collecties leidde. Enkele Lords hadden een veel geraffineerdere
smaak dan de twee Karels, bij wie de bezitsdrift toch meestal groter was dan de
liefde voor de kunst.) Wie verzamelt, heeft veel onzekers te verbergen, las ik
onlangs. Onzeker waren de twee koningen niet, maar zij streefden mede door de
kunst wel naar een steeds grotere zekerheid voor hun macht.

Wat zich bij de beeldenstorm en de verkoop van de koninklijke kunst afspeelde,
doet even denken aan wat later koningen en adel (en hun bezittingen) bij de
Franse revolutie zou overkomen. Zoals Brotton schrijft: 'Voor de eerste keer in
de Engelse geschiedenis begon het gewone volk bezit te nemen van de goederen van
hun koning, ze bewogen zich door paleizen, ontworpen om hen buiten te sluiten en
het ontzag en de wonderkracht te versterken die centraal staan in de macht en de
mystiek van de monarchie.' De vier bewogen zich ongegeneerd door de 'tempel' en
raakten alles aan wat heilig was. Om er daarna de barbaarse daad van financiële
waarde aan toe te kennen,

Het verhaal over Karel I en zijn kunst is werkelijk meesterlijk, naar toon, naar
volledigheid, naar feitenkennis, naar verstrengeling van politieke, religieuze
en artistieke machten. Het verhaal is de geschiedenis van de bovenlaag. Even,
bij de plundering, schrijft de onderlaag geschiedenis. Maar ze verdwijnt weer
snel in de onzichtbaarheid. Misschien het grootste kunststuk uit dit hoofdstuk
van de Engelse geschiedenis.

Jerry Brotton: The Sale of the Late King's Goods - Charles I and His Art
CollectionMacMillan, import Nilsson & Lamm 418 pagina's? 42,95ISBN 1 4050 4152
8MacMillan, import Nilsson & Lamm 418 pagina's? 42,95ISBN 1 4050 4152 8

LOAD-DATE: April 14, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              112 of 148 DOCUMENTS



                                 de Volkskrant

                                 April 14, 2006
                                    vrijdag

Wachtgeld wethouders  ter discussie in gemeenten

BYLINE: Marcel van Lieshout

SECTION: Voorpagina; Pg. 1

LENGTH: 445 woorden

DATELINE: AMSTERDAM


Ex-wethouders moeten worden gestimuleerd snel op zoek te gaan naar een nieuwe
functie. Gemeenten zouden voor deze bestuurders een actief outplacement- en
reïntegratiebeleid moeten voeren. De kosten van dat beleid worden terugverdiend,
doordat minder hoeft worden uitgegeven aan wachtgeld.

Met dit voorstel wil de afdeling-Heiloo van de PvdA een partijdiscussie op gang
brengen over de volgens haar veel te riante wachtgeldregeling voor wethouders.
'Juist in een tijd waarin alle WW-regels voor gewone burgers zijn aangescherpt,
past het niet deze politieke ambtsdragers buiten schot te laten', vindt
fractievoorzitter Hil Peperkamp van de PvdA in Heiloo.

Ook in andere gemeenten, waaronder Vlissingen en Tilburg, zijn initiatieven
ontplooid om de wachtgeldregeling ter discussie te stellen. De SP in Vlissingen
wilde eigenlijk een sollicitatieplicht invoeren voor ex-wethouders, maar daartoe
is een lokale overheid niet bevoegd. Toch gaat ook Vlissingen, waar twee van de
vier wethouders niet in het college terugkeren, maatregelen nemen om te bereiken
dat ex-wethouders sneller betaald werk aanvaarden.

Met plaatselijke en regionale initiatieven wordt 'een signaal' aan Den Haag
afgegeven om ernst te maken met de aanpassingen van de wachtgeldregelingen voor
politieke ambtsdragers, vindt Peperkamp van de PvdA-Heiloo. Het kabinet heeft
begin dit jaar voorstellen gedaan voor een minder royale regeling (inclusief
sollicitatieplicht), maar de Kamer moet zich daar nog over uitspreken.

Jan Mulder, vertrekkend wethouder van Noordoostpolder en voorzitter van de
commissie Rechtspositie Wethouders en Raadsleden van de Vereniging van
Nederlandse Gemeenten (VNG), waarschuwt voor het aanwakkeren van
'onderbuikgevoelens'. 'Ik ben er natuurlijk voor dat de capaciteiten van
ex-bestuurders worden benut, maar zo goudgerand is de wachtgeldregeling heus
niet. Vroeger was het een pre om ervaring te hebben in het politieke circuit,
tegenwoordig ligt dat absoluut anders.'

Mulder erkent dat onderdelen van de regeling veranderd kunnen worden. Wethouders
die niet terugkeren, ontvangen bij werkloosheid het eerste jaar 80 procent van
hun laatste inkomen. Als ze lager betaald werk aanvaarden, krijgen ze het
verschil aangevuld. Afhankelijk van het aantal dienstjaren hebben ze daarna
recht op maximaal zes jaar 70 procent wachtgeld. Wethouders die stoppen als ze
50 of ouder zijn en tien jaar wethouder zijn geweest, krijgen tot hun 65ste
wachtgeld.

'Aan dat laatste kan wat veranderd worden, maar laten we voorzichtig zijn met de
aantasting van de rechtspositie', zegt Mulder. 'De regeling is er niet voor
niets. Als wethouder heb je een ongewis bestaan. Er kleven risico's aan de
baan.'

LOAD-DATE: April 14, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              113 of 148 DOCUMENTS



                                 de Volkskrant

                                 April 13, 2006
                                   donderdag

Dropmoment (3)

BYLINE: Toine Heijmans

SECTION: Voorkant; Pg. 13

LENGTH: 353 woorden


Elke maand verkent de Volkskrant een plek in de samenleving van binnenuit. Nu:
de aanloop naar Koninginnedag.

Uitstekend nieuws voor Oscar Meijer, die de koningin en haar zestien
koninklijk-huisgenoten zoute drop gaat aanbieden tijdens de verjaardagstocht in
Almere. Maar eerst de andere feitelijkheden.

Woensdagmiddag was de pers uitgenodigd voor een briefing in het provinciehuis
van Flevoland. Het was druk. De grote kranten waren er, de lokale media, wat
fotografen en twee cameraploegen. Achter een tafel zaten naast de commissaris
van de koningin een vrolijke Annemarie Jorritsma, die een aantal journalisten
nog kende uit de tijd dat ze minister was, en een blakende Ype Dijkstra,
burgemeester met een lintje op zijn revers.

Ze liepen het programma na. Zeewolde kiest voor traditie met touwtrekken,
tobbedansen en donderbal. Almere gaat op de jeugdige toer. De kraamkamer van
Nederland (nergens zoveel kinderen) biedt ICT en graffiti.

Vervolgens konden de journalisten vragen stellen. Het Reformatorisch Dagblad
wilde weten of prinses Amalia komt (nee), De Telegraaf vroeg hoeveel mensen er
verwacht worden (enige tienduizenden), NRC Handelsblad vroeg naar de
Koninginnedag-structuur van Almere (die krijgt een impuls) en het AD vroeg
streng door op ongenoegen over de kosten van het feest (korzelig ontkend).

De Volkskrant ten slotte vroeg naar het dropmoment. U weet: Oscar Meijer biedt
Beatrix al negentien jaar drop aan vanuit zijn toeschouwerspositie, en krijgt
daarop positieve reacties van de familie. Is er plaats in het programma voor
zijn geste Annemarie Jorritsma keek eerst niet-begrijpend, ze had, zei ze later,
de krantenstukjes niet gelezen. Maar achter in de zaal stond Marianne Matser en
die kende het fenomeen wel. De dropman had zich al gemeld, vertelde ze zelfs, en
na vandaag zou ze zeker contact met hem zoeken.

Een belangrijke ontwikkeling, want Marianne Matser is projectmanager voor
Koninginnedag in Almere. Uitstekend nieuws - maar tegelijk zou het zonde zijn
het dropmoment te institutionaliseren, dus laten we hopen dat Oscar Meijer
straks als gewone burger zijn ding kan doen.

Toine Heijmans

LOAD-DATE: April 13, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              114 of 148 DOCUMENTS



                                 de Volkskrant

                                 April 12, 2006
                                    woensdag

SECTION: Forum; Pg. 11

LENGTH: 484 woorden


Het is verbijsterend. De overheid vraagt maar liefst zeshonderd
belastingambtenaren erbij omdat ze het werk niet aankan (Economie, 6 april).

Prima zaak voor de arbeidsmarkt. Maar hoe verklaart de overheid dat de laatste
twee jaar honderden belastingambtenaren vervroegd met pensioen zijn gestuurd
Mensen met veel kennis en kunde aan boord

Het is je reinste kapitaalvernietiging. Hoe kan de overheid dit uitleggen Ze
wist dat er klussen aankwamen: de uitvoering van de huursubsidie en de nieuwe
zorgwet.

Een gebrek aan beleid Een excuus Welnee, gewoon een kwestie van voortschrijdend
inzicht. Hebben we niet voorzien. Kolder.

Meppel Rob van der Sluis

Als John de Mol van plan is een huis in te richten met pestkoppen, dan heb ik
een idee (Media, 10 april) .

De Mol wordt opgegeven als eerste deelnemer. Vervolgens komen er bekende
pestkoppen bij zoals de Heinsbroeks, de Westbroeks, de Pastors, de Pepers, uit
iedere provincie een. Degene die het tot het eind volhoudt, mag zich de grootste
pestkop van Nederland noemen. Wanneer John de Mol er eerder uitgaat, moet hij
als beloning stoppen met Talpa, zodat wij in de toekomst verschoond blijven van
nog meer decadentie. Dan kan Studio Sport weer in ere worden hersteld.

's-Heerenberg Frans Anten

Voor het eerst in jaren dacht ik bij het aanschouwen en lezen van uw
Reve-rapportage: mijn krant.

Burum Jan Wagner

Weisglas is bezorgd over de status van de Tweede Kamer (Forum, 11 april). Het
schijnt dat politici ons parlement niet meer als het hoogst bereikbare zien.
Welnu, ik kan de heer Weisglas een geheim verklappen: ook de gewone burger ziet
dat niet meer zo. Kijk naar de afgelopen week. De minister van
Vreemdelingenzaken kreeg ernstig op haar donder omdat ze de Kamer onjuist heeft
geïnformeerd over Syrische asielzoekers. Die handelwijze heeft misschien wel
mensenlevens gekost. Een motie van afkeuring werd om partijpolitieke redenen
verworpen: men wenste geen kabinetscrisis. Diezelfde minister hoorden we als
kandidaat-lijsttrekker stralend vertellen dat ze rechtdoorzee is. Iedereen
applaudisseerde en haar partij zei blij te zijn met zo'n 'daadkrachtige'
kandidaat. Daarom heeft de Tweede Kamer deze gedaalde status aan zichzelf te
danken.

Haren (Gr) Trees Roose

Aan politiek kun je alleen geloofwaardig doen als er geen enkele twijfel is aan
je integriteit. Dit staat in de interne gedragscode van de PvdA. Een
deelraadslid dat onverzekerd rondrijdt, geen rijbewijs heeft en een valse naam
opgeeft, heeft dan ook heel wat uit te leggen (Binnenland, 7 april).

Dat volksvertegenwoordiger Ama Carr geen commentaar geeft, getuigt van
minachting naar haar kiezers en naar de PvdA. Nog bonter maakt
afdelingsvoorzitter Bolte het, hij vergoelijkt het gedrag van Carr door te
zeggen dat er in het verkeer wel meer dingen gebeuren. Beide politici zouden de
eer aan zichzelf moeten houden en opstappen. Of in rond Amsterdams: opkrassen!

Amsterdam Jaap van Kooten

PvdA-lid

LOAD-DATE: April 12, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              115 of 148 DOCUMENTS



                                 de Volkskrant

                                 April 7, 2006

Omdat  Möring niet weet wat geluk is, bestaat het niet

BYLINE: Hans Driessen

SECTION: Cicero; Pg. 26

LENGTH: 486 woorden


Lijdenslust heet het essay van de Maand van de Filosofie, en het is geschreven
door Marcel Möring, zoals bekend geen filosoof maar een romanschrijver. Nu is
het oppassen geblazen als romanschrijvers zich op de filosofie storten. Want
anders dan je vaak hoort beweren, hebben filosofie en literatuur niets met
elkaar te maken.

De filosoof beweert iets en probeert dit met argumenten te staven; de romancier
heeft een persoonlijke visie op de werkelijkheid en toont die in een 'realiteit'
die hij zelf creëert. Een roman kun je niet weerleggen, een filosofische
stelling wel - althans, dat is de bedoeling.

Een filosofische roman is een onding, een contradictio in adjecto; een
filosofisch essay daarentegen kan wel, zij het dat de essayist zich aan de
regels moet houden die in de filosofie gelden. Een van die regels is dat je niet
méér moet beweren dan je met argumenten kunt staven. Volgens een andere regel is
het verboden je persoonlijke gevoelens op de werkelijkheid te projecteren. Een
filosoof doet uitspraken over de werkelijkheid en niet over zijn
zielenroerselen.

Möring zondigt in zijn essay tegen beide regels. Hij poneert een keiharde
filosofische stelling: 'Er is geen geluk. Er is alleen maar leed.' En hij laat
daar meteen op volgen: 'zoals ik vanaf mijn prille jeugd al aan één oor doof ben
en nooit heb geweten wat "stereo" is, heb ik geen notie van wat men "geluk"
noemt'. Dus omdat Möring nooit geluk heeft ervaren, bestaat er geen geluk op de
wereld! Vervolgens verklaart hij iedereen die wel geluk ervaart voor gek: 'Ik
geloof graag dat mensen zich gelukkig wanen, maar ik kan voor die waan weinig
respect opbrengen.' Möring etaleert hier het aloude dédain voor het gewone volk,
of de 'middenmoot', zoals hij het in een interview omschreef: wie zich gelukkig
voelt, geeft daarmee blijk van zijn geringe herseninhoud.

En dan het leed. Möring doet meer moeite om te 'bewijzen' dat er alleen leed
bestaat. Alleen zondigt hij daarbij tegen de eerste regel. Hij argumenteert
niet, hij toont slechts aan. Omdat het in romans alles leed is wat de klok
slaat, is het ook in de werkelijkheid kommer en kwel. Omdat in de hoofse
literatuur de liefde slechts leed teweegbrengt en nooit vervuld wordt, is liefde
die niet met lijden gepaard gaat per definitie minderwaardig. Als romancier zou
hij toch moeten weten dat alleen leed de literatuur verteerbaar maakt: een roman
over een gelukkige liefde zou door niemand gelezen worden. Flaubert zei het al:
'Le bonheur se raconte mal' (het geluk laat zich slecht vertellen).

Nee, Mörings essay is geen verrijking voor het filosofische debat. Het is een
plezierig en met ingehouden humor geschreven verslag van zijn eigen onvermogen
om geluk te ervaren. Misschien had hij in zijn jonge jaren naast al die hoofse
romans ook eens Don Quichot moeten lezen. Dat zou hem wellicht hebben genezen
van de waan dat de literatuur en het werkelijke leven samenvallen.

Hans Driessen

LOAD-DATE: April 7, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              116 of 148 DOCUMENTS



                                 de Volkskrant

                                 April 5, 2006

BYLINE: Jan Blokker

SECTION: Binnenland; Pg. 03

LENGTH: 651 woorden


Als je verzint dat een bord met de tekst I love rechtshouden de
verkeersdeelnemer kan opvoeden en je verzint vervolgens dat losse voorwerpen op
de hoedenplank levensgevaarlijk zijn, verzin je ten slotte natuurlijk ook dat
vijf miljoen auto's op het Nederlandse wegennet geen files meer zullen
veroorzaken als ze allemaal 80 rijden.

Is mevrouw Peijs (Verkeer en Waterstaat) van lotje getikt

Dat is op zichzelf niet uitgesloten. Dat hoeft, zou Balkenende meteen met droge
ogen in het wekelijks gesprek met de minister-president verklaren, ook
allerminst een reden tot aftreden te zijn. Ze is immers verminderd
toerekeningsvatbaar, en dan straf je op een andere manier dan wanneer een
minister bij haar volle verstand met zulke voorstellen komt.

Maar het kan ook heel goed zijn dat de bewindsvrouw het oor heeft geleend aan
(top)ambtenaren die niet goed bij hun hoofd zijn.

Dan blijft zij in ons staatsrechtsysteem uiteraard verantwoordelijk, maar dan
kan zij het voorbeeld volgen van haar collega Verdonk. Die heeft al een aantal
keren de Kamer verkeerd geïnformeerd ('voorgelogen', roepen ze in zo'n geval
gauw vanuit de oppositiebanken) over asielzoekerszaken, maar na de tiende keer
ontsloeg ze ook drie IND-beambten.

Krachtdadig, zoals het een kandidaat-lijsttrekker van de VVD betaamt.

Is mevrouw Peijs minder krachtdadig

Niet onmogelijk. Ze is van het CDA, en daar zit die C in. Maar met adviseurs die
niet goed wijs zijn zul je, christelijk of niet, op een dag natuurlijk toch
moeten ingrijpen.

CDA, VVD en LPF willen de 80-kilometer-maatregel op vier stukken snelweg in de
Randstad onmiddellijk weer afschaffen.

Van de Lijst Pim Fortuyn en de andere liberalen in deze samenleving kon je dat
verwachten. Maar wat bezielt de christen-democraten die hun eigen minister
afvallen En waarom houdt de Partij van de Arbeid haar nog even de hand boven het
hoofd

Politiek blijft voor gewone burgers onbegrijpelijk.

Maar ook behoorlijk onbegrijpelijk blijft het eigenaardige, haast kabbalistische
geheim van die 80 per uur. Waarom hebben ze in die proefstroken niet eerst 30
geprobeerd Of 150 Of verplicht 360, zodat zich misschien nog twee of drie auto's
met uitzonderlijke capaciteiten in het spitsuur hadden durven wagen

In de NRC las ik een paar kennersverklaringen die antwoord hadden moeten geven.

'80 kilometer per uur', werd een hoogleraar dynamisch verkeersmanagement aan de
Technische Universiteit van Delft geciteerd, 'ligt lager dan de snelheid die een
maximale doorstroming garandeert, namelijk tussen de 90 en 100 kilometer per
uur.'

Dit geleerde cijfer was bij Verkeer en Waterstaat blijkbaar niet bekend, anders
had mevrouw Peijs er zonder enige twijfel persoonlijk voor gezorgd dat we op de
experimentele weggedeelten 'tussen de 90 en 100' (maar wát dan 91 99) als
kruissnelheid zouden aanhouden.

Vervolgens kwam een hoogleraar verkeerspsychologie van de Rijksuniversiteit
Groningen aan het woord, en die zei:

'De enige speculatie die ik kan geven, is dat automobilisten die worden
gedwongen om 80kilometer te gaan rijden, een onthaastingsrespons vertonen.

'Bij een spits van 120 km per uur zijn mensen bereid een korte volgafstand van
0,7 seconden tot de voorgaande auto aan te houden. Maar in 80-kilometer zones
denken ze: ik kan toch niet harder, ik ga relaxed rijden, ik houd een
volgafstand van 1,2 seconden aan, of zelfs 2seconden. Daardoor krijg je files.'

Toch raar. Als leek kijk je tegen zulke mensen op omdat ze professor zijn, maar
als je goed leest wat ze zeggen, hoor je dezelfde onverifieerbare kletspraat als
wanneer je naar het kamerlid Pieter Hofstra luistert.

Zouden verkeersmanagement en verkeerspsychologie misschien net zulke
pretdisciplines zijn als armoedekunde en slaapkamersociologie

In dat geval gaat niet alleen mevrouw Peijs vrijuit bij alles wat ze zegt, maar
dienen we ook consideratie te hebben met haar ambtenarenkorps. Dat is natuurlijk
niet goed snik, maar het kan er niks aan doen.

LOAD-DATE: April 5, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              117 of 148 DOCUMENTS



                                 de Volkskrant

                                 April 4, 2006
                                    dinsdag

'Geen prutszaken doen';
Ybo Buruma gaat bepalen welk onderzoek over moet

BYLINE: Menno van Dongen

SECTION: Binnenland; Pg. 3

LENGTH: 537 woorden

DATELINE: AMSTERDAM


Soms moet een omstreden onderzoek van het OM worden overgedaan. Zoals dat naar
de Schiedamse parkmoord. Ybo Buruma, hoogleraar strafrecht, leidt de commissie
die beziet bij welke zaken dat nodig is.

Het lot van mensen die vinden dat ze onterecht zijn veroordeeld, ligt in handen
van Ybo Buruma. De 50-jarige hoogleraar strafrecht uit Nijmegen wordt voorzitter
van de commissie die bepaalt welke oude, omstreden zaken in aanmerking komen
voor nieuw onderzoek.

'Een enorme verantwoordelijkheid', erkent hij. 'Het wordt niet makkelijk. We
moeten een evenwicht vinden: niet het werk van de rechter overdoen, maar wel de
waarheid boven tafel krijgen.'

Zijn commissie is in het leven geroepen nadat was gebleken dat er grote fouten
zijn gemaakt in de Schiedamse parkmoordzaak. Die is doorgelicht door een
tijdelijke commissie onder leiding van advocaat-generaal Frits Posthumus.

Buruma gaat niet zelf onderzoek doen. Hij bepaalt alleen welke zaken nader
bekeken worden. Zijn commissie komt in actie op verzoek van rechtswetenschappers
en medewerkers van politie, het Openbaar Ministerie, of het Nederlands
Forensisch Instituut.

Waarom kunnen gewone burgers geen zaken aanmelden

'De kerngedachte is dat wij bekijken of de rechter op het verkeerde been is
gezet door foute informatie van OM of politie. Wij richten ons op klokkenluiders
die professioneel bij een zaak betrokken waren. We gaan niet op verzoek van
burgers het oordeel van de rechter overdoen, want een veroordeelde kan in ons
rechtssysteem al om herziening vragen bij de Hoge Raad.'

Zo ontstaat het beeld van een elite die het onderling regelt.

'Ik heb ook nagedacht of ik het niet anders zou willen. Maar als iedere
veroordeelde of advocaat een verzoek kan indienen, wek je valse verwachtingen.
Dan worden wij  bedolven onder de aanmeldingen. Je moet zaken heel goed
bekijken. Als iedereen hier terecht kan, doen we alleen prutsonderzoeken.'

U beoordeelt alleen afgesloten zaken. Lucia de B. kan dus niet bij u terecht,
omdat het hof haar veroordeling opnieuw bekijkt

'Daarover hebben we het nog niet gehad, dus heb ik nog geen definitief oordeel.
We zullen de neiging hebben ons formeel op te stellen. Afgeslotenheid vinden we
heel belangrijk.'

Hoe gaat u achterhalen of een zaak in aanmerking komt voor nader onderzoek

'Dat is nog niet helemaal duidelijk. Ik kan wel zeggen dat we het verzoekschrift
als uitgangspunt nemen. Waarschijnlijk kijken we ook naar het vonnis en delen
van het strafdossier. Wij gaan geen getuigen horen; dat gebeurt pas nadat wij
een zaak hebben doorverwezen naar een groep van drie collega's uit de zogeheten
Commissie Evaluatie afgesloten strafzaken. Die zetten dan het onderzoek
inhoudelijk voort.'

Die vervolgcommissie staat onder leiding van een vertegenwoordiger van het OM.
Is zo iemand wel onafhankelijk

'Bij justitie is men opgeleid om onafhankelijk te zijn. Ik begrijp het weerwoord
dat niet iedereen dat is. Daarom zitten er anderen in de commissie: een
wetenschapper en een oud-politieman of advocaat. Zij houden alles in de gaten.
We kiezen hiervoor omdat dit praktisch is. De voorzitter kan namens het OM
politiemensen aan het werk zetten en aansturen. Dat is handiger en sneller dan
een soort parlementaire enquête instellen.'

Ybo Buruma

LOAD-DATE: April 4, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              118 of 148 DOCUMENTS



                                 de Volkskrant

                                 April 4, 2006
                                    dinsdag

Hollandse pretenties

SECTION: Forum; Pg. 13

LENGTH: 872 woorden


Zowel de  gewone Nederlanders als de  buitenlandse bewonderaars  beseffen dat
Nederland niet meer in staat is tot de morele voortrekkersrol die hoort bij een
gidsland.

Toen Nederland nog een miljoen mensen minder had, Fortuyn en Van Gogh nog
leefden en Melkert en Dijkstal aan een veelbelovende politieke carrière bouwden,
hadden we het niet slecht met onszelf getroffen. Fluitsma & Van Tijn
componeerden, in opdracht van de Postbank, het lied dat het zelfbeeld van de
natie knap onder woorden bracht:

Land van duizend meningen

Land wars van betutteling

Vijftien miljoen mensen

Op dat hele kleine stukje aarde

Die schrijf je niet hun wetten voor

Die laat je in hun waarde

Het land vol groepen van protest

Het land vol van verdraagzaamheid

't Land dat zorgt voor iedereen.

Een millennium en een miljoen Nederlanders verder, is gidsland Nederland de weg
kwijt. Wat is er nog over van de nationale identiteit van Nederland in deze
tijden van mondialisering, Europese integratie en etnische verkleuring van de
samenleving De vraag is typerend voor de onzekerheid die in het begin van de
nieuwe eeuw bezit heeft genomen van het publieke domein.

De talrijke stellers van deze vraag impliceren dat wij inspiratie kunnen putten
uit typisch Hollandse deugden als vrijheid, verdraagzaamheid en
vredelievendheid. Die deugden liggen, luidt de veronderstelling, besloten in ons
roemrijke verleden. Was Nederland niet een voorbeeldige natie waaraan de rest
van de wereld zich kon spiegelen

Een mooi onderwerp voor een studium generale, dachten ze bij de Universiteit
Leiden. De universiteit nodigde een keur van historici uit om de Hollandse
pretenties uit het verre en nabije verleden tegen het licht te houden. Is er
enige grond voor de morele superioriteit van Nederland gidsland Ziet het
buitenland ons nog als een lichtend voorbeeld

Het leverde een lezenswaardig boekje op: Nederland als voorbeeldige natie,
samengesteld door Wim van Noort en Rob Wiche (uitgeverij Verloren, 15 euro).

Vrijheid en verdraagzaamheid kunnen wel degelijk als klassieke Hollandse deugden
worden beschouwd. De verdediging van de vrije wil tegenover de almacht van God
en het misbruik van de katholieke kerk door Desiderius Erasmus (1469-1536)
maakte op tijdgenoten in heel Europa een onuitwisbare indruk. Wiche beschrijft
Erasmus als een zachtmoedige pacifist, die het slaan van kinderen als
opvoedingsmethode van de hand wees.

De 16de-eeuwse Republiek was ongeëvenaard in zijn tolerantie, het in de geest
van Erasmus dulden van denkbeelden van anders-gelovigen die men zelf afkeurt.
Een unieke religieuze verscheidenheid was het resultaat.

De vredelievendheid van Nederland wortelt minder in Erasmus dan in de onmacht
van Nederland vanaf de 18de eeuw om militair in Europa iets af te dwingen.
Steeds meer was Nederland aangewezen op bemiddeling tussen de grote mogendheden,
op neutraliteit, bevordering van het internationaal recht, deelname aan
internationale organisaties en aan VN-vredesmissies en tenslotte op
ontwikkelingshulp.

De historicus Lammers wijst erop dat het trauma Srebrenica precedenten heeft. In
de Oostenrijkse Succesieoorlog (1740-1748) capituleerden de staatse garnizoenen
de een na de ander. Ook het Indische leger gaf zich in 1942 zonder
noemenswaardige tegenstand over aan de Japanners. Het opgeven van buitenlands
gebied waar we hadden beloofd de orde te bewaren, gaat ons gemakkelijk af.

De historicus Emmer maakt duidelijk dat Nederland passief heeft toegekeken bij
het beëindigen van de slavenhandel en laat was met het zelf afschaffen van de
slavernij. Van een voorbeeldfunctie is hier dus helemaal geen sprake. Rob de
Wijk van het Instituut Clingendael wijst erop dat hetzelfde gold voor de
talrijke koloniale expedities en oorlogen. Deze duistere episodes hebben in het
historisch bewustzijn van de gemiddelde Nederlander een marginale plaats.
Minister Kamp van Defensie heeft overigens het taboe op het gebruiken van de
term 'expeditionaire macht' doorbroken. Die term dekt de lading van de riskante
gevechtsoperaties waaraan Nederland deelneemt beter dan het begrip vredesmissie.

In de jaren zestig en zeventig was Nederland helemaal terug als gidsland - ook
in de ogen van progressieven in het buitenland. De Nederlandse moraal ten
opzichte van persoonlijke levenskeuzen (abortus, euthanasie, drugsgebruik,
homoseksualiteit) was, in de woorden van de Amerikaanse historicus James
Kennedy, 'bewust anti-traditioneel, anti-autoritair en individualistisch'.

Kennedy zegt dat na 1985 de maatschappelijke betrokkenheid bij morele kwesties
sterk begon af te nemen. Protestbewegingen (van milieuactivisten, krakers,
pacifisten) zakten snel in. Zijn conclusie: 'Na het falen van de vredesmissie in
Srebrenica en de moorden op Fortuyn en Van Gogh zijn de gewone Nederlanders en
ook buitenlandse bewonderaars gaan beseffen dat Nederland niet meer in staat is
tot de morele voortrekkersrol die hoort bij een gidsland.'

Blijft over: de onbegrensde vrijheid van meningsuiting, die in Nederland
doorgaat voor 'zeggen waar het op staat', maar in het buitenland voor
beledigende lompheid en onbeschaamdheid wordt gehouden. In de woorden van
cabaretier Marcel Verreck:

Land van felle meningen

Land van grof debat

Het land waar je wel brullen moet

Want iedereen wil winnen.

LOAD-DATE: April 4, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              119 of 148 DOCUMENTS



                                 de Volkskrant

                                 March 31, 2006
                                    vrijdag

SECTION: Forum; Pg. 11

LENGTH: 490 woorden


Volkskrant, hou toch eens op met het steeds maar weer publiceren over de
inkomens van directeuren en daarmee het beeld bevestigen van de grote graaiers
in het bedrijfsleven (Economie, 30 maart). Echte graaiers vind je op het
voetbalveld, waar voor hooguit een keer per week balletje trappen vaak een
veelvoud van de inkomens in het bedrijfsleven wordt geïncasseerd. Niemand die
zich daar druk om maakt, ook niet de 'gewone man' op de voetbaltribune. De
verontwaardiging over de verdiensten van mensen die tenminste nog iets meer in
huis hebben dan een ronde bal is selectief.

Muiden B. Laroo

Hierbij wil ik reageren op de brief van mevrouw Welmoed Boven-Plantinga (Geachte
redactie, 27 maart). Ik ben 84 jaar. Toen ons gezin jong was, waren wij nooit
ziek. Wel hebben wij jarenlang de ziektekostenpremie betaald, maar ook de
hoogste AOW-premie. Er was toen solidariteit, ook met ouderen die nooit die
premie hebben betaald. Dat vonden wij vanzelfsprekend. Ik erger mij aan jongeren
die alleen aan zichzelf denken en zich niet realiseren dat ze ook kanker of een
andere vreselijke ziekte kunnen krijgen.

Wat een fijn vooruitzicht voor de ouders van mevrouw Boven-Plantinga, als die
oud en hulpbehoevend bij de kassa staan met hun paar boodschapjes.

Rotterdam A. van Riemsdijk

Omdat we in Nederland ver achter liepen bij andere landen en ook omdat veel
vrouwen na zes weken medisch gezien nog niet in staat waren weer aan het werk te
gaan, is het bevallingsverlof in de jaren tachtig verlengd van zes naar tien
weken. Die tien weken waren nodig om voldoende fit te worden: een bevalling en
het geven van borstvoeding hakken er nu eenmaal in. Met het plan het
bevallingsverlof van vrouwen te bekorten ten gunste van de vader, gaan we terug
naar af (Binnenland, 30maart). Ouders worden tegen elkaar uitgespeeld: wie mag
het bevallingsverlof opnemen. Tegen de tijd dat het eerste kind wordt geboren,
is de huiselijke werkverdeling al behoorlijk ingesleten. Laten we elkaar toch
niet wijsmaken dat met een paar weekjes zwangerschapsverlof de kersverse vader
ineens in een huisman verandert.

Dus dames, zoek uw vriend met zorg uit en geef hem wat ruimte om het huishouden
op de mannenmanier te managen. Maar laat de voorbehoedmiddelen pas staan nadat
hij zich in het huishouden heeft bewezen. Want na de bevalling is het te laat.
En laat vooral je bevallingsverlof niet afpakken!

Groningen Inge Linthout

Een controle op de A2 waar een tijdelijke maximumsnelheid van 70 km per uur
geldt, heeft sinds februari 2006 maar liefst 35duizend bekeuringen opgeleverd
(Binnenland, 22 maart). De schatkist is - wat dit traject betreft - gevuld met
maar liefst 700duizend euro. Tellen we hierbij de bekeuringen op andere
trajecten bij, dan moet de overheid er toch niet aan denken dat alle
automobilisten zich aan de maximum snelheid zouden houden. Zou iedere
weggebruiker zich een week aan de regels houden, dan heeft de overheid een
probleem.

Den Haag  Dick Muntendam

LOAD-DATE: March 31, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              120 of 148 DOCUMENTS



                                 de Volkskrant

                                 March 25, 2006
                                    zaterdag

Gemopper op onnodige handicap helpt niets;
SchakenGert Ligterink

BYLINE: Gert Ligterink

SECTION: Sport; Pg. 42

LENGTH: 632 woorden


Het is een vertrouwde traditie geworden even ontevreden te zijn als het
Amber-blindtoernooi in Monaco begint. Topalov en Anand zijn geweldige
kunstenaars, waarom zou je hen een onnodige handicap geven Het gemopper helpt
overigens niets, het toernooi wordt dit jaar voor de veertiende maal gehouden.

Ontegenzeggelijk is de kwaliteit van het vertoonde spel in de loop der jaren
verbeterd. Het vaste groepje deelnemers is gewend geraakt aan de problemen van
het spelen zonder bord en de nieuwkomers passen zich opmerkelijk goed aan. Zo
won Alexander Morozevitsj bij zijn debuut in 2002 meteen de eerste prijs. In de
lopende editie voert hij na vijf van de elf ronden opnieuw het veld aan.

Op een internetforum werd deze week gediscussieerd over de vraag welke
fragmenten uit de Amber-geschiedenis blijvende waarde hebben. Het waren er niet
veel. Iemand noemde een inderdaad niet onaardige slotcombinatie van Kramnik uit
het toernooi in 2002 en een andere discussiedeelnemer wees op een buitengewoon
fragment uit 1996 dat ik vergeten was:

Zie diagram 1

Kramnik - Ivantsjoek na 23 ...Ld8-b6. Zwarts koningsvleugel is verzwakt, maar
omdat 24. Lxh6 wordt beantwoord met 24 ... Dxe5, lijkt wit niet te kunnen
profiteren. Kramnik vindt een geweldige zet:

24. Lb5!

Sluit de zwarte dame af van de verdediging.

24 ... cxb5 25. Lxh6 Lc5

De hoofddreiging was 26. Dd6.

26. Dd7 Lg6 27. Dc8+ Kh7 28. Lg5

Deze stelling had Kramnik voor ogen toen hij zijn 24ste zet uitvoerde. Het lijkt
alsof zwart geen verdediging heeft tegen 29. Lf6.

28 ... Pd5!!

Subliem. Wit mag het paard niet nemen, na 29. exd5 Db4 zijn de rollen omgedraaid
en heeft niet wit maar zwart een winnende aanval in handen.

29. Dxc5 Pxc3 30. Dxc3 Dxa4

Met 30 ... b4 kon zwart nog even spelen, al loopt wit na 31. Dd4 geen serieus
gevaar. 31. Kg3 Dxe4 32. Lf6 b4 33. Dc8 De1+ 34. Kf4 Df2+ 35. Kg5 Dd2+ 36. Kh4
Dh6+ 37. Kg3 De3+

Met remise door eeuwig schaak.

'Niet slecht voor een blindpartij', denk je bij het zien van zo'n fragment. Ik
dacht het opnieuw, toen ik Ivantsjoek afgelopen maandag aan het werk zag.

Ivantsjoek - Van Wely

Monaco blind 2006

1. e2-e4 c7-c5 2. Pg1-f3 d7-d6 3. d2-d4 c5xd4 4. Pf3xd4 Pg8-f6 5. Pb1-c3 a7-a6
6. Lc1-e3 e7-e6 7. f2-f3 Lf8-e7 8. Dd1-d2 Pb8-c6 9. 0-0 0-0 10. g2-g4 Pc6xd4 11.
Le3xd4 b7-b5 12. g4-g5 Pf6-d7 13. h2-h4 Lc8-b7 14. a2-a3 Ta8-c8 15. Th1-g1

Een bekende stelling die al vele malen is voorgekomen. Zwarts stelling kan niet
zomaar onder de voet worden gelopen.

15 ... Pd7-e5 16. Dd2-e3 Pe5-c4 17. Lf1xc4 Tc8xc4 18. h4-h5 Tf8-e8

De eerste van twee matige zetten. In de praktijk getest is 18 ... Dd7 en
wellicht valt ook iets voor 18 ... b4 19. axb4 Txb4 te zeggen.

19. Kc1-b1 Dd8-c7

Vreemd maar waar, deze zet verliest geforceerd. Met 19 ... Lf8 kon zwart zich
verdedigen.

20. b2-b3!

Op de KNSB-website maakt Rini Kuijf bij deze zet een opmerking waarin ik me kan
vinden: 'Het verschil tussen Jan Modaal, lees u en ik, en de jongens uit de
toptien is niet beter te illustreren dan met deze stelling. Wij spelen 20. g6 en
kijken dan verder. Ivantsjoek komt met iets veel beters.'

20 ...Tc4-c6

Zie diagram 2

21. Pc3-d5!!

Toen deze zet werd uitgevoerd, dachten sommige toeschouwers op de
internetschaakclub ICC dat de 'blinde' Ivantsjoek vergeten was dat veld c2
beschikbaar is voor de zwarte toren . Ze vergisten zich.

21 ... e6xd5

Zwart moet nemen, na 21 ... Dd8 wint 22. Pf6+.

22. e4xd5 Tc6xc2 23. g5-g6!

Afgelopen. Na 23 ... f6 komt 24. gxh7+ Kh8 25. h6.

23 ... h7xg6 24. h5xg6 Te8-f8 25. g6xf7+ Tf8xf7

Of 25 ... Kxf7 26. Txg7+ Ke8 27. Te1.

26. Ld4xg7! Tf7xg7 27. De3-e6+ Kg8-h8 28. Tg1xg7 Kh8xg7 29. Td1-g1+

Met mat in drie. Zwart gaf op.

----á-Ö----Ö-á-á-í-˜-í-á-í-á-Ö-í-Ö-í-o-í-á-ö-á-á-í-á-í-á-í-á-í

DIAGRAM 2 -í-á-í-á-oe-á-š-á -á--›-í--Y-Y-Y -Y-á-oe-Y-Y-á-í-á -á-Y-á-í-á-í-Ö-Ö
-í-á-í----Ö-á-í-á -Ö-Ö-˜-í-o-Ö-á-í -í-á-Ö-á-í-á-í-á -á-ö-á---á-í---í

LOAD-DATE: March 25, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              121 of 148 DOCUMENTS



                                 de Volkskrant

                                 March 21, 2006
                                    dinsdag

Doelgerichte broers, wars van politieke vergezichten

SECTION: Binnenland; Pg. 2

LENGTH: 1919 woorden


Een fatsoenlijke samenleving, dat streven de broers Depla na. Paul in het lokale
bestuur in Nijmegen, Staf in de Tweede Kamer, beiden voor de PvdA. Hun ambities
reiken hoog: 'Twee broers in één ministersploeg, daar is toch niks mis mee' Door
Sanne ten Hoove en Anja Sligter

Waren de sterren van de broers Paul en Staf Depla al rijzende, de afgelopen
weken schoten ze pijlsnel omhoog. De PvdA'ers wonnen beiden op hun eigen terrein
een belangrijke wedstrijd. Paul (40) bij de gemeenteraadsverkiezingen, Staf(45)
bij het huurdebat in de Tweede Kamer.

Huurders hoeven niet meer bang te zijn voor torenhoge woonlasten: de beoogde
liberalisering is van de baan. Voor Staf Depla een bekroning op drie jaar felle
oppositie.

Heel even speelde hij met de gedachte een fles champagne open te trekken. Maar
een blik op de jaarlijkse maximale huurstijgingen deed hem van mening
veranderen: veel huurders blijken er de komende jaren op achteruit te gaan,
liberalisering of geen liberalisering.

Met Paul Depla als lijsttrekker kreeg de PvdA in Nijmegen er drie zetels bij. De
partij domineert nu het linkse college en zet hem voort. Naast het Wouter
Bos-effect en de onervarenheid van GroenLinks, is de winst ook een prestatie van
wethouder Depla.

Staf stuurde zijn moeder na de verkiezingszege direct een mailtje. 'Het moet
niet gekker worden', luidde het onderwerp. Zijn moeder Annemie beaamt: de
Depla's zijn de nuchterheid zelve. 'We staan niet zo hijgerig tegenover succes',
zegt ze. Maar als succes geen drijfveer is van de Depla's, wat dan wel

Vrienden, kennissen en (oud)-collega's zeggen steeds hetzelfde: de broertjes
Depla willen de wereld slechts een beetje beter en socialer maken. Pragmatisch
en realistisch, met politieke vergezichten houden ze zich niet bezig. Paul Depla
is in die zin een typisch product van de Wouter Bos-school, vindt het Nijmeegse
PvdA-raadslid Alard Beck. 'Het gaat vooral om een fatsoenlijke samenleving en
allerlei gepraat over het hogere doel waarnaar wij streven, is aan hem niet
besteed.' Vriend Martijn Donders: 'Paul heeft vooral erg veel lol in het
spelletje.'

Staf grossiert evenmin in vergezichten, zegt oud-collega Peter Munters. 'Hij is
heel resultaatgericht. Daarin is hij duvels handig.' Depla en Munters zaten eind
jaren tachtig bij het Nederlands Agrarisch Jongeren Kontakt (NAJK), toen de
mestdiscussie losbarstte. Stadsjongen Staf -hij noemde zichzelf 'asfaltboer'-
bleek een geboren netwerker. Schijnbaar moeiteloos regelde hij dat het NAJK
mestsubsidies mocht uitdelen aan jonge boeren.

Paul Depla kan de versnelling van de woningbouw in Nijmegen op zijn conto
schrijven. Collega-wethouder Lenie Scholten (GroenLinks) noemt als voorbeeld van
zijn werkwijze: 'Plan Koerswest is een prestigieus project aan de Waal met
nieuwbouw, een stadsbrug en een bedrijventerrein. Vanaf de eerste dag was er
onder leiding van Paul een strakke planning en nu na vier jaar staat het hele
plan in de steigers. Dat is echt zijn verdienste.'

De Depla's komen uit een politieke familie. Hun opa van moeders kant, Frans
Teulings (KVP), was minister van Binnenlandse Zaken en vice-premier onder Drees.
Hij was geen spectaculaire bewindsman, wel uitermate constructief en degelijk,
meldt zijn biografie.

Vader Depla was advocaat in Eindhoven en nam zijn zes kinderen rond hun 16de
jaar mee naar de verkiezingsuitslag in het stadhuis. Aan tafel werd fel
gediscussieerd. Depla senior eiste argumenten; zijn kinderen moesten hun mening
onderbouwen. Paul (de benjamin) en Staf (de twee na jongste) konden er
nauwelijks tussen komen. Ze moesten allebei op logopedie om rustiger te leren
praten.

Met name Staf kan nog steeds een onnavolgbare spraakwaterval zijn, vooral als
hij zich opwindt. 'Hij kan ontzettend druk zijn', zegt oud-collega Lies
Rookhuizen. 'Hij dacht altijd sneller dan hij kon praten. Dan raakte hij verbaal
in de knoop.'

Volgens PvdA-Kamerlid Diederik Samsom heeft Staf 'de neiging om halverwege de
zin een nieuwe te beginnen. Zijn broer Paul is verbaal doortastender.' Bovendien
denkt het PvdA-Kamerlid nogal eens hardop en uit hij zijn onzekerheden soms
vrijelijk. Mediaoptredens, met name die voor de televisie, kunnen daardoor in de
soep lopen. 'Maar wat maakt het uit dat hij geen gelikte politicus is Dat hij
niet streeft naar perfectie vind ik juist charmant.'

Het enige droevige dat de kinderen Depla in hun jeugd trof, was de vroege dood
van hun vader. Hij stierf op 57-jarige leeftijd. Kanker vloerde hem in zes
weken. Staf studeerde al in Wageningen, de twee jongsten, Frank en Paul, waren
nog thuis en maakten 'de zwaarte van een leeg huis en een eenzame moeder mee',
beschrijft hun moeder. Paul klapte dicht na de dood van zijn vader, Staf kon
lang het woord 'pa' niet uitspreken zonder tranen in de ogen te krijgen.

Hij is ook de meest emotionele van de twee, zegt zijn moeder. Yves Vermeulen,
woordvoerder van de Utrechtse woningcorporatie Mitros, kan erover meepraten.
Staf joeg bewoners van de Utrechtse probleemwijk Ondiep drie jaar geleden de
stuipen op het lijf. In het buurthuis voorspelde hij een drastische
bezuinigingen op de huursubsidie en torenhoge huren. 'Dat leidde tot veel angst
en verwarring. Staf onderschatte de impact van zijn woorden', meent Vermeulen.

Paul Depla heeft meer dan zijn broer de mentaliteit van een winnaar. Vroeger
basketbalde hij, sinds vier jaar loopt hij hard. 'Het was geen lieverdje in het
basketbalveld', zegt zijn vriend en ploegmaatje uit de studietijd Martijn
Donders. Hij is extreem fanatiek en wil winnen. Aan de andere kant omschrijft
Donders hem als 'warm, open, buitengewoon oprecht en integer'.

Die twee temperamenten strijden innerlijk om voorrang. 'Primair is Paul een
prettig persoon', vindt collega Scholten, 'maar hij schuwt de confrontatie
niet.' Daarbij kan het hard gaan. 'Toch komt hij altijd bij je terug. Hij
investeert in de verstandhouding.' Deze manier van politiek bedrijven past hij
ook toe in buurten waar veel staat te gebeuren. 'Hij wijkt niet, maar zit na
afloop wel met bewoners aan tafel koffie te drinken.'

Het heeft even geduurd voordat Paul niet alleen de inhoud maar ook het proces in
de gaten had, zegt Scholten: 'Twee keer in het jaar gaat het college de hei op
om te praten over de samenwerking. Dat vond hij maar niks. Gaandeweg is hij dat
zinvol gaan vinden.'

Staf is zachtaardiger dan zijn broer. Zijn vriendelijkheid geeft hem zelfs een
soort onaantastbaarheid, zegt Peter Munters. 'Hij is ontwapenend en daardoor kan
hij veel maken. Je kunt het met hem oneens zijn, maar je kunt niet boos op hem
worden.'

'Over het algemeen werkt vriendelijkheid in de politiek in je nadeel', zegt
Kamerlid Samsom. 'Maar Staf bereikt juist veel doordat hij aardig is.' Munters:
'Het zou triest zijn als alleen ratten in de politiek kunnen slagen.'

In de Nijmeegse gemeenteraad zegeviert Paul met groot gemak. 'Hij heeft meer
ervaring en is gewoon drie keer sneller dan de rest', zegt Ben van Hees van de
lokale partij Nijmegen Nu. De goede beschouwer, zoals fractiegenoot Alard Beck,
ziet zijn ingehouden ongeduld. 'Hij heeft in de loop der jaren die lichaamstaal
onder controle gekregen, zodat hij nog zit te glimlachen als het grootst
mogelijke gelul over hem wordt heengestort, vooral in de raad. Een beetje een
nep-Paul, want hij ergert zich kapot.'

Lenie Scholten noemt Paul een geboren bestuurder. 'Hij is strategisch, heeft een
hoge ambitie en wil zelf aan de knoppen zitten. Hij heeft uitgesproken
opvattingen en er ontgaat hem weinig. Hij is 24uur per dag met de zaak Nijmegen
bezig.'

Raadslid Ben van Hees vindt dat hij uiterst slim weet te manoeuvreren, en op
tijd het touw laat vieren. 'Gaat het niet in stappen vooruit, dan schuift hij
net zolang alle kanten op tot het wel lukt.'

Die niet-dogmatische politieke stijl heeft zijn oorsprong in het begin van de
jaren negentig. Samen met Jacques Monasch schreef hij voor de Wiardi
Beckman-stichting toen het boekje In de buurt van politiek. 'In die tijd was dat
een trendbreuk, terug naar de menselijke maat. Niet meer de plangedachte maar
samen met burgers en ondernemers het beste programma opstellen.' Volgens Monasch
heeft Paul de juiste balans gevonden: zijn oor goed te luisteren leggen, maar
wel de knopen doorhakken.

Fractiegenoot Beck is kritischer: 'Paul heeft een beetje de neiging het iedereen
en alles het naar de zin te maken, waardoor de dingen langer duren dan
noodzakelijk. Maar het is zijn leiderschapsstijl, hij is erg van het
interactieve model. Soms komt hij erachter dat hij een generaal zonder troepen
is, dan is hij te hard gegaan. Maar hij is altijd bereid terug te keren op een
eenmaal ingeslagen weg.'

Staf Depla gooit hoge ogen als toekomstig wethouder voor de stad Utrecht, zijn
thuisbasis. Als Kamerlid komt hij geregeld in de probleemwijken Ondiep en
Overvecht. Daar kan hij ontsnappen aan het Haagse papierwerk. 'Ik kan me
voorstellen dat lokale PvdA'ers zeggen: goh, daar heb je hem weer', zegt Yves
Vermeulen van corporatie Mitros. Hij noemt Staf 'een echt politiek dier', die
veel luistert naar de gewone man. In Utrecht misschien wel té veel. Houdt Staf
wel voldoende afstand van zijn geliefde stad, vraagt Vermeulen zich af.

Paul hoort bij de nieuwe generatie bestuurders met een bezeten en jongensachtige
lol in politiek bedrijven, zegt PvdA'er Jacques Monasch. 'Hij staat voor de
grote uitdaging het verkiezingsprogramma te schrijven. Dat is een klus die hem
kan maken en breken. Eberhard van der Laan, auteur van het vorige programma, is
erop vastgelopen. Hij was toen een onbetwiste ministerskandidaat, en nu'

Paul heeft wat meer troeven, denkt Monasch. Hij zit in de adviesgroep van Wouter
Bos en kan met de PvdA-leider 'lezen en schrijven'. Bovendien heeft hij al tien
jaar in de partij rondgekeken.

Vriend Martijn Donders voorspelt: 'We zijn nog lang niet van hem af. Is het niet
als minister dan wel als burgemeester of als bestuurder ergens in de hogere
regionen van de sport.'

Mochten de broers beiden gevraagd worden als minister dan zouden ze het allebei
doen. Staf in Vrij Nederland: 'De één zou niet afhaken omdat de ander al
gevraagd was. Twee broers in één ploeg, daar is toch niks mis mee PSV is ook
jarenlang succesvol geweest met René en Willy van de Kerkhof.'

1965  geboren te Eindhoven op 17april1977- 1983 Vwo Eindhoven1984- 1989
Politicologie aan de Radbouwuniversiteit Nijmegen1990- 1997 Vakgroep
bestuurskunde Universiteit Brabant1994  Mede-auteur In de buurt van politiek1995
Promotie Vernieuwing van de lokale democratie1996- 1998 Lid landelijk
campagneteam van de PvdA1998- 2000 Politiek adviseur minister Netelenbos van
Verkeer en Waterstaat1998- 2000 Raadslid PvdA Nijmegen2000-  heden Wethouder
ruimte, wonen, sport en loco-burgemeester2006- 2007 Voorzitter landelijk
verkiezingsprogramma PvdA 2007Paul Depla woont samen en heeft drie zoons

Staf Depla1960  geboren te Eindhovenop 17juni1972- 1978 Vwo Eindhoven1978- 1986
Landbouwuniversiteit Wageningen, planologie1987- 1991 Secretaris van het NAJK,
belangenvereniging jonge agrariërs1990- 1991 Secretaris Nederlandse Federatie
Plattelandsjongeren Organisaties1991- 1993 Senior beleidsmedewerker VROM1993-
1996 Programmamanager mineralenemissies in de landbouw (VROM en LNV)1996- 1997
Lid projectgroep derde nationale milieubeleidsplan1997- 1998 Projectleider
afdeling strategie Rijkswaterstaat1998-  1999 Programmaleider reconstructiewet
concentratiegebieden Dienst Landelijk Gebied (DLG)1999- 2000 Hoofd afdeling
Beleid en Strategie DLG2000- 2006 Lid Tweede Kamer PvdAStaf Depla woont samen en
heeft een zoon en een dochter

Staf (links) en Paul Depla

LOAD-DATE: March 21, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              122 of 148 DOCUMENTS



                                 de Volkskrant

                                 March 16, 2006
                               Kunsttabloid 16/03

wo  22.03.06 ZWANENMEER

SECTION: Kunst; Pg. 22-23

LENGTH: 116 woorden


Hij is een van de weinige Nederlandse choreografen die zich waagde aan een eigen
versie van Het Zwanenmeer. En hij zou niet Rudi van Dantzig heten, als hij niet
een ander (jongmannelijk) perspectief koos: niet de witte zwaan Odette staat
centraal, maar prins Siegfried. Die kan het beter vinden met het gewone volk dan
met de koninklijke familie. Zijn verliefdheid op Odette wordt hem uiteindelijk
door misleiding fataal. Het Nationale Ballet herneemt deze geprezen versie uit
1988, waarin Van Dantzig voor een imponerend lijnenspel zorgt en Toer van Schayk
de dansers in uitbundige kostuums laat zwieren, stampvoeten en hakkenklikken
onder door hem geschilderde gewelven met middeleeuwse figuren.

LOAD-DATE: March 16, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              123 of 148 DOCUMENTS



                                 de Volkskrant

                                 March 11, 2006

Democratische missionarissen trappen steeds in dezelfde val

BYLINE: Thomas von der Dunk

SECTION: het Betoog; Pg. 05

LENGTH: 2216 woorden


Altijd weer mislukken pogingen andere volken  mooie idealen bij te brengen,
constateert Thomas von der Dunk, van Napoleon in Europa tot Bush in Irak.
Dictaturen zijn sterker dan het lijkt, omdat veel burgers zich erin veilig
voelen, jammer maar waar.

Waarom is het democratische paradijs nog steeds niet wereldwijd uitgebroken en
waarom brengen wij dit niet alsnog dichterbij Waarom is de belofte van de Val
van de Muur, die sommigen ertoe verleidde om de definitieve ideologische
zegepraal van de rechtsstaat en democratie te proclameren, nog steeds niet
vervuld Waarom is de opmars van het Rijk der Vrijheid - nu het Rijk van het
Kwaad dankzij de implosie van de Sovjet-Unie scheen overwonnen - inmiddels weer
op de harde werkelijkheid van nieuwe autocratieën vastgelopen

Het zou ons echter niet echt hoeven verbazen, want al sinds twee eeuwen is dit
een vast patroon. Zij die beloven het Rijk der Vrijheid te brengen, zeker als
het andere staten betreft, worden met hun ideologisch missionarisme in de ogen
der beoogde bekeerlingen al snel ongeloofwaardig. De eenzijdige machtsbelangen
van de missionaris gaan in de dagelijkse praktijk weldra overheersen. En dat is
onvermijdelijk.

To make the world safe for democracy: zo luidde de hoopvolle leuze waarmee de
Amerikaanse president Wilson in 1917 zijn land de vernietigende Eerste
Wereldoorlog introk, die in de praktijk echter via de Vrede van Versailles
Mussolini en Hitler, de nog veel vernietigender Tweede, zou baren. Wilson moest
ook rekening houden met de Franse premier Clemenceau, die van zelfbeschikking
voor Oostenrijk niets moest hebben, omdat dat zich dan bij Duitsland aansluiten
zou - en voor een gróter Duitsland waren al die miljoenen Franse soldaten nu net
niet gesneuveld.

De wereld veilig maken voor de democratie: dat was ook de leidraad voor
president Roosevelt in de strijd tegen het nazisme, en later voor diens
opvolgers in de strijd tegen het communisme - om met Vietnam zijn morele
deconfiture te beleven. De Nieuwe Wereldorde van Bush senior, die in de
Golfoorlog tegen nieuwe dictatoren een streep in het strand moest trekken,
stoelde op dezelfde idee, en eensgelijks luiden de pretenties van de militaire
interventies van diens zoon.

Maar al de Franse revolutionairen die vanaf 1792 de oorlog aan de 'tyrannieke'
Europese monarchen - onze brave stadhouder Willem V inclusief - verklaarden,
waren door de idee bezield om de wereld desnoods met dwang uit haar onvrijheid
te bevrijden. De internationale betrekkingen hadden een tot dan toe ongekende
ideologisering ondergaan, sinds de opkomst van het nationalisme, als onbedoeld
maar onvermijdelijk bijproduct van de uniformeringspolitiek van het vorstelijk
absolutisme, vanaf de tweede helft van de achttiende eeuw. De buitenlandse
politiek had zich geleidelijk van de geheime kabinetten der koninklijke paleizen
naar de openbare vergaderingen in het parlement verplaatst. Duidelijker dan ooit
tevoren stonden democratische vooruitgang en autocratische reactie nu tegenover
elkaar - niet toevallig werden de politieke begrippen 'links' en 'rechts' in
deze jaren geboren.

Inderdaad werden de Franse revolutionaire legers aanvankelijk in veel landen
door de burgerij als bevrijders onthaald. Totdat de ster van Napoleon rees en de
volkse generaal veranderende in een autocratische keizer. De Franse bondgenoten
ontpopten zich steeds meer als vreemde bezetters, die in de praktijk het
democratische zelfbeschikkingsrecht van hun 'broederstaten' toenemend
ondergeschikt maakten aan grootmachtpolitiek. Met als gevolg dat de door
Frankrijk van hun monarchen bevrijde Europese volkeren zich uiteindelijk tegen
Frankrijk keerden, en met de Restauratie hun nieuwe individuele burgerrechten
gedeeltelijk weer tegen hun oude monarchen inleverden, in ruil voor het herstel
van hun collectieve staatkundige zelfstandigheid.

Wie bespeurt hier niet, met het oog op de belofte die Wilsons leuze in 1918 ook
voor de toen overwonnenen leek te behelsen, parallellen met de ondergang van de
Republiek van Weimar Toen de van hun keizer bevrijde Duitsers ook hun
democratische staatsvorm (die zij aan een nationale nederlaag te danken hadden)
opgaven voor een dictatuur die hen een nationale wederopstanding beloofde en aan
hun door 'Versailles' gekrenkte nationale trots appelleerde Of met de huidige
populariteit van de Russische president Poetin, omdat de 'verwestelijking' van
de voorafgaande Jeltsinjaren op een nationale uitverkoop dreigde neer te komen
Om van de averechtse effecten van Bushs interventie in Irak maar te zwijgen.

Ideologie die het verlengstuk wordt van andermans belangen, verliest snel haar
aantrekkingskracht - en daarmee vrijwel elke ideologie die van buitenaf wordt
opgelegd.

Dat gold na 1945 niet minder voor Moskou dan anderhalve eeuw eerder voor Parijs:
het communisme ging in de ogen van de Oosteuropeanen steeds meer de voze
dekmantel vormen voor de volledige onderwerping van hun land. Geen Pool die nog
in de steeds opnieuw aangekondigde heilstaat geloofde - met de snelle desertie
uit het Warschaupact zodra de toenmalige Russische president Gorbatsjov de
teugels even liet vieren als gevolg. Gorbatsjov liet die teugels zo makkelijk
vieren, omdat hij niet bedacht was op dat effect. Zozeer geloofde hijzelf nog in
de Russische onbaatzuchtigheid, en dus in de dankbaarheid die elders daarvoor
zou bestaan. Zoals Condolezza Rice nu verrast is dat de Palestijnen westerse
verkiezingen gebruiken om een anti-westerse partij aan de macht te helpen.

Evenmin als het Washingtons bedoeling was dat de Arabieren het Amerikaanse
geschenk van de democratie zouden 'misbruiken', lag het in 1989 in Moskous
bedoeling dat de Polen dat met hun nieuwe zelfbeschikkingsrecht zouden doen. In
beide gevallen hangt die miscalculatie samen met het feit dat wat de 'gever' als
gebrek aan baatzucht beschouwde, door de 'ontvanger' (uit hoofde van een op
slechte ervaringen uit het verleden gegrond wantrouwen) puur gezien wordt als
belang, waarmee de gift meteen als gift is besmet en dus op 'oneigenlijke' wijze
wordt benut.

Omdat beginsel en belang moeilijk te scheiden zijn, is het van buitenaf opleggen
van democratie meestal een onmogelijkheid.

Maar waar komt de hardnekkigheid van dictaturen vandaan Dat de zittende
machthebbers een persoonlijk belang bij de status quo hebben, is evident. Dat
geldt echter vaak ook, en dat wordt veelal vergeten, voor aanzienlijke delen van
de bevolking.

Vrijwel geen dictatuur kan overleven zonder tenminste een vorm van gedoogsteun
van de eigen onderdanen - tot Hitler en Stalin aan toe. Die bereidheid tot
gedogen is ingegeven door angst voor bestraffing, maar ook door angst voor
chaos.

Door het nagenoeg exclusieve informatiemonopolie van een dictatuur, waardoor een
vrije gedachtenuitwisseling onmogelijk en meestal verboden is, kan de potentiële
dissident moeilijk inschatten op hoeveel maatschappelijke steun hij ingeval van
dwarsliggen rekenen kan. Staat hij alleen of is hij met velen  Komt hij in
verzet, dan kan de overheid hem bovendien makkelijk isoleren, en zijn
opstandigheid uit de openbaarheid houden, zodat andere potentiële dissidenten
niet weten dat er gelijkgezinden zijn. In het moderne informatietijdperk van tv,
sms en internet lukt dat op zich wel steeds minder; Noord-Korea vormt een
zeldzame uitzondering. Daarbij gaat het niet slechts om isolering van de
medeburgers, maar ook om isolering ten opzichte van het buitenland. Dat is
essentieel voor elke dictatuur, teneinde de fictie op te houden dat binnen de
eigen muren de heilstaat bloeit, en daarbuiten de chaos loert.

Een cruciaal punt bij de gedoogsteun is de menselijke behoefte aan zekerheid.
Men weet wat men heeft, en men weet niet men krijgt. De mate waarin men bereid
is om vervelende zaken te accepteren, hangt af van de vraag in hoeverre men
reële alternatieven ziet. Doordat in Rusland de introductie van 'democratie' en
'markteconomie' in de jaren negentig gepaard ging met toenemende armoede en
onveiligheid, staan beide begrippen ginds in een kwaad licht. Niet, omdat
democratie per definitie gelijk zou zijn aan armoede, maar omdat de meeste
Russen op grond van hún ervaringen menen dat dat voor hún samenleving opgaat, en
zij eenvoudig geen andere keuze als die tussen democratie plus armoede versus
autocratie plus stabiliteit bespeuren. Hun referentiekader is niet de
Westeuropese welvaartsstaat, maar het eigen verleden. Menig Rus denkt dan ook
nostalgisch terug aan de sociale zekerheid van de jaren zeventig.

Daar komt nog iets bij: een mens leeft maar één keer. De meeste burgers trachten
dan ook, gezien de eindeloosheid van hun 'eigen' autocratie, zich op een of
andere wijze met het regime te accommoderen. Zeer velen hebben daarbij wegen
weten te vinden, om er op een of andere manier toch persoonlijk een beetje
profijt van te trekken. In een dictatuur onderdrukt de staat en is de wet loos.
Daarmee bloeit bijna per definitie niet de meritocratie, maar de corruptie: niet
op grond van inhoudelijk kunnen, maar op grond van aanpassingsvermogen zijn
velen op een bepaalde positie beland - een positie die zij weer kunnen verliezen
zodra alleen capaciteiten zouden gaan tellen.

In Afrikaanse, Arabische en Aziatische landen valt het autocratische
staatsbestel bovendien niet los te zien van de patriarchale verhoudingen. Dat
betekent dat zelfs de 'gewone man' een positie te verdedigen heeft, die hem een
zeker maatschappelijk aanzien verschaft: die van heerser over zijn vrouw.
Democratisering betekent al snel dat hij die positie verliest - zonder enige
zekerheid dat hij er op andere terreinen op vooruit zal gaan, want in zijn
niet-meritocratische samenleving heeft hij immers nooit kunnen meten of hij het
wel op basis van eigen talenten zou redden.

Hoezeer men ook in abstracto kan beargumenteren dat hij bij de emancipatie van
zijn echtgenote baat zou hebben, tegenover de potentiële - maar vanuit de eigen
kennishorizon hoogst onzekere - vruchten later staat een gegarandeerd
statusverlies op korte termijn. Hoe de keuze uitvalt, laat zich dus denken, en
menig heerser speelt op dergelijke toekomst-angsten behendig in.

Het is een grote misvatting te menen dat democratie een tijdloze, universele
waarde is. Het zou misschien mooi zijn als zij dat was en wordt, maar zij ís het
niet. Zij vormt het tijdgebonden product van de westerse samenleving op een
bepaald ontwikkelingsniveau, en het elders afdwingen ervan zal daarom al snel
als een vorm van cultuurimperialisme worden gezien.

China stelt regelmatig dat het voeden van meer dan een miljard mensen nu even
urgenter is dan het houden van verkiezingen - en daarmee heeft het ook niet
helemáál ongelijk. Zeker: elke dictatuur pretendeert vandaag de dag de volkswil
te belichamen - een beroep op Gods zegen alleen, zoals bij de Europese koningen
van het ancien régime, volstaat niet meer. Maar verkiezingen, waartoe
'democratie' te makkelijk wordt gereduceerd, scheppen nog geen democratische
samenleving. Werkelijke hervormingen zijn in de praktijk niet mogelijk zonder de
steun van hen die daardoor macht zullen verliezen. Dat zet daarop onvermijdelijk
een rem.

Ook zet dat onvermijdelijk een stevige rem op democratiserings-pogingen van
buitenaf, temeer daar beginsel en belang nooit te scheiden zullen zijn. Speciaal
grootmachten als Rusland en China zullen elke poging om hen westerse normen op
te dringen met wantrouwen gade slaan, want zij vermoeden daarachter ook directe
westerse eigenbaat. Idealisten kunnen zonder machtige, meestal minder
idealistische, bondgenoten immers weinig bereiken. Naast elke Wilson staat zo
wel een Clemenceau, die nog wat rekeningen te vereffenen heeft, danwel denkt:
zelfbeschikkingsrecht is mooi, maar als dat ongeclausuleerd een verzwakking van
míjn positie betekent, dan toch liever graag in een door mijzelf aangereikte
vorm.

Tegen de achtergrond van eerdere ervaringen met het westerse imperialisme van de
negentiende en twintigste eeuw, dat eveneens met een universele
beschavingsmissie was gelardeerd, stuiten westerse democratiseringspogingen op
gigantisch wantrouwen. Dictaturen kunnen daarbij makkelijk aan historische
trauma's appelleren. Die vormen daarom óók een ginds door brede lagen van de
bevolking geaccepteerd antwoord op vroegere westerse verdeel-en-heerspolitiek,
een poging om de boel staatkundig bij elkaar te houden, uit angst voor nieuwe
westerse overheersing.

Dat houdt de kansen op democratisering in de rest van de wereld voorlopig zeer
beperkt.

Afdwingen van democratie wordt gauw gezien als imperialisme

Elke dag lijken de democratische idealen als universele waarde verder af te
brokkelen. Of het nu gaat om de cartoonrellen (de westerse verbazing: 'ze
waarderen de vrijheid van meningsuiting helemaal niet') of om de spiraal van
geweld in Irak (de westerse verbijstering: 'ze misbruiken de vrijheid voor chaos
en burgeroorlog'). Maar ook de grote populariteit van het autoritaire
leiderschap van de Russische president Poetin wekt bevreemding in het Westen.
Het debat draait om de vraag of dit tijdelijke verschijnselen zijn in een
periode van diepgaande veranderingen of dat westerse waarden toch geen
universele aantrekkingskracht hebben. Thomas von der Dunk meent dat de
ideologische idealisten zich een rad voor de ogen draaien. De argwanende
ontvangers van de idealen zien verborgen belangen bij de gevers. En terecht.

LOAD-DATE: March 11, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              124 of 148 DOCUMENTS



                                 de Volkskrant

                                 March 11, 2006

Knetter stoned in Kabul

BYLINE: tekst Karolien Knols ; fotografie Lukas Göbel

SECTION: Magazine; Pg. 18

LENGTH: 2976 woorden


Deze week vertrekken de eerste Nederlandse troepen naar Uruzgan. In de jaren
zeventig gingen hippies hen voor: met de Magic Bus naar de Oriënt, op zoek naar
drugs, naar handel, naar vrijheid, naar jezelf. 'Niet roken was echt
onmogelijk.'

Toen Thea de Vegte begin jaren zeventig voor het eerst naar Afghanistan reisde,
wist ze niets, maar dan ook helemaal niets van dat immense land in het Verre
Oosten - behalve dat ze er waarschijnlijk leuke handel voor haar winkel kon
kopen. Ze was al diverse malen naar Marokko en Turkije geweest, 'nieuwsgierig
geworden naar de prachtige kleding en sieraden die vrouwen destijds op de hoezen
van mijn etnische grammofoonplaten droegen'. Goedkoop spul kocht ze in die tijd,
'dingetjes van een gulden', maar iedereen vond het prachtig, want het was nieuw,
oosters, mysterieus. Het was de tijd dat Jeanne Roos op donderdag een eigen
pagina in Het Parool had en zij had altijd wel iets op of om van Baobab, de
winkel van De Vegte. 'Dan stond de zaak op vrijdag helemaal vol.'

Het was ook kleding die De Vegtes nieuwsgierigheid naar Afghanistan aanwakkerde.
Half Amsterdam liep in een Afghaanse jas, geïmporteerd door dumphandelaar Loe
Lap. Nou, en als je dan een beetje van reizen hield, dan ging je toch Tijd zat,
zegt De Vegte, 65 inmiddels. 'Veel geld had ik niet nodig. Ik kon dagen op droog
brood leven. Kreeg ik de kriebels, dan vertrok ik weer. Vrijheid was voor mij
het allerbelangrijkste. Daar werd ik high van.'

En dus vertrok ze in 1970 vanuit Istanbul met de Magic Bus richting Kabul. 30,
40 Dollar betaalde ze om er in drie dagen non-stop heen te rijden, door Turkije
en Iran, temidden van 'allemaal mafkezen uit Europa, met flowers in hun haar. De
Turkse chauffeurs zullen er het hunne wel van hebben gedacht.'

Een schitterende natuur en een trots volk; dat waren de eerste indrukken die De
Vegte opdeed. 'Met Jemen en Marokko vind ik Afghanistan het mooiste land dat ik
heb bezocht. Wild, ruig en woest. Ik hou van woestijnlanden.'

En de mensen, ja, de mensen. Ze kan het nog steeds niet uitleggen. 'Het is een
open, leuk volk', zegt ze. 'Zelfs het tuig is leuk, snap je wat ik bedoel, want
ze zijn speels, ook al zijn ze slecht. Ik heb ontzettend met ze gelachen, nooit
problemen met ze gehad - ook niet als vrouw alleen, met de mannen.'

Van de islam wist ze in die tijd niets. Van soennieten en shi'ieten had ze nog
nooit gehoord, van Afghaanse warlords en rivaliserende etnische stammen evenmin.
Ze was overigens niet de enige. De wereld was nog geen global village en zelfs
als je tegen de 30 liep, was je volgens De Vegte nog behoorlijk naïef. Wie in
die tijd naar het Oosten trok, ging trouwens ook helemaal niet uit wezenlijke
interesse voor andere culturen. Er z'jn, dat was genoeg.

En dan had zij nog een doel. De meeste westerlingen in Kabul hingen de hele dag
aan de waterpijp, zij struinde de souks af op zoek naar handel. Het eerste jaar
kocht ze voor een paar honderd gulden - sieraden, kleding, tapijten. Later ging
ze met duizenden dollars aan contant geld op stap en kocht ze steeds mooiere
spullen, 'want daar had ik inmiddels oog voor'.

Werd het normaal gevonden, een vrouw die handelt met mannen 'Ik heb nooit het
tegendeel gemerkt. Ik hield me aan de regels en liet me niet in met de mooie
jongens die achter westerse vrouwen aanzaten. Ik denk dat ze daardoor respect
voor me hadden.' Ze herinnert zich de keer dat ze een dikke Amerikaanse vrouw
bij een groepje paardenhandelaren zag. 'Ze was bijzonder geïnteresseerd in de
zwepen die die handelaren verkochten - dikke zwepen, prachtig ingelegd. Bleek
dat ze een seksshop had in New York en die zwepen verkocht aan sm-klanten. Ik
heb het die Afghaanse mannen maar niet verteld.'

Negen keer is Thea de Vegte naar Afghanistan geweest, de laatste keer was een
paar weken na de inval van de Russen, op 26 december 1979. Ze was een maand voor
de inval ook nog in Kabul, voor een partij sieraden die ze aan een museum in
Breda zou verkopen. Over die periode vlak na de inval schreef ze in de
Volkskrant-rubriek Dag In Dag Uit haar Brief uit Afghanistan: 'Het voelt hier
alsof er een bom aangestoken moet worden. Overdag geen tanks of soldaten, 's
avonds hoor je constant vliegtuigen vertrekken of landen. Iedereen vraagt: wat
doen jullie voor ons Ik moet tot mijn schande zeggen: niets.'

Bevriende Afghanen zeiden: je moet een burqa aan, want de nomaden die naar Kabul
zijn gevlucht, denken dat je een Russin bent, met je blonde haar, en dan ben je
niet veilig. Ze was inmiddels een van de weinige Europeanen die nog in Kabul
rondliepen. In het hotel was ze zelfs de enige gast. 'Daar lag ik, op een warm
waterbed dat de hoteleigenaar net uit Amerika had laten komen. Dat waterbed, en
dan die schoten in de verte. Het was absurd.'

Toch bewaart ze de mooiste herinneringen aan het land juist aan die laatste
keer. Ze ziet de mannetjes nog in de souks zitten, 'op grote blokken sneeuw, met
drie, vier sinaasappels om te verkopen. En dan toch blijven lachen. Dat heeft de
meeste indruk op me gemaakt'.

Nog steeds heeft ze contact met de handelaren met wie ze destijds bevriend
raakte. Ze zijn allemaal naar het Westen gevlucht. Van hen hoort ze dat
familieleden in Kabul de laatste tijd weer gouden handel hebben. Zelf wil ze
nooit meer terug. 'Ik hoef niet te zien hoe fundamentalistisch het er is
geworden.' Hoewel, Chicken Street, het hippiestraatje van weleer, schijnt weer
helemaal tot leven te zijn gekomen. 'En weet je aan wie ze het meest verdienen
Aan de internationale hulpverleners die een cadeautje voor thuis willen
meenemen. Dat doet me dan wel weer deugd.'

Connected

Gerben de Oude is pottenbakker geweest, beeldhouwer, boekverkoper, kraker, kok
en huizenbouwer; hij heeft in fabrieken gewerkt en in kantoren. Nu, op zijn
64ste, schrijft hij zijn memoires en heel toevallig heeft hij net het hoofdstuk
over Afghanistan afgerond.

'Ik weet niet veel meer, hoor', zegt hij, 'ik ben er drie keer geweest, maar
alle keren onder invloed, dus er is veel aan mij voorbijgegaan.' Eén
ansichtkaart heeft hij nog. Geen foto's en ook geen dagboekfragmenten. Het
hoofdstuk is dus maar twee pagina's lang.

Hij wil zijn verhaal beginnen met een citaat, uit het boek Taliban van de
Pakistaanse journalist Ahmed Rachid. 'Toen Allah de rest van de wereld had
gemaakt, zag hij dat er veel rommel over was, stukjes en beetjes die nergens
anders pasten. Hij verzamelde ze en wierp ze neer op aarde. Dat was
Afghanistan.'

Nee, De Oude stapte in 1971 niet, zoals zijn oude Ruigoord-makkers, op de Magic
Bus richting het Oosten. Hij woonde in de Pyreneeën, waar hij door een
christelijke leraar was ingewijd in de katholieke mystiek. 'Het was de tijd van
bezinning, van connected zijn. Ik leefde daar bijna als een pelgrim, met weinig
geld, een leven gebaseerd op die mystiek, op de verheerlijking van armoede. Maar
op een gegeven moment kreeg ik het benauwd in die bergen, en wilde ik naar
India. Ik ben met een paar honderd gulden, een deken en een zeiltje vertrokken
en ben door Joegoslavië, Griekenland, Turkije en Iran gelift, en op een dag
stond ik aan de Afghaanse grens.'

Hij zal het eerste welkomstwoord van de oude Afghaanse man nooit meer vergeten.
Met een weids armgebaar wees deze naar het oosten en zei: 'Hier begint Azi'.
Hier geldt de wet van de gastvrijheid die in het westen al is verdwenen.' Het
was precies waar Gerben de Oude naar op zoek was.

Herat, de eerste stad na de Iraans-Afghaanse grens, heeft hij links laten
liggen. In een 'raamloos, onverwoestbaar buskarkas' reed hij door barre streken,
gezeten temidden van vrouwen in burqa's en mannen met tulbanden op hun hoofd.
'Ik zat erbij als iets wat er niet hoorde te zijn, alsof ik door een barrière
heen was gebroken zonder toestemming te vragen.'

Maar toen kwam hij in Kandahar, in zijn herinnering een drukke doorgaansroute,
waar bussen en Volkswagens reden en waar handel werd gedreven in Afghaanse
broderie, lapis lazuli, zijde en antiek.

Na Kandahar ging hij naar Kabul, 'een onuitputtelijke, oeroude schat die lag te
glanzen tussen de bergen'. Het was ook een stad 'bomvol hotels en restaurants en
overal liepen hippies, freaks en beatniks, en natuurlijk veel buitengewoon mooie
Afghaanse vrouwen. Maar het was moeilijk om contact met ze te maken, ze waren
discreet en afstandelijk. Dus een verliefdheid kon niet, dat zou gelijk staan
aan zelfmoord'.

Wat hij de hele dag zoal deed, in Kabul 'Nou, je wordt moe hoor, van dat reizen.
Dus je verkent de boel een beetje en je maakt kennis met andere hippies.' De
dikke rookslierten hasj boven de hotels - dat beeld zal hij nooit vergeten.

Die ene ochtend in Kandahar trouwens ook niet. Het was de dag na zijn aankomst,
een uur of tien 's ochtends. De gerant van zijn hotel kwam de eetzaal binnen en
nodigde alle gasten uit om mee te komen naar een hermetisch afgesloten ruimte.
In het midden stond een knoeperd van een waterpijp. 'De gerant loopt ernaartoe,
steekt de brand in een paar grote brokken hasj - nou, de vlammen kwamen tot het
plafond, ik wist niet wat ik zag. Wij allemaal hoestend om die pijp heen, maar
even later was ik super high, ik zag die pijp trillen in de vuurgloed. Twee uur
lang hebben we daar zo gezeten, en toen ik rond het middaguur weer naar buiten
liep, fonkelde de wereld in het licht als een ster, maar het was wel het
verkeerde tijdstip van de dag, voor een ster.'

Mystiek

Als de 61-jarige schrijver-journalist en voormalig reclameman Peter ten Hoopen
'zijn' Afghanistan in één beeld zou moeten vangen, ziet hij dit: 'Een
stoffenhandelaar in een bazar in Kandahar, helemaal in het wit, met een witte
tulband op zijn hoofd, en met een ongelooflijk sterke, bijna goddelijke
uitstraling, zo sterk zelfs, dat je je van grote afstand aangetrokken voelt tot
zijn gezelschap. Ik heb tal van dit soort mannen gezien, de maanden dat ik door
Afghanistan reisde. Mannen van wie je voelde dat ze een zeer rijk innerlijk
leven hadden: mystiek van aard, verbonden met het hogere, voorbij teksten en
rituelen. Soefi's waren het, die niet over het geloof spraken, maar geloof
wáren. 'Waarom', zeiden ze, 'zou ik naar een moskee gaan als datgene waarnaar ik
op zoek ben, te vinden is in mijn eigen huis"

Kijk, dáá rvoor ging hij op reis, in 1968. In Amsterdam had hij het gevoel zijn
ziel te zijn kwijtgeraakt. In Afghanistan vond hij haar weer. Drie jaar lang
trok hij, samen met vriend en schrijver Ewald Vanvugt door Turkije, Syrië, Irak,
Iran, Afghanistan en India, maar in Afghanistan is hij het gelukkigst geweest.
Ook al had hij geelzucht en zat hij onder de medicijnen, hij heeft er niks om
gelaten, het was allemaal te mooi om te missen. 'Verstilling, vriendschap en
broederschap. Ik heb daar geleerd wat het betekent.'

Nou hielp het dat Ten Hoopen dagelijks grote hoeveelheden hasj rookte. 's
Ochtends al begon hij de dag 'met een brok Afghaan waar de gemiddelde
Nederlander een maand mee doet.' Als hij vervolgens naar de bakker ging, drukte
die hem het tweede stukje van de dag in de handen. Ging hij daarna naar de
kleermaker, dan gaf die hem iets mee van nog betere kwaliteit - en zo ging het
de hele dag door. 'Niet roken was echt onmogelijk.'

Drie maanden zijn Vanvugt en hij er gebleven. Ze droegen een tulband om op te
gaan in de menigte, en kozen namen waarmee ze in Afghanistan voor de dag konden
komen. Vanvugt werd Abdullah Ali Mohammed, Ten Hoopen Sharif-ud-Din, wat zo veel
betekent als: oprechtheid in religie. Zo verbleven ze wekenlang in Kandahar, zo
reisden ze mee naar het noorden in het gevolg van een Afghaanse prins, zo
slenterden ze dag in dag uit in Kabul.

De hoofdstad herinnert Ten Hoopen zich 'als een dorp eigenlijk, met lemen huizen
en winkels met open puien waar van alles te koop was: stekkers, lampen, kleine
elektromotoren, vruchten, noten, balen stof, draagbare radio's, goedkoop
schoeisel. Het straatbeeld werd gedomineerd door mannen; wat er aan vrouwen
liep, was zwaar gesluierd. Toeristen waren er nauwelijks. Er gingen dagen
voorbij voor je er eentje zag.'

Contact had hij vooral met Afghanen. Kon dat, vriendschap sluiten zonder elkaar
te verstaan 'Afghanen kunnen heel goed spreken zonder woorden. Ze pakken je
handen vast, kijken je lang en diep in de ogen, zeggen hoe mooi het is om
vriendschap te hebben en dat God voor ons allemaal zorgt. Zo zaten we soms uren
bij elkaar, en dat was genoeg.'

Heeft hij, onder invloed van de waterpijp, door een iets te roze bril gekeken
'Nee', zegt Ten Hoopen, 'ik heb geen moment aan de vriendschap van de Afghanen
getwijfeld. Daarvoor was het plezier in hun ogen te groot.'

Toch plaatste hij, in 1996, een kanttekening bij zijn herinneringen. In De
Trancekaravaan, het boek dat hij over zijn reis schreef, staat: 'Een attente
vriend stuurt een artikel over Afghanistan: Kaboel vandaag de dag. Ik ben
verslagen. Kan een week niet werken. Foto's tonen verminkten, mannen met gaten
in hun gezicht, kinderen zonder benen. Dit is niet het werk van de Russen. Dit
is wat onze vrienden, die hartelijke, liefhebbende Afghanen elkaar hebben
aangedaan. Hebben we in een illusie geleefd Hebben we onze liefde aan monsters
gegeven Onze ogen gesloten voor de werkelijkheid om des te beter onze droom te
zien'

Tien jaar later ziet Ten Hoopen het anders. Oorlog, zegt hij, werkt ontwrichtend
en zet mensen tegen elkaar op. 'Natuurlijk waren er in 1968 al tegenstellingen,
maar ze waren niet aangescherpt. De oorlog heeft iets in de Afghanen naar boven
gehaald dat ik nooit in hen heb gezien.'

Wat doet het hem het land nu zo verscheurd te zien 'Ik heb de laatste jaren iets
belangrijks geleerd. Namelijk dat je hard moet zijn om zachtheid te behoeden. Ik
kan me de woede van de Afghanen goed voorstellen, de woede op degenen die hun
bestaan hebben verwoest. Zij leefden in relatieve vrede en die is verstoord.
Eerst door de Russen, nu door de Amerikanen.'

Hoe groot zijn afkeer is van moslimextremisten, ergens begrijpt hij ook de
strijd die de Taliban en andere fundamentalisten voeren tegen het westen. 'Er
zit in de islam een hang naar zuiverheid die ik heel mooi vind, en die wij al
heel lang kwijt zijn. Toen ik in '71 terugkwam in Amsterdam, na drie jaar
reizen, was ik ook al geschokt door wat ik zag. Ik kon niet wennen aan de
hoeveelheid cafés, aan de dronken mensen, aan de pornoshops. Ik vond het niet
bepaald verheffend. Dat de islamitische wereld die samenleving van ons niet wil,
kan ik mij voorstellen. Voor hen is het tijd voor de grote schoonmaak.'

Besteleend

De burqa, tja, Jeanne Mulder weet niet goed wat ze ervan moet vinden. Als ze nu
foto's van Afghaanse vrouwen ziet, vraagt ze zich natuurlijk af wie hem
vrijwillig draagt en wie niet. Gedwongen gesluierd gaan, zegt ze, dat is
natuurlijk niet goed. 'Aan de andere kant: wat zegt nou een lap stof Daar kan
een heel sterke vrouw onder schuilgaan. Eentje die tegen alle wetten in toch een
schooltje voor meisjes opricht. Want ze hebben power hoor, die vrouwen. Dat heb
ik met eigen ogen gezien.'

21 Was Mulder toen ze met haar vriend, later man, vervolgens ex-man en nu weer
goede vriend Ko, in een besteleend richting de Oriënt vertrok. Ko was stuurman
geweest en had al veel gereisd. Zelf was ze stenotypiste, in vier talen maar
liefst, en werkte ze voor Randstad.

Op zoek naar iets anders dan 'huisje, boompje, beestje' belandden ze in 1970 in
Afghanistan en omdat ze eruitzagen als hippies en de Afghaanse upperclass niet
van hippies hield, kwamen ze vooral in contact met de gewone man. 'Dat ging niet
verder dan een beetje samen zitten, hoor', zegt Jeanne Mulder. 'De Afghanen
waren vooral onder de indruk van Ko. Hij had respect voor ze, anders dan veel
Amerikanen die in Afghanistan reisden. Die waren bazig en arrogant; ze flipten
als ze niet alles precies zo kregen als ze in hun eigen land gewend waren. We
hadden de indruk dat de Amerikanen niet wisten hoe ze moesten opgaan in een
andere cultuur. Terwijl dat toch de bedoeling van reizen is.

Een aantal keren zijn ze, in Kabul, bij mensen thuis te eten uitgenodigd en bij
twee gelegenheden heeft Mulder zich een beetje een beeld kunnen vormen van hoe
de vrouwen in Afghanistan leefden.

Beide keren werd ze, nadat ze met de mannen in de kamer had gezeten, door een
gordijntje geduwd. 'Daar stond ik dan, tussen de vrouwen in kleurrijke
pofbroeken. Geen burqa te zien. Ik had niet de indruk dat ze onderdrukt werden,
want dat had ik dan toch gezien aan hun houding. Dan zouden ze toch bedeesd
moeten zijn geweest. Maar dat waren ze helemaal niet. Ze waren ontzettend
brutaal en luidruchtig, ze kwamen allemaal om me heen staan, nieuwsgierig naar
een westers meisje, ze zaten aan mijn gezicht, haalden make-up tevoorschijn om
me mee op te maken. Alsof ik een pop was. En héél direct oogcontact, hè, daar
werd ik verlegen van. Ik was blij toen ik eindelijk weer naar de mannen mocht.'

Hoe Mulder, inmiddels salesmanager bij een groothandel voor verantwoord
kinderspeelgoed, zich de Afghanen herinnert Net als Thea de Vegte 'als een heel
sterk en onafhankelijk volk'. Het verbaasde haar dan ook dat een paar jaar na
hun reis de Russen het land konden binnenvallen. 'Ik was ervan overtuigd dat ze
de Afghanen er niet onder zouden krijgen.'

In dat verband noemt ze de opwinding die ze destijds in heel het land bemerkte
als het gesprek kwam op Dzjengis Khan. 'Die was ergens in de dertiende eeuw
Afghanistan binnengevallen, maar hij had alleen maar vernield, en niet geheerst.
Hij had geplunderd, geroofd, verkracht, en was weer verdergegaan. Begrepen ze
niks van. Als je een land binnenviel, moest je ook de baas willen zijn, zeiden
ze. Maar dat was 35 jaar geleden.'

Thea de Vegte (met bril, naast haar collega Sanne Vertu): 'Vrijheid was voor mij
het allerbelangrijkste. Daar werd ik high van.' Gerben de Oude: 'Je wordt moe
hoor, van dat reizen.' Peter ten Hoopen: 'We begonnen de dag met een brok
Afghaan waar de gemiddelde Nederlander een maand mee doet.' Jeanne Mulder: 'Wat
zegt nou een lap stof Daar kan een heel sterke vrouw onder schuilgaan.'

LOAD-DATE: March 11, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              125 of 148 DOCUMENTS



                                 de Volkskrant

                                 March 11, 2006

Levende herinnering

BYLINE: Tekst Willem Pekelder ; tekening Martyn F. Overweel

SECTION: Magazine; Pg. 44

LENGTH: 906 woorden


Elke Nederlander zijn eigen ego-document. Het kan, volgens TROS-voorzitter Karel
van Doodewaerd. Zet uw dierbaren op dvd voor later.

Het was op een vredige zondagochtend dat TROS-voorzitter Karel van Doodewaerd
(59) werd overrompeld door een, naar eigen zeggen, filosofische gedachte. Waarom
zou een mens na zijn sterven alleen een fotoalbum nalaten als tastbaar bewijs
van zijn bestaan Waarom niet een stem erbij, en een beeld Beeld en Geluid

De omroepvoorzitter kreeg zijn ingeving kort nadat hij afgelopen herfst zijn
vader ten grave had gedragen, 86 jaar oud. Van Doodewaerd sr., bedenker van
Biotex en jarenlang lid van de raad van bestuur van Akzo, ging stemloos heen.
'De voicemail van zijn antwoordapparaat had ik gewist. Dramatisch stom. Ik zou
de stem van mijn vader nooit meer horen.'

De woorden Beeld en Geluid bleven dagenlang rondzoemen in het hoofd van de
TROS-bestuurder. Totdat hij Edwin van Huis, directeur van het Nederlands
Instituut voor Beeld en Geluid, in zijn mijmeringen betrok. Zou het niet
mogelijk zijn iedere Nederlander die dat wil, te verblijden met een eigen dvd
waarop hij zijn gedachtespinsels vastlegt Zodat familie en vrienden een
blijvende herinnering aan de dierbare hebben Van Huis reageerde positief en Van
Doodewaerd ploegde voort. Hij vroeg zijn 'eigen' TROS-sterren Antoinette
Hertsenberg, Bert Kuizenga en Jaap Jongbloed of ze de interviews voor de dvd's
zouden willen afnemen. Dat wilden ze.

'Het zou toch fantastisch zijn', roept Van Doodewaerd vanuit zijn omroepkwartier
in Hilversum, 'als we op die manier een tijdsbeeld zouden kunnen vastleggen. Ik
vraag me vaak af wat de middeleeuwse lijfeigenen vonden van hun bazen.
Beschouwden ze hen als weldoeners of als tirannen Daar komen we nooit meer
achter. Nü hebben we de technische middelen om opvattingen en gevoelens vast te
leggen, alleen gebruiken we ze niet. Althans niet ten behoeve van gewone
Nederlanders.'

Wát de te interviewen Nederlanders kwijt willen, moeten ze natuurlijk zelf
weten, zegt Van Doodewaerd. 'Dat kunnen basale dingen zijn zoals verhalen over
kinderen en kleinkinderen, maar ook het allochtonenvraagstuk of bespiegelingen
over het hiernamaals.' Met het kijken en beluisteren hoeven belangstellenden wat
de TROS-voorzitter betreft niet te wachten totdat de dierbare is overleden. 'Dat
kan bij wijze van spreken meteen nadat de dvd voltooid is. We scheppen een
monument voor huidig én toekomstig Nederland.'

Edwin van Huis, wiens instituut audiovisueel materiaal herbergt vanaf 1892,
neemt het plan van Van Doodewaerd serieus in overweging. 'Sinds het smalfilmen
uit de mode is geraakt, krijgen we nog maar sporadisch ego-documenten binnen.
Vroeger werden we geregeld gebeld: opa is overleden, we hebben 22 blikken films
op zolder. Die tijd is helaas voorbij. Dergelijke documenten bieden vaak een
unieke blik op een verdwenen leven. Beelden van grote katholieke gezinnen die
met z'n vijftienen opgroeien in een kleine arbeiderswoning. Officieel film- en
documentairemateriaal gaat vaak over serieuze zaken, rampspoed en fascisme. Het
werk van amateurs laat het gewone leven zien.'

Dat uitgerekend de TROS met het dvd-plan is gekomen, verwondert Van Huis
allerminst. 'Van Doodewaerd is een echte romanticus. Hij ziet zijn omroep als
één grote familie. Straks kun je, dankzij de TROS, op internet getuigenissen
opsporen van mensen die bij dezelfde voetbalclub hebben gespeeld als jij. Dat is
toch prachtig! Ik hoop dat ook de andere omroepen mee zullen doen, want een
EO-lid wil natuurlijk niet worden geïnterviewd door Jongbloed, maar door
Knevel.'

Van Huis denkt dat, als alles doorgaat, zijn instituut de ego-documenten via
internet zal verspreiden. Is dat wel een geschikt medium voor persoonlijke
boodschappen 'Ach, wat is nu persoonlijk Mensen willen steeds meer gedachten
delen met elkaar. Kijk naar Big Brother. De mediagebruiker is steeds meer
deelnemer geworden.'

Van Doodewaerd beaamt dat. 'We hebben overal onze eigen opvatting over. Het
vermogen tot zelfstandig denken is de laatste decennia enorm gegroeid. Met mijn
plan wil ik op dat verschijnsel inspelen.' De TROS-preses heeft zelfs al
categorieën bedacht waaruit de belangstellenden kunnen kiezen. 'Een business
class-versie, waarin het interview wordt omlijst met Felderhof-achtige
taferelen. Verder een royal class-versie, waarin het gesprokene wordt
verduidelijkt met archiefbeelden. Vertel ik bijvoorbeeld dat mijn vader de
eerste in de straat was met een eigen Opel, dan monteer je er een Opeltje in. En
ten slotte de economy class, de soberste versie. De geïnterviewde beantwoordt
alleen een aantal vragen.'

Van Doodewaerd is zo enthousiast dat je bijna zou denken dat de TROS er
financieel beter van wordt. 'Onzin. Als publieke omroep mag ik geen winst maken.
Wel moeten we de kosten eruit krijgen en de interviewers betalen. Ik denk dat we
belangstellenden daarom een bedrag van 2000 á 3000 euro per dvd in rekening
moeten brengen. Ongeveer net zo veel als een bruidsreportage.'

Ook TROS-presentator Jaap Jongbloed is enthousiast over het plan. 'Van bekende
Nederlanders ligt al heel veel vast op beeld, nu zijn de gewone mensen aan de
beurt. Welke boodschap ik zelf zou willen achterlaten Ren niet van de ene naar
de andere hype, maar sta stil bij gebeurtenissen die je werkelijk raken.'

Het Monument voor Nederland gaat, bij voldoende animo, van start wanneer het
Instituut voor Beeld en Geluid zijn nieuwe onderkomen in Hilversum betrekt: 1
december.

LOAD-DATE: March 11, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              126 of 148 DOCUMENTS



                                 de Volkskrant

                                 March 7, 2006
                                    dinsdag

Betonmolen

SECTION: Service; Pg. 21

LENGTH: 395 woorden


Bijna nooit lekker om onderop te liggen, maar als verongelijkte consument ben je
in die positie op tv nog altijd stukken beter af dan als, zeg, allochtoon.
Slecht Nederlands spreken, moeilijk kunnen integreren, het atheneum niet mogen
afmaken, de kinderen slaan (Pastors in Buitenhof) en ze niet naar school sturen
- helaas, daar helpt voor een bepaald deel van onze samenleving alleen de harde,
politieke en bevoogdende hand, met de spierballentaal die daar intussen al
gewoon bij wordt gevonden. 'De' Turk, Marokkaan, Surinamer of Antilliaan ziet
zich op tv toch negen van de tien keer gekwalificeerd vanuit die invalshoek. En
de huidige verkiezings-tv gaat toch ook bijna nergens anders meer over.

Nee, dan de 'gewone' Nederlander en zijn huis-tuin-en-keuken-verdriet. Zo boos
als zijn wereld er tegenwoordig uitziet, zo gespreid is zijn tv-bedje. Zeker als
hij zich onheus behandeld weet en daarmee op slag 'hulpeloos' is. Gezeik met de
instanties, met de erfenis, met zijn pensioen, dan wel wakkerliggend over de
kwestie of de caravan wel veilig in de winterstalling staat. Jawel, dáár hebben
we dit tv-seizoen bij de publieke omroep met Kassa, Radar, Boemerang en Appeltje
voor de dorst maar liefst vier programma's voor. In Boemerang (KRO) staan er
nota bene drie dure presentatoren hun journalistieke geweten mee op te pompen.

Appeltje voor de dorst is de laatste loot aan de stam. Consumentenshow van Max.
Beetje Breekijzer. Beetje Tussen Kunst & Kitsch. Beetje Surpriseshow. Eigenlijk
helemaal niks van zichzelf. Maar net als in Max & Catherine wordt hoe dan ook
weer expliciet gemikt op het type aan wie de moderne tijd (zo'n beetje vanaf de
elektriciteit) volledig voorbij is gegaan. De opa of moeke dus, die door een
soort fee als Mies Bouwman (Martine van Os in dit geval) moet worden blijgemaakt
met Hilversumse emo-mantelzorg.

Zondag trok zuster Martine er voor het eerst op uit. Een oudere dame die een
serviceflat had geërfd ter waarde van 250duizend euro, mocht na haar tussenkomst
nog blij zijn dat ze er twaalfduizend euro voor kreeg. En ze bezocht een ouder
én rijker echtpaar thuis, dat klaarblijkelijk ook van zijn gezond niet af wist:
Martine scoorde er een buste van Camille Claudel en een gesigneerde houtsnede
van Esscher om op de veiling te gelde te maken. Met de opbrengst ging voor de
eigenaar een hartewens in vervulling: zijn eigen betonmolen!

LOAD-DATE: March 7, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              127 of 148 DOCUMENTS



                                 de Volkskrant

                                 March 6, 2006

Moderne vijfkamp: dromen tegen beter weten in;
Bond rekent erop dat nationaal kampioen Kelvin Hilgeholt over tien jaar
olympische roem vergaart

BYLINE: Rob Kramp

SECTION: Sport; Pg. 19

LENGTH: 800 woorden

DATELINE: ERMELO


Als het aan de sportbond moderne vijfkamp ligt, wint een Nederlandse atleet in
2016 olympisch eremetaal. Waarin een piepkleine bond met één vereniging en twee
topsporters groot kan zijn: dromen.

Over tien jaar, in 2016, is Kelvin Hilgeholt 31 jaar. Hij is uitverkoren de
verlosser te worden die met een olympische medaille voor de doorbraak van de
moderne vijfkamp in Nederland tekent. Zaterdag werd de Brabander in sportcentrum
Calluna in Ermelo voor de eerste keer nationaal kampioen.

Hij verzamelde op de vijf onderdelen vier punten meer dan titelverdediger Chris
Scherpenzeel (5100-5096). De derde en laatste plaats was voor Max Zorkin (2374).
Bij de vrouwen waren vijf deelneemsters, twee meiden meldden zich af met griep.
De titel ging naar de 20-jarige juniore Amber Hoogendoorn (3548 punten) uit
Harderwijk.

De moderne vijfkamp, sinds Stockholm 1912 olympisch, bestaat uit vijf
onderdelen. Paardensport, met een concours over twaalf hindernissen, inclusief
dubbel- en driesprong (met een maximale hoogte van 1.20 meter), schermen (degen,
dertig duels om één treffer), hardlopen (3000 meter), schieten
(luchtdrukpistool, 20 schoten staand van tien meter) en zwemmen (200 meter).

De prestaties worden in punten omgerekend. De toptien van de wereld verzamelt
doorgaans ongeveer 5650 punten.

Initiator van de moderne vijfkamp was Baron Pierre de Coubertin, de grondlegger
van de moderne Olympische Spelen. Hij was op zoek naar een discipline waarin het
gewone volk zich kon meten met de beter gesitueerden en deed de antieke vijfkamp
van de Grieken een nieuw jasje aan.

De baron schoot zijn doel ver voorbij. De moderne vijfkamp werd nimmer een
volkssport maar het speeltje van hoge militairen, die het onderdeel paardensport
soms vervingen door handgranaatwerpen.

In Nederland kwam de moderne vijfkamp ook nooit van de grond. Enkele jaren
geleden was de sport op sterven na dood, maar door tussenkomst van NOC*NSF en
enkele bevlogen bestuurders zoals Jan Maas, overleefde de bond de crisis.

Er werd een heuse topsportnota geschreven met doelstellingen voor de korte en
lange termijn. Die logen er niet om: een olympische deelnemer in Peking 2008,
een plaats in de topacht bij het WK in 2013 en een olympische medaille in 2016.

Pittige, om niet te zeggen gedurfde voorwaarden voor een bond met een achterban
die slechts één vereniging (SV Putten) en nog geen handvol topsporters telt.

De topsportnota werd in feite geschreven rond één atleet: Kelvin Hilgeholt. Meer
smaken zijn er niet in de sportbond. Ja, Chris Scherpenzeel, maar de docent aan
de Koninklijke Militaire Academie van Breda is een routinier van 39 jaar. Voor
hem is vooral de rol van mentor van Hilgeholt weggelegd. Investeren doet de
sportbond alleen in de jonge Hilgeholt.

Die ontving begin dit jaar een toelage van vijfduizend euro. 'Daarmee kon ik
eindelijk mijn schulden afbetalen', aldus de student commerciële economie aan de
Randstad Topsport Academie.

Hij zit in een klas met kogelstoter Rutger Smit en shorttracker Niels Kerstholt.
'Ik had mijn pistool al moeten verkopen omdat ik de trainingen niet kon
betalen.' Hilgeholt, uit Son en Breughel bij Eindhoven, is razend ambitieus in
zijn sport waarin hij amper drie jaar serieus aan het werk is.

Zo staat hij elke dag om vijf uur op, besteedt hij dagelijks vijf tot acht uur
aan trainingen en onderhoudt hij vier baantjes om zijn dure, uit de hand gelopen
hobby te kunnen betalen.

In Schijndel mest hij de stallen uit bij zijn paardentrainer. Verder , geeft hij
les in freestyle skaten, is hij zwem- en fitnessinstructeur bij een sauna en is
hij een dag in de week manus-van-alles voor schermbondscoach Roel Verwijlen.

Dat hij kampioen wordt op een titelstrijd die een oscar verdient in de categorie
'zeldzame treurigheid', deert hem niet. Dat hij zijn sport beoefent voor nul
toeschouwers, in een kille, koude sporthal evenmin. Hilgeholt heeft hogere
doelen en rooskleuriger dromen.

'Deze sport stelt in Nederland helemaal niets voor', zegt hij. 'Ik ben nog een
broekie in de vijfkamp, maar wel een broekie met aanleg.' Zijn persoonlijke
record staat op 5232 punten, nog altijd ongeveer vierhonderd punten onder de
wereldtop.

'Ik kom tekort in de technische nummers: schermen, schieten. Vooral aan schieten
zal ik nog veel tijd moeten besteden. In schermen maak ik aardige progressie
sinds ik op Papendal met de selectie van Verwijlen mag meetrainen.'

Peking komt voor Hilgeholt te vroeg, denkt hij. 'Ik mik op deelname in Londen
2012.' Dat de bond in zijn topsportbeleid om een deelnemer in Peking vraagt,
doet hij schouderophalend af. 'Iedereen mag dromen, maar over twee jaar ben ik
er nog niet klaar voor. Ze zeggen zelf dat de opleiding tot een solide moderne
vijfkamper zeven, acht jaar duurt, dan moeten ze mij wel die tijd gunnen.'

'Ik ben nog een broekie, maar wel een met aanleg'

LOAD-DATE: March 6, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              128 of 148 DOCUMENTS



                                 de Volkskrant

                                 March 3, 2006
                                    vrijdag

Utrechtse wijkraden: waterput of echoput?;
De wijkraden hebben sinds 2002 de kloof tussen burger en politiek  in Utrecht
verkleind - 'Jaja, boe!'

BYLINE: Michiel de Hoog

SECTION: Binnenland; Pg. 2

LENGTH: 791 woorden

DATELINE: Utrecht


De emoties liepen hoog  op toen  tijdens het  lijsttrekkersdebat in Utrecht de
wijkraden ter tafel kwamen. De   één ziet het adviesorgaan van gewone burgers
als volksverlakkerij, de  ander  vindt het een uitgelezen manier  om mee te
praten.

Het debat in het stadhuis over de Utrechtse wijkraden was een dikke twee
seconden onderweg of vijf boze mannen waren opgestaan.

'Boe!', riep een man.

'Volksverlakkerij!', riep een ander.

Een man op de achterste rij zei ook iets, even hard als onverstaanbaar. Maar
boos was-ie.

Geen onderwerp tijdens het lijsttrekkersdebat dat zo veel emotie teweegbracht
als de wijkraden. Utrecht voerde in 2002 wijkraden in: gewone burgers konden het
college van burgemeester en wethouders gevraagd en ongevraagd advies geven.

'De waterput van de gemeente', noemde de verantwoordelijk Leefbaar
Utrecht-wethouder ze. Bij de dorpspomp werden vroeger immers de meningen
gepeild.

Meer een echoput, zei Kees van Oosten van Luis in de Pels dinsdagavond, tijdens
een debat met Leefbaar-lijsttrekker Walther Lenting. 'De gemeente roept er iets
in wat zij wil horen en krijgt hetzelfde terug.'

Niet waar, zei Lenting. De wijkraad heeft de kloof tussen de burger en politiek
verkleind. 'Bouwplannen in parken zijn afgeblazen, nadat de wijkraad protest had
aangetekend.'

'Jaja, boe!', riepen twee nieuwe boze mannen.

Soms bleek de wijkraad inderdaad een echoput, zegt Anneke van Mispelaar (28) van
de wijkraad Leidsche Rijn. 'Onze wijkwethouder Lenting zei vorig jaar dat het
toch wel handig zou zijn als we een positief oordeel zouden geven over de aanleg
van een café in het Amaliapark.' Dat wekte haar verbazing.

Ergernis was er toen de wijkraad werd meegedeeld dat de Veemarkthallen worden
verplaatst naar Leidsche Rijn. 'Ons was niets gevraagd. Het college excuseerde
zich.'

En zo hebben de wijkraden wel meer kritiek op hun behandeling door de gemeente:
adviezen werden genegeerd, adviezen over dikke dossiers werden op een veel te
laat moment gevraagd en klagen over een gemeenteplan moest bij de ambtenaar die
het plan zelf had bedacht.

Een ander kritiekpunt is dat de wijkraden buurt- en actiecomités buitenspel
zouden zetten. 'Bij een verkeerskwestie wilden we inspraak, maar de wethouder
zei dat ze de wijkraad al had gesproken', zegt Ger Hoogenberg van de
Huurdersvereniging Kanaleneiland, een van de boze mannen uit het publiek. 'We
hadden onze kans gehad.'

Het omgekeerde gebeurde ook, volgens Ad Hilhorst, voormalig voorzitter van de
wijkraad Oost. Het college vroeg Oost een advies over de aanleg van een
bruggetje. 'Wij zeiden: niet doen. Plots organiseerde de gemeente hier een
informatieavond over de brug. Er kwamen twaalf mensen, acht van hen waren vóór.
Een meerderheid, zei het college, en de brug kwam er.'

Toch moeten de wijkraden blijven, vindt hij. 'Juist dat de gemeente die
informatieavond belegt, toont aan dat ze zich wat van ons advies heeft
aangetrokken. Het college zal niet nog eens wegkomen met zo'n truc.'

Ook Van Mispelaar van Leidsche Rijn zegt niet van de wijkraden af te willen. Zo
is een plan voor woningbouw in het Leidsche Rijn Park tegengehouden, nadat de
wijkraad daarover negatief had geadviseerd, zegt Van Mispelaar.

'Al is niet te zeggen of en hoe een beslissing zou zijn genomen als de wijkraad
er niet was geweest.'  Tenslotte kunnen de wijkraden alleen adviseren, en niets
besluiten.

Geef wijkraden de tijd, zegt Anton Verbunt, voorzitter van de wijkraad Oost.
'Bureaucratische veranderingen gaan altijd traag', zegt hij.

De gemeenteraad stemde in februari voor een jaar verlenging van de raden, maar
Verbunt twijfelt of die steun er na de verkiezing ook nog is. 'Elke politicus
zegt in verkiezingstijd de kiezer meer te zeggen te willen geven.'

Collegepartij VVD steunt de wijkraden, beweert lijsttrekker Halbe Zijlstra.
'Gedwongen door het collegeprogramma. Na de verkiezingen zijn we er tegen. De
wijkraden werken matig en actiecomités zijn voor bewoners efficiënter.'

Wijkraden als kroonjuweel van collegeprogramma 'U kunt meepraten over uw eigen
wijk.' Het was een van de tien beloften van het college van burgemeester en
wethouders in 2000. In Utrecht kwamen er veel woorden met 'wijk' bij.
Kroonjuweel van het programma zijn de in 2002 benoemde wijkraden, die het
college gevraagd en ongevraagd adviseren. De wijkraad krijgt geld voor de
wijkraadpleging, een door de wijkraad uit te voeren enquête onder bewoners. De
wijkraad stelt, samen met het college, het wijkprogramma (korte termijn) en de
wijkvisie (lange termijn) op. Elke wijk heeft een wijkwethouder, die maandelijks
spreekuur houdt. Het budget van de wijkraad is zo'n 22 duizend euro: 15.200 euro
voor de wijkraadpleging en 6.500 euro voor de organisatie.

De Englaan in Leidsche Rijn, waar een plan voor woningbouw is tegengehouden.

LOAD-DATE: March 3, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              129 of 148 DOCUMENTS



                                 de Volkskrant

                                 March 2, 2006
                                   donderdag

SECTION: Media; Pg. 20

LENGTH: 428 woorden


Actualiteiten

Twee Vandaag In de aanloop naar de gemeenteraadsverkiezingen van 7 maart gaan de
fractievoorzitters van de belangrijkste zes politieke partijen van de Tweede
Kamer met elkaar in debat. Het is de vijfde keer dat Twee Vandaag en de Erasmus
Universiteit een dergelijk tv?debat organiseren.

Nederland 2, 17.59 uur.

Nederland kiest Oud?wethouder Marco Pastors van Leefbaar Rotterdam en zijn
rivaal Peter van Heemst (PvdA) kijken vooruit naar 'de slag om Rotterdam'.
Nederland 3, 22.20 uur.

Informatief

Milieuridders Paul Jan van de Wint en Rob Muntz testen twee auto's die als
milieuvriendelijk te boek staan: de hybride Honda Civic en een Ford Focus die op
bio?ethanol loopt. Het testparcours is de ringweg rond Amsterdam.

Nederland 3, 19.50 uur.

Zestien miljoen rechters Moeten rechters rekening houden met de culturele
achtergrond van een dader in het geval van eerwraak? Vanavond wordt de rol van
een Iraanse moeder onderzocht. Had zij de dood van haar dochter kunnen
voorkomen? Nederland 3, 21.10 uur.

No tax please, we're rich In Groot?Brittannië betalen veel rijken nauwelijks
belasting. Verslaggever Michael Robinson zoekt uit of hun trucs ook voor gewone
burgers bruikbaar zijn.

BBC 2, 23.00 uur

Jonge idealisten/oude politiek Vier jonge politici worden gevolgd en door
deskundigen beoordeeld op effectiviteit, doorzettingsvermogen, politiek talent
en charisma. Nederland 1, 23.05 uur

Documentaire

White ravens nightmare in Chechnya Jonge Russische militairen die terugkeren uit
de oorlog in Tsjetsjenië krijgen thuis een kil onthaal. Burgers willen niets van
de oorlog weten. Twee documentairemakers volgden drie jaar lang een aantal
Russische soldaten.

Nederland 3, 0.00 uur.

Serie

Naval Criminal Investigative Service Nieuwe serie over een team van geheim
agenten dat misdaden onderzoekt bij de Amerikaanse marine. Veronica, 22.10 uur.

Amusement

Schoondochter gezocht Ouders gaan op zoek naar een meisje voor hun 30?jarige
zoon, die maar niet het huis uit wil.

Nederland 2,20.30 uur.

Typisch van Duin Prominente Kamerleden (Wouter Bos, Agnes Kant en Geert Wilders)
onthullen hun favoriete sketches en typetjes van André van Duin. Willempie en De
Dik voor Mekaar Show scoren hoog. Talpa, 20.30 uur.

Film

Door David SneekFelix the Cat: The Movie (Tibor Hernadi, 1991). Kat redt
prinses. Tekenfilm. België 2, 10.00 uur.

They Came to Cordura (Robert Rossen, 1959). Degelijke western met Gary Cooper
als majoor die zijn moed moet bewijzen. BBC 2, 14.00 uur.

Undefeated (John Leguizamo, 2003). Waarin een jonge bokser moeite heeft met het
succes om te gaan. Veronica, 20.30 uur.

LOAD-DATE: March 2, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              130 of 148 DOCUMENTS



                                 de Volkskrant

                               February 23, 2006
                                   donderdag

SECTION: Forum; Pg. 13

LENGTH: 525 woorden


En nu (Politiechef onder vuur, Binnenland, 22 februari) moet ik aan enkele jaren
geleden denken toen hoofdcommissaris Welten net was aangesteld; volgens Cohen
was dit zo een perfecte kandidaat dat alle normale regels opzijgezet konden
worden. De man mocht wonen waar hij wilde, hij kreeg zelfs een ridicule
verhuispremie en bij ontslag wordt zijn salaris doorbetaald tot zijn pensioen.
Tot zover onze socialistische burgemeester! En nu, nu kan de man doen wat hij
wil. Overigens: die hele driehoek is voor de gewone burger ook niet echt
duidelijk; hoofdcommissaris, wat is dat nou Want wat de opsporing betreft, is de
hoofdofficier de baas, en wat de openbare orde betreft de burgemeester. Dat
werkt toch niet

Amsterdam Ronald Cassee

Beste Heleen (het Vervolg, 18 februari), laat het gaan, laat het vallen, laat
het los... (Van Dik Hout)

Vlaardingen Els Hoogstraten

Op 7 maart zijn er gemeenteraadsverkiezingen. Nu zou je dat niet zeggen als je
de media volgt. Politieke barometers vertonen grafiekjes van 'peilingen als er
nu Kamerverkiezingen werden gehouden', en landelijke campagnestrategen van de
VVD zijn begonnen met propagandafilmpjes ter beschadiging van de Partij van de
Roos. Wat is dit voor flauwekul

Pas in mei 2007 gaat het over de landspolitiek. Nu gaat het om onze mening over
het college van burgemeester en wethouders, en over de gemeenteraadsleden die
ons (de kiezers) vertegenwoordigen.

De gemeentelijke bestuursverantwoordelijkheid gaat over:
bevolkingsadministratie, huisvesting, paspoorten en rijbewijzen, lokale
bestemmingsplannen, parkeren, openbaar onderwijs, recreatie en toerisme,
vuilnisophaaldienst.

Landelijke politici die nu ineens allerlei dingen roepen, voeren een jaar voor
hun beurt campagne. Mensen die als gemeenteraadslid hun best hebben gedaan in
het belang van de burgers, kunnen worden afgefakkeld door propaganda-slogans van
Haagse bemoeials. Opzouten tot 2007 alstublieft.

Castricum Wil Carton

Met haar 'procesbenadering' van mensenrechten zegt Barbara Oomen (het Betoog, 18
februari) tegen de tekenaar die de profeet heeft afgebeeld (godslastering), de
vrouw die verkracht is (ontucht) en de moslim die zich tot het christendom heeft
bekeerd (afvalligheid): 'U heeft het ongeluk in Paki  stan te wonen waar een op
de sharia gebaseerde versie van de niet-zo-universele mensenrechten geldt, dus u
wordt toch ter dood gebracht.' Zij heeft mij niet duidelijk kunnen maken waarin
haar 'procesbenadering' wezenlijk afwijkt van het door haar verworpen
'relativisme'.

Ten onrechte stelt Oomen dat de cartoonkwestie een botsing tussen de vrijheid
van meningsuiting en de vrijheid van godsdienst betreft. Immers,
godsdienstvrijheid behelst het recht van elk individu een godsdienst naar keuze
al dan niet te belijden, maar niet het recht om andersdenkenden de mond te
snoeren. In veel islamitische landen worden beide grondrechten niet erkend. Een
grondwet waarin de islam tot nationale godsdienst wordt verklaard - Irak -
schept per definitie ongelijkheid tussen moslims en niet-moslims.

Het is mij een raadsel waarom Oomen zo veel ruimte heeft gekregen om haar
warrige en gevaarlijke ideeën te ventileren.

Geldrop Pieter Markus

LOAD-DATE: February 23, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              131 of 148 DOCUMENTS



                                 de Volkskrant

                               February 23, 2006
                                   donderdag

Beleven van schoonheid  kost moeite

SECTION: Forum; Pg. 12

LENGTH: 1740 woorden


Voorheen gangbaar dédain voor volkssmaak is ouderwets. Erger, zeg je nu dat
kunst inspanning vergt, dan wacht je een nieuw, modern dédain, stelt Désanne van
Brederode.

Was het vroeger een ongeschreven regel dat een kwaliteitskrant of -tijdschrift
geen aandacht besteedde aan musicals, pulptelevisie en ander populair vermaak,
tegenwoordig worden er net zulke doorwrochte essays aan programma's als Sex and
the City en Idols gewijd als aan overzichtstentoonstellingen en performances van
'echte' kunstenaars.

In de essays wordt bovendien uit songteksten, filmdialogen en reclameslogans
geciteerd, in plaats van alleen uit het oeuvre van grote denkers en literatoren.
Waarom Schopenhauer aanhalen als Quentin Tarantino dezelfde visie bondiger heeft
verwoord

Een interview over de schuldenproblematiek van derdewereldlanden wordt liever
gehouden met zanger Bono van U2 dan met minister Agnes van Ardenne. En als Marco
Borsato een interessant verhaal heeft over War Child, lijkt geen enkele redactie
zich af te vragen of een gesprek met hem, uitgesmeerd over de hele voorpagina
van het levensbeschouwelijke katern, niet ook sluikreclame is voor zijn nieuwste
cd.

Het dédain voor alles wat de massa leuk vindt, is verdwenen. De ivoren toren is
neergehaald, de smetvrees overwonnen. Er wordt niet meer geoordeeld over de
hoofden van de zogenaamde domme kudde heen, eerder is er sprake van een
handreiking, een poging tot verbroedering.

Hoe genereus het gebaar ook lijkt, het wordt bij mijn weten niet ingegeven door
de wens de oude scheidsmuren tussen intellectuelen en 'gewone' burgers te
slechten. De handreiking is niet idealistisch, maar door en door pragmatisch van
aard. Niet de vragen 'Waarom zou mijn smaak meer waard zijn dan die van mijn
ongeletterde buren' en 'Mag ik zaken die ik niet ken rücksichtslos verwerpen als
zijnde banaal' maken dat de redacteuren van kwaliteitsmedia zich verdiepen in
soaps, porno, MTV, computergames en ander geestelijk fastfood; het zijn
doelgroeponderzoeken en kijkcijfers die hen verplichten meer aandacht aan low
culture te besteden, liefst op een luchtige, niet al te kritische wijze. Want
een artikel over voetballer en stijlicoon David Beckham gesteld in droge
bewoordingen en zonder begeleiding van kleurrijke illustraties, zal nog steeds
niet door de doelgroep gelezen worden.

Vanzelfsprekend verdedigen kranten, omroepen, programmamakers en culturele
instellingen hun vernieuwingen met de dooddoener dat je je imago moet aanpassen
aan de eisen van de moderne tijd om een nieuw, in afkomst en opleidingsniveau
heterogeen publiek te lokken. Als dit publiek dan eenmaal over de drempel is,
kun je het ook laten kennismaken met moeilijker onderwerpen - als het ware
spelenderwijs.

Dat klinkt als: spruitjes blijven bitter, maar met een kwak appelmoes eroverheen
proef je er bijna niks van.

Het oude publiek wordt gerustgesteld met de mededeling dat aan de inhoud niet
gemorreld zal worden, terwijl het hippe, jonge publiek dat afgaat op een
flitsende presentatie en uit hun dagelijks leven herkenbare thema's, zich door
de nieuwe outfit van krant of programma nu eindelijk gewonnen zal geven.
Ziedaar, een schitterend staaltje 'Voor elck wat wils'.

Toch voel me ik steeds vaker onderschat. (...)

Natuurlijk mogen de media uitgaan, moeten ze uitgaan van de enkeling die opeens
wel blijft hangen en hem iets bieden dat hem doet hunkeren naar méér. Maar nooit
ten koste van het bestaande publiek, hoe klein in getal ook.

Ik wil niet ook nog eens daar waar ik aanneem geestverwanten te vinden, worden
aangesproken in kleutertaal. Libelle mag mij bejegenen als kneuterige huisvrouw,
maar kwaliteitsmedia moeten niet, omdat ze over de hoofden van een vergrijzende
elite heen mikken op een nieuw publiek, ineens gaan doen alsof ik geen
concentratie kan opbrengen voor een lang en abstract stuk, en veel plaatjes wil.

In een museum wil ik in stilte schilderijen kunnen bekijken en de bordjes lezen.
Ik begrijp dat hele volkstammen dat als onzinnig tijdverdrijf beschouwen. Maar
waar moet ik straks heen als ik nog ergens ouderwets naar kunst wil kijken

Dat staatssecretaris Medy van der Laan nu extra subsidie wil verstrekken aan
musea die er alles aan doen jongeren en allochtonen binnen te krijgen, ten koste
van de subsidie voor zogenaamde ouderwetse musea, is neerbuigend naar twee
kanten. Ze gaat er klaarblijkelijk van uit dat het niet meer zal lukken de
desbetreffende nieuwe groepen te interesseren voor een normale expositie, dat
die alleen over de drempel komen als er interactieve routes worden uitgezet en
er her en der thematische live acts worden opgevoerd, die bovendien ook nog
appelleren aan de belevingswereld van de nieuwe bezoeker.

Dat noem ik modern dédain. Er wordt zowel neergekeken op het nieuwe publiek als
op het oude. Van het nieuwe weten we door onderzoek dat het algauw dingen saai
en te moeilijk vindt (wat de boer niet kent, dat vreet ie niet) en continu
vermaakt wil worden; van het oude weten we dat het zich geen uitstervend ras wil
voelen en daarom braaf de veranderingen en vernieuwingen slikt.

Om terug te komen op de spruitjes: generaties kinderen hebben de groente moeten
leren eten, en generaties ouders hebben tactieken ontwikkeld om hun kinderen dat
te leren. Net zolang aan tafel blijven tot je bord leeg is, geen toetje als het
je weer niet was gelukt - de oude martelpraktijken werkten vaak averechts en
nieuwe generaties ouders deden de truc met de appelmoes of gaven de moeilijke
eter een andere groente, op voorwaarde dat hij elke keer ten minste één spruit
proefde, zodat hij aan de smaak kon wennen. Kooktijden werden aangepast,
waardoor de bittere, natte dot een fris, knapperig bolletje bleef en nog weer
later werden spruitjes in een oosterse saus gewokt of verwerkt in een
kaasquiche, waardoor zelfs volwassenen met een spruitjestrauma de groente lekker
gingen vinden. Waarom je spruitjes zou moeten blieven, werd nooit helemaal
duidelijk. Ja, ze zijn gezond, maar dat is boerenkool ook. Spruitjes eten hoorde
er gewoon bij, klaar uit. Inmiddels zijn de boeren van wie Albert Heijn zijn
groenten betrekt, overgegaan tot het telen van spruitjes en witlof waaruit de
bittere smaak volledig is weggekweekt, meldt de supermarkt vol trots. (...)

Maar wat er met moeilijke, bittere smaken gebeurt, namelijk dat ze worden
weggekweekt, gebeurt op tal van gebieden. Mensen worden niet meer gedwongen
kennis te nemen van complexe politieke kwesties, van geschiedenis, literatuur,
kunst, klassieke muziek en andere zaken die nodig zijn wil je van bagage, van
een brede algemene ontwikkeling kunnen spreken en in het publieke debat beslagen
ten ijs kunnen komen. Nee, mensen mogen zich verdiepen en om de zelfstudie
aantrekkelijker te maken worden de oude kennisbronnen ontdaan van hun belerende
toon en stoffige imago; ze worden 'opgeleukt'.

Een sympathieke beweging richting de burger, maar daaronder verdwijnt heel
geleidelijk al hetgeen je met vallen en opstaan moet leren waarderen. (...)

Dat kinderen die thuis niet met kunst in aanraking komen nu op school hun portie
krijgen, is natuurlijk heel aardig. Op het programma staan een speurtocht door
het Van Goghmuseum, een dichter in de klas, een bezoekje aan het atelier van een
plaatselijke beeldhouwer en een middag liedjes zingen met een heus orkest. De
kennismakingen moeten een vrijblijvend karakter hebben. Kinderen iets opdringen
vergroot de aversie juist. Bovendien accepteert geen kind, op zijn vraag naar
het waarom van kunstonderwijs, tegenwoordig nog het antwoord: 'Omdat het erbij
hoort.' Een argument als 'Later zul je me er nog dankbaar om zijn', is helemaal
uit den boze.

Wat in deze benadering lijkt weggeretoucheerd, is dat schoonheid nauw verweven
is met complexiteit en omgekeerd, dat inzicht in de complexiteit bijdraagt aan
de schoonheidsbeleving. Maar hoe kunnen kinderen die uitsluitend worden
voorgelezen uit boeken die overeenkomen met hun gemeten woordenschat, ooit deze
woordenschat vergroten Is het niet zo dat een sprookje van Grimm, dat wemelt van
de niet-alledaagse woorden, kinderen leert uit de context van het verhaal de
betekenis van een moeilijk woord te achterhalen Wat 'karmozijn', 'karwats' en
'karig' betekenen, hoef je helemaal niet altijd uit te leggen - bij herhaling
geven de woorden hun betekenis ook wel prijs.

Als volwassenen klagen dat jongeren van tegenwoordig nog geen Bach van Beethoven
kunnen onderscheiden, en (dus) ook niet het verschil horen tussen een zorgvuldig
gecomponeerd popliedje en een computergestuurde eendags-hit, dat er kortom bij
de nieuwe generatie gevoel noch respect bestaat voor kwaliteitsverschillen, dan
hebben ze het er zelf naar gemaakt - door van alles door elkaar heen aan te
bieden zolang het maar actueel en spraakmakend is en kinderen er direct 'in hun
eigen woorden' op kunnen reageren. Onderscheidingsvermogen kweek je niet als je
maar één soort kunst aanbiedt.

Ik begrijp dat je wanneer je Bordewijks Bint aan een klas middelbare
schoolleerlingen integraal voorleest, niet bij iedereen een vonk tot ontbranding
brengt. Net als veel boeken van de populaire Carry Slee speelt Bint zich af op
een school en handelt het over spanningen tussen leraar en leerling, tussen
leerlingen onderling - met Bint kun je bewijzen dat het de compositie en de taal
zijn die het verschil maken tussen literatuur en Slees lectuur.

Dat betekent uiteraard niet dat leerlingen, eenmaal bekend met de verschillen,
automatisch zullen kiezen voor het even weerbarstige als wonderlijke, sublieme
proza van Bordewijk. Misschien blijven ze bij de eenvoudiger Slee en schakelen
ze later over op chicklit of Ludlum, maar dan is er tenminste iets te kiezen
geweest.

Om ook op latere leeftijd nee te kunnen zeggen tegen literatuur, moet je op zijn
minst weten wat literatuur is.

Persoonlijk vind ik het niet zo erg dat er een grote groep mensen voor hogere
kunst verloren is en zich laat dicteren door de mode, valt voor in het gehoor
liggende deuntjes, pageturners en andere in elkaar geflanste bagger. Zelf vind
ik die dingen op zijn tijd ook heel leuk. Wat me zorgen baart, is dat de
enkeling die nog wel ergens moeite voor wil doen, niet alleen nauwelijks meer
aan zijn trekken komt, maar ook wordt uitgelachen en gekleineerd.

Dit lijkt op spruitjes eten met een kwak appelmoes erover

Fusion party van MTV in het Concertgebouw in Amsterdam, februari 2004, met als
doel dj's en klassieke muzikanten kennis te laten maken met elkaars wereld. Ook
oriëntaalse dans luisterde de avond op.

LOAD-DATE: February 23, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              132 of 148 DOCUMENTS



                                 de Volkskrant

                               February 21, 2006
                                    dinsdag

Zalm, de onbuigzame, buigt diep;
Minister  beperkt schade ozb-affaire door snel boetekleed aan te trekken

BYLINE: Philippe Remarque

SECTION: Binnenland; Pg. 3

LENGTH: 529 woorden


Wat zondag begon als een goed georganiseerde verkiezingsstunt, bleek een etmaal
later een complete politieke misgreep. Gerrit Zalm, de onbuigzame, kon het
alleen nog maar goedmaken met de diepste buiging uit zijn politieke carrière.

Hij bood de gemeenten die hij in het programma Buitenhof zo trots aan de
schandpaal had genageld zijn verontschuldigingen aan. Hij sprak op alle
televisiejournaals van uitglijder, te grote broek en boetekleed, en vergat ook
de misgeslagen plank niet.

Het was publicitaire damage control uit het boekje: wie een fout ruiterlijk
erkent en meteen volledige openheid van zaken biedt, maakt de schade in ieder
geval niet erger. Zoals een ingewijde maandag formuleerde: 'Als je je hand in
een wespennest steekt, moet je niet wachten maar hem meteen helemaal
terugtrekken.'

Zalm heeft daarbij de pech dat hij zijn berouw over de ozb-uitglijder deze week
eerst nog uitgebreid zal moeten herhalen in de Tweede Kamer. Gevaar dreigt daar
niet, maar de oppositie staat al klaar met spot en hoon.

Het onderwerp is, zegt de vice-premier zelf, in zijn handen ontploft. Hoe kan
zoiets de langstzittende minister van Financiën overkomen Hij is toch een solide
en alom gerespecteerd politicus, die over ruim een jaar eervol afscheid wil
nemen met een sluitende begroting

De rook moet nog optrekken, maar twee zaken spelen zeker een rol: Zalms
persoonlijke kruistocht tegen de gemeentelijke belastingen en de eigen logica
van een verkiezingscampagne.

Zalm is er na lange strijd in geslaagd een deel van de door de gemeenten geheven
onroerendezaakbelasting af te schaffen. Sindsdien is hij gebrand op
ontwijkingsmanoeuvres van de gemeenten. Die verhogen op andere gebieden de
belasting soms drastisch, tot ergernis van veel gewone burgers.

Met de lijst van 62 gemeenten die Binnenlandse Zaken had opgesteld, dacht Zalm
de boosdoeners beet te hebben. Een grondige controle van de cijfers van collega
Remkes liet hij achterwege.

Dat komt wellicht doordat over twee weken de gemeenteraadsverkiezingen
plaatsvinden. Zelf refereerde Zalm er in Buitenhof opzichtig aan. Dat hij een
populair thema had aangeroerd, bleek wel uit het feit dat Nederlands grootste
krant, De Telegraaf, zijn 'spierballentaal tegen de grijpgrage gemeentebesturen'
toejuichte.

Volgens ingewijden bedacht het VVD-campagneteam de frontale aanval in Buitenhof.
Als dat waar is, heeft Zalm wellicht te veel op zijn helpers vertrouwd. Waar zij
en minister Remkes van Binnenlandse Zaken buiten schot blijven, heeft Zalm
zichzelf volledig verantwoordelijk gemaakt. Hij heeft als minister van Financiën
opgeroepen tot een belastingboycot. Maandag overwoog hij zelfs terug te treden.

Hoe goed Zalms naam als vakminister ook is, met de partijpolitiek heeft hij tot
nu toe weinig geluk gehad. Als lijsttrekker kon hij de VVD niet groot maken.
Toen hij vervolgens fractievoorzitter werd, koos hij al snel voor een terugkeer
naar het kabinet.

Zalm de schatkistbewaarder is daarentegen uitgegroeid tot een icoon van
degelijkheid en nuchterheid. Bij veel Nederlanders kan hij een potje breken.
Voor zijn ontwapenende eerlijkheid over de fout komen de eerste complimenten in
ieder geval al weer binnen.

Philippe Remarque

LOAD-DATE: February 21, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              133 of 148 DOCUMENTS



                                 de Volkskrant

                               February 16, 2006
                                   donderdag

Dokters bij dokters

SECTION: Forum; Pg. 13

LENGTH: 955 woorden


De jongste CBS-cijfers laten niet alleen zien dat Nederland bijna krimpt, maar
vooral dat Nederland in hoog tempo versplintert. Valt daar nog wat aan te doen

Eén keer ben ik in Heerlen geweest. Dat was twee jaar geleden, toen ik per
streekbus kriskras van Maastricht naar Friesland reisde. Heerlen was een
tochtgat, de mijnsluiting nooit te boven gekomen, en een eldorado van spuiters
en snuivers. Dat laatste schijnt niet meer het geval sinds daar op elke
straathoek een camera hangt.

Toch verbaasde het me niet dat Jan Latten van het CBS - door een noodlottige
speling óók in Heerlen gevestigd - zondag in Buitenhof vertelde dat Heerlen zo
snel in inwonertal daalt dat er theoretisch aan het eind van deze eeuw helemaal
geen Heerlen meer over is.

Sinds het CBS-bericht van vorige week dat het aantal Nederlanders nog net niet
achteruitgaat, is beleidsminnend Nederland weer druk met de betaalbaarheid van
de AOW. Mij troffen meer de details - of wat je maar details noemt: Rotterdam
achtduizend mensen kleiner het afgelopen jaar. Waarom Jan Latten wist het me
telefonisch niet te melden. Misschien dat de Rotterdamse nieuwbouw zich vooral
in Barendrecht bevindt, buiten de gemeentegrenzen.

Ik had net zijn omineuze oratie Zwanger van segregatie gelezen, waarin Latten
opwierp dat de beslissing van 'een dominante bevolkingsgroep' om massaal te
verhuizen, wel eens aanmerkelijk sneller zou kunnen vallen dan wij geneigd zijn
te denken. Zijn de Rotterdammers op drift Latten kon het me niet zeggen.

Zijn intreerede is inmiddels een kleine 'hit' geworden en bevestigde wat mij
twee jaar in die bussen tussen Maastricht en Leeuwarden was opgevallen.
Nederlanders komen in toenemende mate alleen nog hun soortgenoten tegen. De bus
is een vervoermiddel voorlosers geworden, uitsluitend gebruikt door oudjes,
asielzoekers en vmbo-scholieren. Zoals Heerlen en Rotterdam geen steden van
winnaars zijn. Het is hard, niemand heeft het bedacht of gewild, we praten er
liever niet over.

Maar het is wel zo.

Nederland is bezig zijn samenhang te verliezen. Je kunt het zo gek niet
bedenken, of het drijft uit elkaar. Vervoer, wonen, partnerkeuze, inkomens,
onderwijs, etniciteit, in alle sectoren zoekt soort naar soort en nemen de
dwarsverbindingen af. Vroeger trouwde de verpleegster met de dokter, nu trouwt
dokter met dokter, schrijft Latten. Allochtone kinderen in de grote steden
zitten tegenwoordig met 75 procent soortgenoten in de klas. Tegelijk neemt het
aantal inter-etnische contacten buiten de Randstad niet toe maar af. Uw zoon wil
niet meer op voetbal maar op hockey, en statistisch gezien heet dat witte vlucht
uit de volkssport. Een somber slot van de oratie: de komende generatie draagt de
segregatie al in zich.

Intussen is de politiek het spoor bijster. Het rituele gemier over
koopkrachtplaatjes of 35 euro meer of minder heeft nog maar weinig relatie met
de werkelijkheid. Jan Modaal bestaat niet meer. Wie wel Ik sprak Martijn
Lampert, researchdirecteur bij het bureau Motivaction. Daar doen ze onderzoek
naar de belevingswereld, aan de hand van dieptegesprekken. 'Wij weten waar de
BMW-rijders zitten en de Novib-donateurs', zei Lampert. Geen ouderwetse sociale
lagen bij Lampert, maar een 'mentality-model' dat nog het meest lijkt op een
stel hersens op een bordje. De afzonderlijke kwabben staan voor
bevolkingsgroepen met hun levensstijl, zoals 'nieuwe conservatieven',
'kosmopolieten', 'traditionele burgerij', 'moderne burgerij' of
'gemaksgeoriënteerden'.

Er zijn heel veel 'dividers' momenteel, bevestigde Lampert. Hij betreurt dat de
dienstplicht is afgeschaft - daar kwam het dokterszoontje nog jan met de pet
tegen, en onder de douche waren ze gelijk. De belangrijkste breuklijn loopt
tussen de 'postmaterialisten' en 'kosmopolieten' aan de ene kant en daar
tegenover de 'moderne burgerij' en de 'gemaksgeoriënteerden'. Bij de
postmaterialisten moet je bijna de hele politiek rekenen. Daar kijkt men neer op
Telegraaf-lezers en wordt de afkeer van populisme eigenlijk alleen maar sterker.
De elite is structureel chagrijnig. 'Hun idealen zijn niet gerealiseerd, ze zijn
hun macht kwijt, ook ideologisch - de meeste opinieleiders kun je ertoe rekenen,
de journalistiek, het onderwijs.' In het andere kamp bevinden zich de moderne
burgers - bewoners van Vinex- en andere uitbreidingswijken, 'Truus, 60 jaar,
getrouwd, luistert naar Sky Radio', aldus de Motivaction-folder. Deze groep is
de traditionele burger- en gezinswaarden ontgroeid, naastenliefde en
vrijwilligerswerk spreken er niet vanzelf. Maar ze hebben wel de klappen van de
economische achteruitgang gekregen.

Lampert: 'Dit is ook de groep met het korte lontje en je ziet er ook
obesitasproblemen.'

Het zijn de Fortuynstemmers en de afwijzers van de Europese Grondwet, en
eigenlijk moet je er rekening mee houden dat de anti-politieke stemming nog zal
toenemen. Want de postmaterialistische elite krijgt nauwelijks kinderen, en de
'moderne gemaksgeoriënteerde burgerij' wél. Net als trouwens de allochtonen, die
vaak in dezelfde wijken wonen als de 'moderne burgerij'. Je kunt mathematisch
uittellen dat het tussen die twee groepen de komende tijd alleen maar meer zal
botsen. Wat is wijze politiek, met dit explosieve vooruitzicht

Niet die van deze regering, zei Lampert. Draagvlak zou prioriteit nummer 1
moeten zijn. Je ziet er weinig van. Op stoere stelselwijzigingen en de volgende
grootscheepse privatisering zit geen mens meer te wachten. Wat Nederlanders nog
bindt, is hun angst, angst voor het uiteenvallen van de samenleving, voor het
ontstaan van getto's. Men hunkert naar binding en harmonie. Kan het wel Ja, het
kan, zei Martijn Lampert. Kijk maar naar Angela Merkel, die de steun heeft van
80 procent van de Duitsers. Angela Merkel, komm nach Holland!

LOAD-DATE: February 16, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              134 of 148 DOCUMENTS



                                 de Volkskrant

                               February 11, 2006

'De film Narnia christelijke agitprop Doe niet zo hysterisch!';
Het debat in: Groot-Brittannië

BYLINE: Wim Bossema

SECTION: het Betoog; Pg. 5

LENGTH: 1092 woorden


Over: is de liberale elite hysterisch over religie Door: Frank Furedi en
briefschrijvers Waar: spiked-online.com

Frank Furedi is een dekselse knaap. Lekker dwars. Hij kietelt graag de
links-liberale elite, waartoe hij zelf natuurlijk ook behoort als hoogleraar
sociologie aan de universiteit van Kent met een links-activistisch verleden dat
terug gaat tot de jaren zeventig. Onlangs haalde hij eens ongeremd uit naar de
'eigenaardige opkomst van anti-religieuze hysterie' bij die elite.

Nee, hij doelt nu eens niet op de islam, maar op het christendom (hoewel
diezelfde 'liberale elite' natuurlijk ook voorop loopt in de strijd tegen islam,
al dan niet fundamentalistisch). Linkse trendsetters in Groot-Brittannië zijn
namelijk geschrokken van de film Chronicles of Narnia: The Lion, The Witch and
The Wardrobe. Die film, naar de boeken van C.S. Lewis, was door de tienjarige
zoon van Furedi en diens vriendjes vooral als een nogal saaie vertoning ervaren.
Polly Toynbee in het linkse dagblad The Guardian zag het iets anders: 'Narnia
vertegenwoordigt alles wat het meest te haten valt aan religie.' Dat vindt
Furedi hysterisch.

Zijn uitgebreide essay staat op de eigenzinnige Britse discussie-website Spiked.
Furedi, van wie vorig najaar het boek Politics of Fear: Beyond Left and Right
verscheen, noemt zich een 'seculiere humanist'.

Als je de linkse intelligentsia moet geloven, wordt de westerse wereld bedreigd
door militant religieus-rechts, schrijft Furedi, en dat vindt hij erg
overdreven. Het geloof krijgt steevast bijvoeglijke naamwoorden als
'fundamentalistisch, intolerant, dogmatisch, buitensluitend, irrationeel en
rechts' van de 'antireligieuze kruisvaarders', zoals Furedi hen noemt. In zijn
ogen zijn het eerder de gelovigen die in de hoek worden gedrukt. Zo zien de
regisseur van de Narnia-film en zijn Disney-bazen zich genoodzaakt te ontkennen
dat er een christelijke lading aan de film zit, hoewel die boodschap er volgens
Furedi vanaf druipt.

Vanwaar die afkeer, vanwaar die angst, vraagt hij zich af. Zijn antwoord is: de
leegte van de liberale politiek, seculier maar zonder aansprekende boodschap
voor de kiezers. De vrees onder de voet te worden gelopen door de domme massa,
opgehitst door irrationele geloofsfanatici. Die angst getuigt van het enorme
dédain van de elite voor de medeburgers, vindt hij. Vroeger was zulke minachting
voor de gewone man eigen aan autoritair rechts, nu bezondigt de verlichte elite
zich eraan.

Furedi draaft zelf lekker door in zijn woordkeuze: de elite leidt aan 'een
paranoia voor religieus rechts', de toon van het discours 'krijgt vaak
pathologische dimensies', en zo gaat het maar door.

Furedi's betoog is voor een deel ingegeven door een bezoek aan de Verenigde
Staten. Onder Bush zou die laatste wereldmacht ook in de greep zijn van
griezelige christen-fundamentalisten, maar dat viel Furedi toch reuze mee. De
meeste reacties op zijn stuk kreeg hij niet uit Groot-Brittannië, maar van
Spiked-lezers uit de VS. 'In welk deel van Amerika ben je eigenlijk geweest' is
de teneur van veel reacties. Toch zeker niet in het zuiden van de VS, denkt Josh
Strike. Dan was de 'radicalisering naar een steeds hatelijker, dommer en
kortzichtiger religieus fundamentalisme' van de bevolking hem vast niet ontgaan.

Matthew Edward Burr: 'Ik woon in Texas - geboortegrond van de mega-kerk. Vertel
mij niet dat de religieuzen gemarginaliseerd worden. Ze worden omarmd door elke
instelling die er bestaat'. De kern van de angst van liberale burgers klinkt
door in deze woorden: 'Bin Laden en Bush hebben één ding gemeen - ze zijn beiden
echt, echt religieus.'

Niet iets om luchtige essays over te schrijven, vindt Wendy Leibowitz, want 'het
gaat om georganiseerde fundamentalistische groepen die proberen het onderwijs in
de evolutieleer te verwijderen uit onze scholen, met steun van president Bush'.

Op zijn schampere analyse van de elite krijgt Furedi wel wat kritiek (die term
'liberale elite' is toch eigenlijk gewoon het oude eggheads vindt Strike), maar
vooral bijval. De bewering van 'exclusieve seculieren' een 'samenhangende morele
visie te hebben is belachelijk', vindt Robert Levine. Ze hebben wél een
alternatief, schrijft Ted Schrey: patriottisme, en dat vindt hij net zo erg als
religieuze zekerheden. De 'religie van de progressieven is de cultus van het
Echte Ik', schrijft Andy Hartzell misprijzend.

De Britse briefschrijvers zijn ambivalenter: echte liberalen staan toch juist
open voor religie, oppert Donald McLintock. Het grote verzet tegen religie is in
Groot-Brittannië misschien ook minder dan in de VS. De niet-religieuze elite zit
er eerder in het defensief. De afgelopen maanden woedt er de discussie over de
plannen van de regering-Blair om religieuze gevoelens te beschermen tegen wat
zij ziet als de schreeuwlelijken van de vrijheid van meningsuiting. De oppositie
en dissidente Labour-parlementsleden wisten de Wet tegen Raciale en Religieuze
Haat begin deze maand af te zwakken, zodat alleen taalgebruik dat werkelijk
'bedreigend' is en niet alleen 'krenkend en beledigend' strafbaar wordt. Dat
werd gezien als een forse nederlaag voor Blair, maar Spiked-auteur en
Times-columnist Mick Hume wijst er heel terecht op dat nog steeds de vrijheid
van meningsuiting een fikse klap is toegediend.

Het verzet tegen al te veel consideratie met de religieuzen komt uit de hoek van
de televisie. Rowan Atkinson loopt daarbij voorop. Maar ook bij de BBC ziet
Furedi anti-religieuze zeloten: hij noemt de documentaire op Channel 4 The Root
of All Evil als voorbeeld van 'de fanatieke intolerantie van de
godsdienstcritici'.

Op Spiked werkt zijn collega Neil Davenport dit uit. Nu het zover is gekomen dat
kritiek op een godsdienst een 'haat-misdaad' is, moet je de documentaire van
Richard Dawkins misschien toejuichen, schrijft hij, maar helaas bezorgt de
ongenuanceerde scheldpartij het atheïstische humanisme juist een slechte naam.
Alles is de schuld van de religieuze dogma's, en zo gaat Dawkins helemaal
voorbij aan 'het sociale klimaat verantwoordelijk voor het gure anti-humanisme'.

Kijk toch wat sociologischer naar godsdienst, zoals Durkheim deed, maant
Davenport. En dat is een goed advies, net als Furedi's oproep tot meer nuance en
reliëf ten opzichte van godsdienst. Een sociologische en historische kijk is
zinvoller dan angstbeelden van een deels geconstrueerde vijand. Angstbeelden
voeden de verleiding van autoritaire politiek.

Wim Bossema

Frank Furedi:'De liberale elite leidt aan eenparanoia voor religieus-rechts'

John Sentamu, gewijd tot Anglicaans aartsbisschop van York (30/11).

LOAD-DATE: February 11, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              135 of 148 DOCUMENTS



                                 de Volkskrant

                               February 10, 2006

Genoegens van de nacht

BYLINE: Paul Depondt

SECTION: Cicero; Pg. 29

LENGTH: 1315 woorden


Cultuurhistorici hebben over alles geschreven: over misdaad, hekserij en
bijgeloof, trouwen en kinderen, eten en drinken, hoererij en vrijen, ook over de
luizen, vlooien en bedwantsen tussen de lakens en in rafelige dekens, zelfs over
de influisteringen van de duivel en het wangedrag van de clerus of de notabelen.
In zulke geschiedenissen gaat het vaak over 'een tijdgenoot zei', 'sprak een
geestelijke' of 'een gezegde luidt'; het boek wordt door een ijverig lezende
vorser bij elkaar geharkt en biedt ons een panoramisch zicht op een epoque.

Half voor de grap noemde een van die historici de vroegmoderne tijd het
'tijdperk van het bed'. Voor arme mensen was het meestal het eerste meubelstuk
dat ze zich aanschaften, hun eerste kostbare bezit, al lag in die tijd
waarschijnlijk een deel van de bevolking 's nachts nog op een grove matras, of
in hun lompen op het stro, omdat sommigen zich zelfs geen eenvoudig beddengoed
konden veroorloven.

Over al die onderwerpen verschenen belangrijke boeken, 'maar de nacht zelf kreeg
zelden veel aandacht', schrijft Roger Ekirch in Nacht en ontij - De geschiedenis
van de nacht in de voorindustriële tijd, vooral omdat men lange tijd dacht dat
er na zonsondergang weinig belangrijks gebeurde. Bijna de helft van ons leven
zijn we blind, we slapen in het duister. Andersom zoeken we soms ook de
duisternis op omwille van de suspense en de genoegens van de nacht. Maar over
die duistere helft, de nachtzijde, is kennelijk weinig opgeschreven.

In zijn boek, de vorige week week verschenen vertaling van At Day's Close -
Night in Times Past, onderzoekt Ekirch de geschiedenis van de nacht in de
vroegmoderne tijd, toen er nog geen straatverlichting was. Het duister boezemde
angst in, het was een tijdperk van apocalyptische schrikbeelden, de nacht was
onheilspellend. Het was een wonder dat mensen niet meteen bij de eerste
avondschemering hun bed in vluchtten. Elk dorp had zijn spoken en zijn geesten,
ieder kind groeide op met vreesaanjagende verhalen over heksen; pastoors en
dominees hadden het in hun preken over de duivel die vrouwen in hun slaap
besjoemelde en bereed, of over nachtelijke drank- en slemppartijen.

In Nacht en ontij huppel je van het ene wijdverbreide gezegde naar het andere,
van de ene uitspraak, dichtregel of wijsheid naar de andere, en telkens weer
zegt 'een' geestelijke, 'een' dichter, 'een' kroniekschrijver of 'een' filosoof
iets over schimmen, invallende duisternis, godvrees, heksensabbatten,
maskerades, terechtstellingen, plunderingen, verkrachtingen en brandstichtingen.
Ekirch maakt met het gereedschap van de mentaliteitshistoricus - anekdoten en
overgeleverde opvattingen - de duisternis zichtbaar, hij wekt wat er zich by
night in de voorindustriële steden of op het platteland afspeelde weer tot leven
en ondergraaft daarmee de aloude stelling dat over de nachten geen geschiedenis
kan worden geschreven.

Ekirch las honderden brieven, memoires, reisverslagen en dagboeken uit die
vroegmoderne tijd, ook getuigenverklaringen voor de rechtbanken, misschien wel
een van de meest gedetailleerde bronnen. Hij schrijft over de gevaren van de
nacht, over de manier waarop overheden en gewone mensen met hun 'vrees voor het
duister' omgingen; hij speurt naar plekken waar na het vallen van de duisternis
de macht verschoof van de sterkeren naar de zwakkeren, naar rovers en
hoerenlopers, drinkebroers en aan lager wal geraakte geestelijken; hij
analyseert de rituelen voor het naar bed gaan, 'de ordinantiën van de
slaapkamer', het oeroude slaappatroon en het vroege hanenkraaien.

Weliswaar leest het boek van Ekirch als een trein, met een denderend staccato
van honderden getuigenissen over het donker die hij 'een' schrijver of 'een'
rechter of 'een' andere anonieme tijdgenoot in de mond legt. Maar wat wil Ekirch
met al die bijeengesprokkelde spreekwoorden en in kronieken genotuleerde feitjes
eigenlijk zeggen

Ze vormen het gebinte van zijn gedachtegang: de nacht is bovenal een
geestestoestand, soms angstwekkend, veelal deprimerend en melancholisch, voor
sommigen rust en voor anderen werktijd, en voor weer anderen hun moment om een
slag te slaan of zich te vermaken. De duisternis evenwel werd in die
vroegmoderne tijd steeds meer bestreden en gedomesticeerd, eerst nog met een
flakkerende kaars, of met het gaslicht van een lantaarn, later met gloeilampen
en neonlicht. De zon disciplineert, zeiden ordehandhavers en zedenmeesters, het
duister verdoezelt. Licht kon de nacht zichtbaar maken. Maar tegelijk worden in
onze tijd van 'lichtvervuiling' veel andere fenomenen minder zichtbaar, zegt
Ekirch, zeker als je naar het uitspansel kijkt.

We kennen allang niet meer die fantasmagorie van een inktzwarte nacht. Donkerte
wekt niet langer alleen maar vrees en angsten op; ook de duisternis heeft een
geschiedenis. Opvattingen en mentaliteiten veranderen. De scherpe lijn die in de
Genesis-verhalen en nog tot diep in de Middeleeuwen tussen dag en nacht werd
getrokken, tussen goed en kwaad, discipline en chaos, vervaagde in de
vroegmoderne tijd.

In zijn eind vorig jaar verschenen filosofisch essay over de duisternis,
L'envers du visible, schetst Max Milner die veranderende opvattingen, in de
filosofie, in de literatuur, in de schilderkunst en in de film. Het duister was
voor antieke volkeren het terrein van de dood, voor bange middeleeuwers een
afspiegeling van Gods toorn, voor verlichte 18de-eeuwers de andere zijde van de
rede, voor verwarde romantici een plek voor hevige ontboezemingen of drama, en
voor positivisten een natuurkundig verschijnsel. In de 24-uurs-economie is er
schijnbaar geen onderscheid meer tussen dag en nacht.

Anders dan Milner, die zich in theologie, filosofie en kunst verdiepte, ging de
mentaliteitshistoricus Ekirch op zoek naar verhalen. Hij speurde naar de
etymologie van volkse uitdrukkingen en woorden, naar de herkomst van oude
gezegden en uitspraken, naar dat grote aantal beeldende uitdrukkingen voor de
avondstond. Milner schrijft over Goya's schilderijen van het grauw dat in de
volslagen duisternis ronddwaalt, over het clair-obscur van een in de nacht
ronddolende Rembrandt en Caravaggio (die ooit tijdens een ruzie een lid van een
andere nachtbende had gedood), of over het bijzondere kaarslicht op schilderijen
van Georges de La Tour. Ekirch daarentegen drentelt achter het gespuis aan,
boeven en oplichters, die een stad in het donkerste van de nacht overspoelen.

Het lezen van die beide boeken over de duisternis is een oefening in acrobatiek:
bij Milner gaat het over metaforen, diep gepeins en gefilosofeer, bij Ekirch
over belevenissen en herinneringen. Ze hebben het allebei over de Parijse
escapades van Restif de la Bretonne, over de night thoughts van de dichter
Edward Young, over de dag die ogen en de nacht die oren heeft. Ze komen tot een
eenstemmige conclusie: niet de duisternis maar het licht maakt ons blind.

Bij Ekirch gaat het over de verstoring van het bioritme, het tekort aan slaap
dat het zachte dromen verdringt; bij Milner over de 'lof der schaduw', een
interpretatie van het duister. De Japanse schrijver Junichiro Tanizaki (die
Milner ter sprake brengt) pleit ervoor om de dingen die al te zichtbaar zijn in
een interieur terug te duwen in de schaduw. Het is beter het elektrisch licht
uit te doen om eens te kijken hoe het er dan uitziet. In het donker vind je
schoonheid, uiteindelijk hangt de schoonheid van een Japanse kamer af 'van een
hele verscheidenheid aan schaduwen: zware schaduwen tegenover lichte schaduwen -
er is eigenlijk niets anders', schrijft Tanizaki in zijn bekende essay Lof der
schaduw, het meest verhelderende traktaat over de duisternis. Wie zich wil
verdiepen in hoe het gewone volk of vorstelijke gezelschappen tegen obscure
nachten aankeken, grijpt naar Ekirch; wie van de metaforiek van het duister
houdt, leest Milner.

Paul Depondt

Detail van 'De Pelgrimage van St. Isidore' door Francisco Jose de Goya y
Lucientes.

LOAD-DATE: February 10, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              136 of 148 DOCUMENTS



                                 de Volkskrant

                                February 6, 2006
                                    maandag

Andries

SECTION: Service; Pg. 15

LENGTH: 394 woorden


Los van de rellen in Libanon en Syrië een weinig tot de verbeelding sprekend
tv-weekend, met hooguit het vermeldenswaardige feit dat een nieuwe reeks van de
serie Andries is begonnen; 'Knevel-light' heb ik het hier al eens genoemd. De
opzet is simpel: de naamgever van het programma ontmoet een andere bekende
tv-persoonlijkheid, die hij luchtig aan de tand wil gaan voelen over zingeving,
bezieling en geloof in zijn of haar leven. Dit alles, aldus de EO, in een poging
'diepgang te brengen in de hedendaagse spektakeljournalistiek'.

Zaterdag was Lucille Werner van Lingo aan de beurt. Ze sleepte Knevel mee naar
haar middelbare school, de kerk waar ze 'szondags van haar kater bijkwam, de
manege waar ze pony reed, en naar de fotostudio waar ze ooit als model poseerde.
Allemaal uiteraard geen levensfeiten die inzicht verschaften in de
veronderstelde diepgang van Werner. Maar daar draait het dan ook niet echt om in
Andries, net zo min als om 'bezieling' of zelfs maar serieuze interesse in zo'n
meisje. Het programma is slechts bedoeld ter meerdere eer en glorie van de
tv-beroemdheid Andries, die elke nanoseconde op het scherm aanwendt om zichzelf
zo nadrukkelijker te profileren.

Voor de Knevel-watchers en andere cabaretliefhebbers valt er wat dat betreft in
deze tweede reeks van Andries weer veel te beleven. De kür waarin hij met
razendsnelle handbewegingen zijn diepere gedachten kracht bij zet, is zo
langzamerhand van olympische klasse. De bijbehorende tussenzinnetjes en
gezichtsuitdrukkingen zijn zo manisch dat het intussen de vermaledijde
spektakeljournalistiek in het kwadraat is. Geen gast die erbij overeind blijft,
maar ja: je profiteert toch maar even mooi mee van de zendtijd.

Voor tv die het echt niet om het spektakel te doen is, moet je op zaterdag naar
Campingverhalen op SBS 6 kijken. De serie heeft geen ander doel dan om reclame
te maken voor een bepaald kampeerterrein in Toscane, voor de touroperator bij
wie je er stacaravans kunt boeken, en voor de fritessaus-fabrikant die eveneens
sponsor is.

Verder doet het er nauwelijks toe wat de door de camera gevolgde, gewone
Nederlanders in het programma voor hun tent of sleurhut uitvreten, als ze maar
Remia paraat hebben bij de barbecue. Geen format, geen drama, geen mensen die
straks moeten afvallen, alleen maar het spektakel van een dagelijkse hamburger
met Remia. Eerlijk en heerlijk.

LOAD-DATE: February 6, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              137 of 148 DOCUMENTS



                                 de Volkskrant

                                February 4, 2006
                                    zaterdag

'Sinds Fortuyn is politiek geobsedeerd door de kloof';
Politicoloog Jean Tillie vreest dat allochtone kiezers het op 7 maart massaal
laten afweten

BYLINE: Margreet Vermeulen

SECTION: Binnenland; Pg. 2

LENGTH: 686 woorden

DATELINE: AMSTERDAM


Vroeger stemden migranten PvdA. Den Uyl had de naam iets voor migranten te doen.
Maar dat effect is vervlogen. En nergens gaat het over 'hoe de positie van
allochtonen kan worden verbeterd'.

In de vier grote steden is nog maar 56 procent van de bevolking autochtoon. Je
zou verwachten dat politieke partijen staan te dringen om de gunst van de
allochtone kiezers in Amsterdam, Rotterdam, Den Haag en Utrecht. 'Niets is
minder waar', zegt Jean Tillie, politicoloog en onderdirecteur van het Instituut
voor Migratie en Etnische Studies van de Universiteit van Amsterdam. 'De
problemen van de allochtone kiezer staan niet eens op de politieke agenda. Sla
de verkiezingsprogramma's er maar op na.'

Het zou Tillie niets verbazen als de allochtone kiezer het weer massaal laat
afweten op 7 maart. Want het aantal allochtonen dat bij de
gemeenteraadsverkiezingen een stem uitbrengt, is de afgelopen tien jaar
dramatisch afgenomen. In 1994 ging 67 procent van de Turkse Amsterdammers
stemmen. In 2002 was dat nog maar 30 procent. Het aantal Amsterdammers met een
Marokkaanse achtergrond dat voor de gemeenteraad stemt, is in dezelfde periode
meer dan gehalveerd.

Rotterdam is de enige grote stad waar de belangstelling van migranten voor de
lokale politiek toeneemt. NPS/NIPO voorspelde deze week dat de Rotterdamse
migranten op 7 maart van de PvdA de grootste partij gaan maken. Maar Tillie doet
aan dat soort voorspellingen niet mee.

'Mij te riskant. De ervaring leert dat er enorm verschil zit tussen wat mensen
denken dat ze gaan stemmen en welk vakje ze uiteindelijk rood kleuren.'

Niet alleen de opkomst van allochtonen bij verkiezingen neemt af, ook hun
stemgedrag wordt onvoorspelbaarder. 'Vroeger stemden migranten vrijwel standaard
PvdA. Dat was het effect van Den Uyl. Die had de naam iets voor migranten te
doen. Dat effect is lang blijven naijlen. Maar het allochtone electoraat
oriënteert zich alsmaar breder.'

Dat neemt niet weg dat de PvdA nog wel de meeste 'migrantenstemmen' trekt. In
1998 stemde 42procent van de migranten in de grote steden op de PvdA. GroenLinks
is bij 22 procent van de stedelijke migranten favoriet. De VVD is in opkomst bij
de Turken. In Amsterdam stemde in 2002 20procent van de Turken op de VVD.

De verkiezingsprogramma's hebben de allochtone kiezer weinig te bieden, vindt
Tillie. 'De allochtoon wordt slechts benaderd als "de ander" die problematisch
is of zelfs bestreden moet worden omdat hij anders is.' Ook op de kieslijsten
staan nauwelijks allochtonen, in totaal 350. Als ze allemaal worden verkozen,
neemt het aantal allochtone raadsleden toe van 2 procent naar 3,5 procent.

Voor de opkomst maakt het aantal migranten op de kandidatenlijsten volgens
Tillie weinig verschil. 'Allochtonen kiezen eerst bij welke partij ze zich thuis
voelen. Als die een migrant-kandidaat hebben, krijgt die vaak het voordeel van
de twijfel. Maar dan is de partijkeuze al gemaakt.'

De politicoloog wijt de afnemende stembusgang van migranten deels aan
verbrokkeling van migrantenorganisaties. 'Als allochtonen in eigen kring actief
zijn, moeten ze leren onderlinge verschillen te overbruggen. Want dé Turkse
gemeenschap bestaat natuurlijk niet. Als het lukt de onderlinge verschillen te
overbruggen, kunnen daarna ook gemakkelijker de verschillen met de Nederlanders
worden overbrugd. Ga maar eens een vergunning aanvragen voor een moskee. Dat is
op zichzelf al een staaltje van integratiekunst.'

Politieke partijen spelen in de ogen van Tillie een kwalijke rol. 'De migranten
worden eigenlijk door de politiek genegeerd. Het gaat wel over integratie. Over
hoe allochtonen zich moeten aanpassen, maar niet over hoe de positie van
allochtonen kan worden verbeterd.'

Dat lijkt politieke zelfmoord voor partijen die opereren in steden waar
gemiddeld 32 procent van de inwoners niet-westers allochtoon is. Hoe verklaart
Tillie dat 'Sinds Fortuyn is de politiek geobsedeerd door de kloof tussen burger
en politiek. De burger wordt dan voorgesteld als de gewone man die vanachter
zijn biertje in het buurthuis zit te klagen over die buitenlanders. Maar dat
beeld van de burger klopt natuurlijk niet.'

Jean Tillie

LOAD-DATE: February 4, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              138 of 148 DOCUMENTS



                                 de Volkskrant

                                February 4, 2006

Drankhemel

BYLINE: CEES ZOON

SECTION: de Verleiding; Pg. 14-15

LENGTH: 1682 woorden


TEQUILA, DE DRANK, IS VERNOEMD NAAR DE PLAATS VAN HERKOMST, EEN STADJE IN
MEXICO. HET RUIGE VERLEDEN IS WEGGEPOETST, DE ALCOHOLLUCHT IS ER NOG ALTIJD TE
SNIJDEN. DOOR CEES ZOON

Het is een typisch Mexicaans stadje, verdwaald in een dal op de hoogvlakte. Een
straat met ongelijke keitjes en diepe kuilen leidt naar het centrum, naar het
zócalo, zoals elk centraal plein in alle Mexicaanse steden en dorpen wordt
genoemd. Een schaduwrijk plein voor de kerk, waar je je schoenen kunt laten
poetsen, of een lied bij de mariachi's kunt bestellen.

Maar dit oord is méér dan zijn soortgenoten. Het is een paradijs voor mensen met
een kwalijke neiging. Van elke drie winkels in het uitgedijde dorp zijn er twee
uitpuilende drankhandels. Zij verkopen de producten van de enige fabrieken die
hier op volle toeren draaien: meer dan vijftig destilleerderijen, variërend van
immense industriële complexen tot kleine familiestokerijen. Wie van een stevige
slok houdt, waant zich hier in de hemel.

Tequila bestaat echt. Wat de wereld kent als tequila, heet eigenlijk mezcal, de
van vetplanten gestookte sterke drank. Maar alleen de mezcal die in het stadje
Tequila is geproduceerd mag zich tequila noemen, een beschermd handelsmerk dat
verwijst naar de plaats van herkomst. Alle vijftienduizend inwoners leven van de
drank in het stadje in de deelstaat Jalisco, vijftig kilometer ten westen van
Guadalajara, de grootste en meest romantische provinciestad ter wereld, ondanks
de overbevolking van de tien miljoen zielen die er inmiddels huizen.

Jalisco is de deelstaat van Juan Rulfo (1917-1986), de grote Mexicaanse
schrijver die in een klein oeuvre de wreedheid van de natuur en de mens in dit
onherbergzame gebied vereeuwigde. 'Bij ons stond altijd wel een open lijkkist in
huis', is een van de beroemde uitspraken van Rulfo. Want Jalisco was een
gewelddadige streek van uit de hand gelopen familievetes, bendeoorlogen en echte
burgeroorlogen.

Maar wie vandaag de dag van de lawaaiige en veramerikaniseerde badplaats Puerto
Vallarta, aan de Stille Oceaan, richting Guadalajara rijdt, merkt weinig meer
van dat ruige verleden. De weg leidt door een aangenaam heuvellandschap, dat
veel weg heeft van een decorstuk, en is vol paarden en lokale cowboys. Waar je
je precies bevindt, kun je vaststellen aan de hoogte van de hoeden van de
ruiters, die bijna van dorp tot dorp verschilt.

De weg klimt naar 1200 meter hoogte en plotseling sta je oog in oog met de
vulkaan Tequila. De vuurspuwende berg gaf zijn naam aan het drankstadje, zoals
hij zelf werd vernoemd naar de Tequila-indianen, de oorspronkelijke inheemse
bevokking van deze contreien. Van bovenaf heb je een mooi uitzicht op de schat
die Tequila wereldfaam heeft gegeven: de velden met de maguey, de cactusplant
die wij agave noemen, en die de grondstof voor de drank levert. Ze omringen de
hele stad, allemaal keurig in gelid alsof een plaatselijk kunstenaar zijn
geometrische obsessies hier heeft gebotvierd.

Er bestaan tal van misverstanden over tequila. Om te beginnen, het was niet de
drank van de Mexicaanse indianen. De indianen waren nooit zware drinkers; die
twijfelachtige gewoonte werd hier naartoe gebracht door de Spaanse veroveraars.
Ten tweede, tequila is geen gedestilleerde pulque, de cactusdrank die de
indianen wel tot zich namen. Pulque is het product van de natuurlijke gisting
van het hart van de agave, een soort melkachtig bier.

'De traditie wil dat de bliksem de pulque aan de mens heeft geopenbaard',
vertelt de gids in de fabriek van José Cuervo, de grootste van Tequila. Voor de
indianen was de afschrikwekkende agave met zijn vlijmscherpe punten bijna een
heilige plant door de vele gebruiksmogelijkheden die hij in zich verenigde. 'De
nuttigste aller planten', naar het oordeel van de schrijver B.Traven.

De gids geeft een kleine demonstratie van dit nut. In de eerste plaats wordt de
cactus gebruikt voor het afbakenen van terreinen, zoals je overal in Mexico kunt
zien. Uit de groene bladen, die meer dan een meter lang kunnen worden, trekken
de Mexicanen perfecte vezels die sterker zijn dan nylondraad. Onder het blad
bevindt zich aan beide zijden een vel uitstekend papier, een soort glad
perkament. Daar weer onder zit een vettige substantie die de vergelijking met
zeep prima kan doorstaan en dus voor de was wordt gebruikt. De doornige punt ten
slotte blijkt bij afbreken een naald die voorzien is van een streng
kant-en-klaar naaigaren.

'De indianen gooiden de piña (ananas), het hart van de plant, altijd weg,
beschouwden die als nutteloos afval', legt de gids uit, staand voor een
schitterende muurschildering die het hele productieproces van de tequila in
beeld brengt. 'Maar op zeker dag sloeg de bliksem in een berg piñas die door de
hitte spontaan begonnen te gisten. De geur verleidde hen ertoe de vrijkomende
sappen te proeven, het begin van de pulque-traditie.'

De drank ging een belangrijke rol spelen in de religieuze rituelen. De priesters
lieten zich met de licht alcoholische pulque vollopen om hun enthousiasme voor
hun bloedige activiteiten op te voeren. Ook hun slachtoffers werden volgegoten
om hun dood op het offerblok te verzachten. Het gewone volk werd echter niet
geacht te drinken: op dronkenschap stond in de meeste indiaanse gemeenschappen
de doodstraf.

Voor de Spaanse conquistadores was de pulque een slappe borrel. De veroveraars,
voor het merendeel een stelletje ongeregeld, waren stevige innemers. De
drankvoorraden die zij uit het moederland konden meenemen waren echter beperkt,
en dus moeten zij op zoek naar een lokaal alternatief. Hun kennismaking met de
pulque leidde tot experimenten met de agave, die uiteindelijk uitmondde in
mezcal.

Aan de basis van de tequila stond de Duitse botanist Weber. Er bestaan zo'n
vierhonderd soorten agaves, maar er is maar een agave tequilana oftewel de
blauwe Weber-agave: de Duitser stelde in 1902 vast dat deze variant het hoogste
suikergehalte bevatte. Sindsdien mag tequila gemaakt van andere varianten geen
tequila meer heten.

In de achttiende eeuw werd op de Hacienda de Arriba de mezcalfabriek La Rojeña
gevestigd, die later in handen kwam van de kolonistenfamilie José Cuervo. Die is
nog steeds de marktleider voor tequila en prijst zijn vele varianten vandaag de
dag aan onder de leus 'sinds twee eeuwen'.

De fabriek, vlak achter het centrale plein van Tequila, is schitterend
gerestaureerd en biedt nu de aanblik van hypermoderne productieprocessen in een
eeuwenoude hacienda. Direct achter de ingang zit in een kooi een enorme raaf,
het symbool van de firma (Cuervo is Spaans voor raaf), genaamd José, 'de koning
van het huis'.

José Cuervo biedt rondleidingen langs alle facetten van het proces, van het
koken van de piñas in een soort crematieovens tot aan de opslag in de kelders
van de meest kostbare tequila's. De dranklucht is op het hele complex te
snijden, roken is streng verboden vanwege het explosiegevaar.

De toeristen komen in drommen. Hoofdzakelijk Mexicanen, die wel eens met eigen
ogen willen zien hoe hun vuurwater wordt vervaardigd. Maar ook steeds meer
buitenlanders, vooral de vakantiegangers in de badplaats Puerto Vallarta. Het is
de bedoeling dat de hele tequila-streek verandert in een soort drank-Efteling;
de gemeenten hebben net een miljoenenlening van de Interamerikaanse Bank
gekregen.

Het tequila-gebied omvat iets meer dan het stadje van die naam, en strekt zich
uit tot de omliggende dorpen. Zoals Amatitán, vijftien kilometer verderop langs
een weg die door een continue haag van slijterijen voert. Amitán is de zetel van
de grootste concurrent van José Cuervo, Herradura, die zichzelf presenteert als
chiquer en kwalitatief beter dan de buurman. De tequila-fabriek van Herradura is
ondergebracht op de Hacienda San José del Refugio, waar je de indruk krijgt dat
de tijd eeuwen heeft stilgestaan, ondanks de moderne roestvrijstalen ketels die
de destilleerderij vullen.

Op de hacienda kun je nog het oude Mexicaanse feodalisme aanschouwen. Het is een
stadje op zichzelf, met gewapende bewakers voor de poort. De meeste arbeiders
wonen in kleine woninkjes in de buitenste ring van het complex. Het bedrijf
heeft een eigen kliniek, een ambulance en een stevige gaarkeuken.

In een vorstelijke villa binnenin woont de eigenaar, die als grootste schat
(naast zijn supertequila natuurlijk) een van de indrukwekkendste
privé-bibliotheken van Mexico heeft. De toegang hiertoe is verboden voor
eenvoudige bezoekers. Maar die zijn door het proeven van de talrijke varianten
van Herradura toch al niet meer in staat ook maar één pagina te lezen.

Alleen de mezcal uit Tequila mag tequila heten.

Wat & WaarReis Tequila ligt op zo'n vijftig kilometer van Guadalajara en is te
bereiken via de moderne tolweg naar de badplaats Puerto Vallarta aan de Stille
Oceaan. Aantrekkelijker is echter de oude weg te nemen die meer ruikt naar
tequila, dwars door de agave-velden en de haag van slijterijen gaat, en ook het
dorp Amatitán aandoet. Express Ook bestaat de mogelijkheid vanuit Guadalajara de
Tequila Express te nemen, de speciale klassieke trein die alleen op zondagen
rijdt. Vanuit Guadalajara organiseert fabrikant José Cuervo excursies inclusief
trein, bezoek aan de fabriek, een lunch en een overdaad aan proeven van zijn
produkten. Tours Veel reisbureaus in Puerto Vallarta (waarop vanuit Nederland
rechtstreeks kan worden gevlogen) bieden georganiseerde reizen aan naar Tequila,
ruim driehonderd kilometer landinwaarts. Alle informatie is te vinden op de
Spaans- en Engelstalige website www.josecuervo.com.mx. Amatitán Informatie over
traditie, producten en rondleiding van de concurrent Herradura in het dorp
Amatitán op de pagina www.herradura.com. Klimaat Het stadje Tequila ligt op de
hoogvlakte van de staat Jalisco en geniet door de hoogte van een subtropisch
klimaat, waardoor elk moment van het jaar geschikt is voor een bezoek. Hotel Het
beste hotel van Tequila is Hotel Misión Tequillán, 32 kamers met airconditioning
rond een aantrekkelijke patio, prijs gemideld 400 peso (35 euro). Reserveren via
e-mail is nog niet mogelijk, wel telefonisch (0052) 3747423233.

Het oogsten van de agave op de velden bij Tequila, Mexico.

LOAD-DATE: February 4, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              139 of 148 DOCUMENTS



                                 de Volkskrant

                                January 28, 2006

RITA'S STRAATTHEATER

SECTION: het Vervolg; Pg. 25

LENGTH: 2339 woorden


> ACHTERGROND RITA VERDONK Niemand op het ministerie van Jusititie was op de
hoogte van Verdonks plannen om het Nederlands spreken op straat aan de orde te
stellen. Als geen ander weet Rita Verdonk wat de onderstroom van de samenleving
denkt, en hoe ze die onderstroom moet raken. Door Michiel Kruijt en Bert
Wagendorp

Vorige week zaterdag was Rita Verdonk nog in Rotterdam, drie dagen later
verbleef ze in het Unhcr-vluchtelingenkamp Kakuma, in noordwest Kenia. In een
gemeenschapshuis in het kamp had ze plaatsgenomen achter een tafel. In de zaal
bevonden zich ongeveer honderd community leaders, die vragen mochten stellen aan
de hoge gast uit Nederland.

In Afrika doe je dat niet zomaar, een vraag stellen. Je leidt hem in met een
hartelijke begroeting, een mooi geformuleerd woord van welkom, een mondeling
eerbetoon aan de gast en diens land. Zo doen ze dat daar al eeuwen. Het is een
mooie, enigszins tijdrovende traditie, waarnaar de meeste gasten zich uit
wellevendheid voegen.

En dus viel de eerste vragensteller niet direct met de deur in huis.

Op het gezicht van de minister tekende zich ongeduld af.

Nadat de vraag eindelijk was geformuleerd en van een antwoord was voorzien,
maakte de volgende gemeenschapsleider zich gereed. Hij was nog maar net met zijn
inleidende beleefdheidsritueel begonnen, toen Maria Cornelia Frederika Verdonk
er schoon genoeg van had.

'Please come to the point', voegde ze de verblufte vragensteller toe. 'Would you
please ask your question'

'Dat is Rita Verdonk', zeiden de mannen van de beveiliging die met de minister
waren meegereisd naar Kenia tegen de Nederlandse journalist, die het schouwspel
met een mengeling van verbazing en gène hadden aanschouwd. 'Recht voor z'n
raap.' Er klonk trots door in hun stem. Het was duidelijk hún Rita, die de
Afrikanen daar even een lesje efficiënt vragenstellen in de 21ste eeuw
voorschotelde.

Rita Verdonk houdt van duidelijkheid en klare taal. Nederlandse klare taal.

'Je hebt je in Nederland gevestigd en dan spreek je Nederlands. Punt.' Zo, zei
Rita Verdonk vorige week zaterdag op een VVD-congres over integratie in
Rotterdam, denken veel autochtone Nederlanders erover. Ze kreeg, zei ze, veel
mailtjes waarin stond dat mensen zich unheimisch voelden op straat, door al dat
onverstaanbare buitenlandse gebrabbel.

En dus zou het mooi zijn als de Rotterdam Code, en met name regel 2 daarvan
('Rotterdammers gebruiken Nederlands als gemeenschappelijke taal') voor heel
Nederland zou gaan gelden. Hollands in de openbare ruimte, graag.

Hierop brak een dag of twee de pleuris uit. Rita Verdonk wilde buitenlands op
straat verbieden, heette het. Rita Verdonk wilde zeker een taalpolitie. Rita
Verdonk was nu echt stapelgek geworden. De Friezen mochten wel oppassen, evenals
de Limburgers.

Wie is de politica Rita Verdonk en waarom zegt ze soms van die rare dingen - die
ze overigens ditmaal snel nuanceerde door vanuit Kenia te verklaren dat er géén
sprake was van een verbod op buitenlandse talen, noch van een plicht om
Nederlands te spreken op de stoep en dat er evenmin een taalpolitie zou komen.

Volgens een onderzoek van TweeVandaag, eind vorig jaar, scoorde Rita Verdonk het
hoogst op de vraag wie de beste minister van het kabinet was. Op de vraag wie de
sléchtste minister was, hoefde ze trouwens ook maar twee collega's voor te laten
gaan. Rita Verdonk is omstreden, is het minste wat je ervan kunt zeggen.

En, zeggen vriend en vijand, ze weet verdomd goed wat het volk wil horen.

'Het is heel goed dat ze de problemen van de straat tot de hare maakt', zegt de
Leidse hoogleraar politicologie Rudy Andeweg. 'Ik vind het alleen minder
wenselijk dat ze ook de oplossingsrichting van de straat kiest.'

'Verdonk weet precies wat de onderstroom in de samenleving denkt', zegt Adjiedj
Bakas, directeur van het Amsterdamse communicatie- en trendwatchbureau Dexter,
dat Verdonk regelmatig van advies voorziet. 'En ze weet ook hoe ze de
onderstroom moet raken. Ze is een briljante, pragmatische politica. Vergis je
niet.' Kan ook heel mooi flirten, zegt Bakas. 'Moet je maar eens op die ogen
letten!' Hij zou haar wel een andere kapper aanraden.

'Ze is een politica die zich laat leiden door de signalen van de burgers', zegt
Marcel Boogers, bestuurskundige aan de Universiteit van Tilburg. 'Van alle
politici leest zij vermoedelijk haar e-mails het beste. Ze is extreem gevoelig
voor wat de buitenwereld denkt. En er ís natuurlijk ook een hele grote groep in
de samenleving die het in veel dingen met haar eens is. Ze kiest heel duidelijk
voor de groep die haar steunt. En ze zwalkt niet.'

Eén nacht wakker

Toen ze nog een klein katholiek meisje was in de Utrechtse wijk Lombok, de
oudste van vijf kinderen, wilde ze missionaris worden in Afrika. Op haar 29ste
werd ze adjunct-directeur van de Scheveningse gevangenis. En via banen op de
ministeries van Justitie en Binnenlandse Zaken en een uitstapje naar de
consultancy, werd ze in mei 2003, ze was toen 47, minister voor
Vreemdelingenzaken en Integratie in het kabinet Balkenende II. Namens de VVD, de
partij waarvan ze een jaar eerder lid was geworden - daarvoor stemde ze op de
PvdA van Wim Kok.

Toen ze tot het ministerschap werd geroepen, lag ze één nacht wakker van
opwinding. In het stadion van FC Utrecht werden de trouwe supporters Ad en Annie
Verdonk tijdens de wedstrijd FC Utrecht-FC Twente door de stadionspeaker van
harte gefeliciteerd 'met hun dochter'.

Daarna was het al snel alsof Rita Verdonk eigenlijk altijd al minister was
geweest. En dat nog wel met een portefeuille die talloze voorgangers grijze
haren bezorgde - en Verdonk permanente persoonlijke bewaking vanwege alle
bedreigingen. Ze kleunde er van meet af aan stevig in, met ferme oneliners en
krachtige soundbites. Deze minister is geen softie, was de vaak herhaalde
boodschap. Het was afgelopen met de maakbare samenleving en tevens met het
gedoogbeleid. Punt. Uit. Trots verklaarde ze dat ze, wanneer ze als enige vrouw
aanwezig was bij een vergadering, ze door de voorzitter toch 'de enige kerel in
ons midden' werd genoemd.

Het integratiedebat te hard 'Vind ik niet. Je moet elkaar durven aanspreken op
zaken. Als ik met veertien imams in Soesterberg aan tafel zit, zeg ik: komt er
nog eens een vrouw bij'

Wat integratie eigenlijk is 'Om geïntegreerd te zijn, moet iemand in elk geval
de Nederlandse taal kennen en leven naar de Nederlandse waarden en normen.'

Allochtonen kregen van Verdonk te horen dat ze hun voortuintjes eens wat beter
moesten onderhouden. 'Want autochtonen storen zich aan verwaarloosde tuintjes.'
Verder moest het duidelijk wezen dat het niet de bedoeling was 'dat je een
gordijn met spijkers voor de ramen hangt'.

Pure territoriumdrift

Rita Verdonk is een politica met gevoelige sensoren voor het maatschappelijk
onbehagen. Maar, zegt een ambtenaar op haar ministerie, dat onbehagen is vaak
ook dat van haarzelf, dus bij het verwoorden ervan hoeft ze zichzelf geen geweld
aan te doen. 'Ze is een heel betrokken minister, die iets zegt omdat zij het zo
vindt', zegt partijgenote Ayaan Hirsi Ali. 'Ze is de politiek ingegaan, omdat ze
een aantal dingen niet goed vond.'

'Ze is doelgericht en daadkrachtig in het zoeken naar oplossingen', zegt een
justitie-medewerker. 'Ze zit heel erg op de voortgang van zaken.'

Als er íets is dat Verdonk voortdurend bewust lijkt te willen uitstralen, is het
wel daadkracht en de stellige overtuiging dat er weinig anders opzit dan háár
aanpak. Dat doet ze tot in de boezem van het kabinet. Daar bemoeit ze zich
nauwelijks met de onderwerpen buiten haar eigen portefeuille, maar wie dáár aan
komt, krijgt te maken met wat een collega-minister 'pure territoriumdrift'
noemt. 'Dan zegt ze: dat is míjn portefeuille!' En daar hebben de anderen zich
niet mee te bemoeien.

Van haar plannen om in Rotterdam het buitenlands op straat aan de orde te
stellen, was op het ministerie van Justitie niemand op de hoogte. 'Daarover
heeft ze met niemand overlegd. Daar nemen wij ook maar kennis van in de media',
zegt een hoge ambtenaar.

De verhouding met minister Donner van Justitie is een moeizame. Moreel gesteund
door haar populariteit onder de burgers, meet Verdonk zich regelmatig de rol van
de miskende partij aan. 'Ze kan er bijvoorbeeld moeilijk tegen dat 80 procent
van de ambtenaren op het ministerie voor Donner werkt.'

En als op maandagmorgen de twee bewindslieden op justitie hun wekelijkse overleg
voeren, en Donner arriveert tien minuten te laat, dan heeft Verdonk de
vergadering al gepikeerd geopend. Ook daar is haar boodschap: met mij moet je
niet sollen.

Zo stond ze ook op het podium op de Dam, waar ze op 2 november 2004 namens het
kabinet de duizenden mensen toesprak die daar bijeen waren gekomen vanwege de
moord op Theo van Gogh. Daar stond een kordate vrouw -of toch op zijn minst een
vrouw die heel erg graag kordaat wilde zijn. Theo ('Ik kende Theo! Ik kende Theo
steeds beter!') had het nog tegen haar gezegd: 'Rita, houd die rug recht!' Het
was feitelijk een hoogst ongepaste poging een die dag vermoorde man alsnog toe
te voegen aan haar referenties. En het toonde, behalve kordaatheid, ook twijfel
en onzekerheid.

En wellicht ook een slecht gevoel voor timing, een slecht gevoel voor de juiste
woorden op het juiste moment, tegen de juiste toehoorders.

'Ze is, met iemand als Remkes, een van de kabinetsleden met weinig
interculturele sophistication', zegt Jaap van Ginneken, politiek psycholoog en
communicatiedeskundige. 'Ze is niet vertrouwd met de implicaties van haar
opmerkingen binnen andere culturen.' En Verdonks neiging om de zaken klip en
klaar voor te stellen, liefst in een krachtige soundbite, leidt volgens Van
Ginneken 'tot generalisaties en gefantaseer over wonderlijke maatregelen'. Zoals
maar weer eens bleek in Rotterdam.

Van Ginneken: 'Ze probeert een stevige dame neer te zetten. Dat is legitiem.
Alleen worden zaken daardoor vaak te simpel voorgesteld. Wie in Nederland woont
moet Nederlands praten - dat is natuurlijk een opmerking waarachter zich
honderden valkuilen verschuilen. Zo simpel is het gewoon niet. Een minister kan
hooguit zeggen: we vinden het wenselijk dat inwoners van Nederland Nederlands
praten. De nuance is heel belangrijk, en een minister moet daarin voorop lopen.
In de verfijning van het taalgebruik, de nauwkeurigheid van de taal. Anders
loopt ze het risico het tegendeel te bereiken van wat ze beoogt. Dat mensen zich
nog meer terugtrekken op hun eigen groep, en in hun eigen taal.'

Daar kun je ook anders tegenaan kijken. 'Het is deels management by speech, wat
ze doet', zegt Adjiedj Bakas. 'Door haar duidelijke taalgebruik probeert ze een
sense of urgency te creëren. En die heb je nodig als je beleid wilt maken. Ze
zegt dingen die haar voorgangers te griezelig vonden. Watjesgedrag, vindt ze. En
als ze ergens een diepe minachting voor heeft, is het wel voor watjesgedrag. Ze
bedrijft turn around-management, en dat is heel moeilijk in de politiek. Ik denk
soms wel eens dat ze dat onderschat.'

Verdonk, zegt Bakas, hanteert in haar werk de walvismethode. 'Een walvis moet
regelmatig naar het wateroppervlak komen om te ademen en water te spuiten. Als
je hem even langer dan gewenst onder water zou houden, zou hij hoger spuiten.
Dat doet ze, met de allochtonen. Ze zegt: die zijn niet zielig. Ze werkt ze
misschien wel tegen, houdt ze even onder water, maar wel met de gedachte dat ze
daar groot en sterk van worden.'

En ze breekt volledig met het polderen, zegt Bakas. 'Dat is misschien wel de
grote betekenis van Verdonk. Dat ze een volledig nieuwe koers uitzet. Dat
gebeurt niet zo vaak.'

Juist daar kan Verdonk op de koffie komen, zegt bestuurskundige Boogers. Want
hoe je het ook wendt of keert, in Nederland heb je nu eenmaal veel actoren nodig
om succes te boeken.

'Die stijl van haar, handen uit de mouwen en geen kletspraatjes, keert zich op
zeker moment tegen haar. Je móet hier partners zoeken, voor je beleid. En dat
noemen we polderen. Ze zal coalities moeten smeden. Vooral omdat ze welbeschouwd
nog niet zo heel veel heeft bereikt.' Eén ding heeft Verdonk volgens Boogers
overigens wel klaargespeeld. 'Ze heeft het denken over migratie en integratie in
beweging gezet. Ook wanneer na de verkiezingen van 2007 een PvdA-minister deze
portefeuille krijgt, zal diens beleid onherroepelijk op dezelfde leest zijn
geschoeid. Dat is, politiek gezien, een knap resultaat.'

Vooral omdat Verdonk in haar beleid eigenlijk profiteert van het voorbereidende
werk van haar voorganger onder Paars, Job Cohen. Díe formuleerde de strenge
immigratiewetgeving die het aantal immigranten drastisch beperkte - hoe Verdonk
ook de indruk tracht te wekken dat het onder Paars maar een slap zootje gedogers
en andere halve zachten was. Rudy Andeweg: 'Dat is wel ironisch, eigenlijk. Dat
ze profiteert van het intensieve polderen van Cohen en zelf met háár methode nog
maar weinig écht voor elkaar heeft gekregen.'

Maar hoe zat het nou met die opmerkingen in Rotterdam, over de taal

'Dat was een mooie les uit het handboek populisme', zegt Andeweg. 'Fortuyn was
er ook goed in. Die les luidt: flink inzetten met je uitspraken. Dan oogst je
een storm van kritiek, die je juist populairder maakt bij het gewone volk. In de
discussie met je mede-politici kun je je uitspraken vervolgens weer nuanceren.
De aanvankelijke uitspraak krijgt toch altijd meer aandacht dan de latere
nuance.'

Minister Rita Verdonk voor Integratie en Vreemdelingenbeleid omarmde ruim een
week geleden de Rotterdamse gedragscode van het College van B & W. Daarin werd
voorgesteld geen andere taal op straat te spreken dan Nederlands. Het voorstel
was verre van nieuw, maar het feit dat een minister het een goed idee vond, gaf
het nieuws vleugels. Een kleine drie jaar geleden deed Michiel Smit van Nieuw
Rechts in de gemeenteraadsvergadering van 25september 2003 het voorstel de
campagne Spreek Nederlands te beginnen. In Rotterdam, zo stelde Smit, 'moet
iedereen op straat Nederlands praten.' Het voorstel werd door de gemeenteraad
verworpen

Minister Verdonk tijdens een bijeenkomst over de afschaffing van de slavernij in
het Amsterdamse Oosterpark op 1 juli 2005.

LOAD-DATE: January 28, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              140 of 148 DOCUMENTS



                                 de Volkskrant

                                January 28, 2006
                                    zaterdag

Pechtold krijgt 'ongekende schrobbering' van ministers;
Bewindsman zegt  'doel voorbijgeschoten' te zijn

BYLINE: Philippe Remarque

SECTION: Voorpagina; Pg. 1

LENGTH: 468 woorden

DATELINE: DEN HAAG


Minister Pechtold moest vrijdag door het stof na zijn opmerkingen over het
Haagse klimaat in  Opzij. Hij moet nog veel werk 'verrichten om de irritaties
weg te nemen'.

Een 'ongekende schrobbering', vindt een minister. 'Ik heb met de LPF veel
beleefd, maar zoiets heb ik nog nooit meegemaakt', zegt een andere bewindsman
achteraf. 'Er zijn veel zware woorden gevallen' , vertelt een derde.

Alexander Pechtold, nog maar tien maanden minister, kreeg vrijdag in de
ministerraad een enorme uitbrander. De sfeer in de Trêveszaal was ijzig, zei
vice-premier Zalm, die de vergadering leidde. In de persconferentie na afloop
gaf hij een ongebruikelijk openhartig verslag. 'Het is er heftig aan toegegaan.'

Al vaker was Pechtold openlijk afgeweken van de kabinetslijn. Maar door het
interview in Opzij voelen de collega-ministers zich 'op hun ziel getrapt', zoals
een van hen het noemt.

D66'er Pechtold vertelde Opzij dat het kabinet helemaal geen gezellig
vriendenclubje is. 'Het moet niet zo'n kleffe sfeer zijn van: we moeten toch met
z'n allen door een deur kunnen, want ondertussen zijn we vreselijker dan wie dan
ook. Achter elkaars rug om, ach, ach, ach, het is allemaal veel vuiler en
vunziger dan mensen denken.'

Pechtold kreeg er meteen van langs in afzonderlijke gesprekken, met premier
Balkenende en een reeks ministers. Ten slotte deelde Zalm hem mee dat hij
tijdens de ministerraad zou worden aangepakt. Pechtold had pech. Balkenende, die
volgens collega's moeite heeft met de vuist op tafel te slaan, was in
Oostenrijk. Brinkhorst, de enige partijgenoot, zat in Davos.

De vergadering begon meteen met het geval-Pechtold. Eerst sprak Zalm, toen de
helft van de ministers, in 'ongekend scherpe bewoordingen', zoals een betrokkene
zegt. Hoe kan het kabinet na deze vertrouwensbreuk verder Zalm moest af en toe
sussen.

En Pechtold Die bleef rustig, zeggen ingewijden. Hij trok het boetekleed niet
aan. Wel gaf hij na afloop voor de camera's toe dat hij zijn 'doel
voorbijgeschoten was'. Hij had de Haagse politieke cultuur aan de kaak willen
stellen, maar niemand persoonlijk willen beledigen.

Daarmee is Pechtold nog niet van de zaak af. 'Excuses, dat is te gemakkelijk',
zei Zalm. 'Dat zou ook niet goed zijn gevallen.' Pechtold moet een 'wat steviger
route volgen', want de verhoudingen zijn hierdoor 'geweldig verstoord', aldus de
vice-premier. Pechtold moet 'nog wat werk verrichten om de irritaties weg te
nemen'. Hij moet 'tijd investeren om de verhoudingen weer goed te krijgen'.

'Ik kan me niet voorstellen dat zoiets nog een keer kan gebeuren', zegt een
collega. Maar Pechtold zegt altijd dat hij in Den Haag vrij wil blijven
optreden. Gewone burgers steunen hem, denkt hij. Echte sancties heeft het
kabinet niet. Een Britse premier kan een minister wegsturen. In Nederland is dat
voorbehouden aan de Kamer.

LOAD-DATE: January 28, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              141 of 148 DOCUMENTS



                                 de Volkskrant

                                January 26, 2006
                                   donderdag

Davos kan leren van Bamako

SECTION: Forum; Pg. 11

LENGTH: 997 woorden


Als het World Economic Forum over globalisering een voorbeeld zou nemen aan het
World Social Forum is er veel gewonnen, meent Bas de Gaay Fortman.

In een boek getiteld Van Zanzibar naar Timboektoe wordt een tocht beschreven
dwars door Afrika, van oost naar west. De laatste etappe gaat per schip over de
Niger. Er komen soldaten aan boord die alle passagiers dwingen zich uit te
kleden en wat van waarde is af te staan.

Na het vertrek van die militairen is de reis nog niet hervat, of meteen wordt
het aan boord weer een en al gelach en gekakel. Het reisverhaal wordt besloten
met de constatering dat Afrikanen over een ongeëvenaard vermogen beschikken tot
levensvreugde temidden van tegenslag en narigheid.

Die onuitroeibare opgewektheid beheerste ook het World Social Forum (WSF) in de
zojuist afgesloten editie Bamako, de aan de Niger gelegen hoofdstad van Mali,
niet ver van Timboektoe. Dat is de mooie kant van Afrika, die grondtoon van
levensvreugde die ook in muziek en dans overheerst.

Tegelijk ging het daar natuurlijk ook over al wat somber stemt: die kennelijk
onuitroeibare roof van Afrika's natuurlijke rijkdom, de oorlogen, de hopeloze
jeugdwerkloosheid en de wijze waarop jongeren die hun geluk dan maar elders
willen zoeken, zich vastlopen op de hekken rond Fort Europa. In het stadion voor
de culturele manifestaties was een indrukwekkend kunstwerk te zien dat de enorme
afrastering rond de Spaanse enclave Melilla verbeeldde, met daarop tal van
zwarte figuurtjes in ijzerdraad die het moeten afleggen tegen de machtige
grensbewaking.

Bamako was de eerste van drie edities van het 'polycentrische' WSF 2006. Deze
week begint in Caracas de tweede wereldwijde ontmoeting van 'andersmondialisten'
en straks in maart - uitgesteld vanwege de aardbevingsramp - de derde
bijeenkomst in Karachi.

Bij alledrie gaat het om een gezamenlijke zoektocht door de niet-gouvernementele
wereld naar alternatieven in een tijd van groeiende ongelijkheid, armoede en
uitsluiting. Wat verschilt, is steeds de regionale context.

Gezien de ervaringen in Mali was dat polycentrisme een goede gedachte: het waren
Afrikanen zelf die de agenda bepaalden en naar aansprekende antwoorden zochten.
Natuurlijk kreeg het voor de strijd tegen 'het neoliberalisme' zo kenmerkende
ideologische jargon ook hier een stem, evenals de woede over politieke leiders
met enorme buitenlandse banktegoeden. Maar veel opvallender was de wijze waarop
Afrikanen zochten naar een visie op Afrika's toekomst.

Zo was het Panafrikanisme weer terug: één radio en tv-station voor heel Afrika,
complete economische integratie, en wegen en spoorwegen die dwars door en over
het hele continent lopen.

Het Forum vormde een levend bewijs van de noodzaak de door het kolonialisme
getrokken grenzen te overstijgen. Van de mensen die zich vanuit oostelijk en
zuidelijk Afrika vooraf hadden opgegeven, verschenen maar weinigen. In
francofoon Mali domineerden de Malinezen samen met andere franstaligen.

Bij het in Bamako gevoerde ontwikkelingsdebat stond de wereldhandel niet voorop;
wellicht niet verwonderlijk voor een continent dat zijn aandeel zag dalen van4
procent in de koloniale tijd tot nog maar 2 procent nu. Wel werd opnieuw met
nadruk gepleit voor echte kwijtschelding van de schulden en was er de roep om
een krachtige aanpak van de schaamteloze roof in de exploitatie van Afrika's
natuurlijke rijkdom. ('Hoe kan het toch dat wij de grootste natuurlijke rijkdom
bezitten en tegelijk het armste continent zijn', vroeg een deelnemer zich af.)

Gepleit werd voor ontwikkeling vanuit Afrika's eigen mogelijkheden, met als
basis juist diezelfde jongeren die nu bij gebrek aan werk het elders willen
zoeken. Voorop staan dan ook onderwijs en vorming, maar dan wel direct verbonden
met werk. Daartoe zal het politieke, economische en sociaal-culturele klimaat
moeten veranderen. Opmerkelijk was dat de eigen Afrikaanse cultuur niet als
louter rijkdom werd gezien, maar ook als belemmering voor eigen initiatieven.
Het individu verdient respect, niet alleen als lid van een groep maar ook vanuit
eigen waarde en waardigheid. Organisaties voor de mensenrechten zijn actief in
het hele continent, juist ook in de strijd tegen armoede.

Het World Social Forum is niet bedoeld voor het ontwerpen van een
gemeenschappelijk program voor de complete niet-gouvernementele wereld, maar om
ruimte te bieden voor uitwisseling van inzichten en ervaringen in het streven
naar vernieuwing van onderop en samenwerking in de inzet voor een eerlijke
mondialisering.

Aan die doelstelling beantwoordde Bamako volop. Treffend was de sympathieke
ambiance die de leiding van het Forum in Mali had weten te scheppen, met
volledige medewerking van de regering. Dat in tegenstelling tot de volledige
afgrendeling van de gewone vrouw en man die het World Economic Forum (WEF) in
Davos pleegt te kenmerken.

Toch zal dat WEF de komende dagen opnieuw de aandacht krijgen van de grote
mondiale media die het WSF, sinds dit in 2001 begon, heeft moeten ontberen.
Steeds meer draait die belangstelling om internationale beroemdheden, maar dat
bleef in Bamako beperkt tot Danielle Mitterrand, weduwe van de oud-president van
Frankrijk. Met haar luisterende instelling en spontane beschouwingen maakte zij
overigens wel indruk.

'Wat leren wij onze kinderen', vroeg ze zich af. 'Mooi zijn, rijk worden, zulke
dingen! Het gevolg is een steeds sterker gepolariseerde, zich gek concurrerende
en mensen uitsluitende wereld. Laten we daartegenover uitgaan van de hoop
waarmee elk kind, hoe arm ook geboren, ter wereld komt. In die hoop ligt de
basis voor een humane mondialisering.'

Het is een geluid dat misschien niet eens zo ver weg staat van het opmerkelijke
pleidooi dat de Nederlandse werkgeversvoorzitter Wientjes onlangs hield voor een
open, internationaal georiënteerde, tolerante en vooruitstrevende samenleving.
Als het echt gaat om open, eerlijke en tolerante mondialisering, dan kan Davos
direct aansluiten op Bamako.

Afrikaanse cultuur wordt ook gezien als een belemmering

LOAD-DATE: January 26, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              142 of 148 DOCUMENTS



                                 de Volkskrant

                                January 25, 2006

Wet Maatschappelijke Opsluiting (slot)

BYLINE: Evelien Tonkens

SECTION: Forum; Pg. 13

LENGTH: 844 woorden


Heropvoedingsgestichten en zorginstellingen zijn net concentratiekampen, stelde
de Amerikaans-joodse socioloog Ervin Goffman in 1961 in zijn boek Asylums. Net
als gevangenissen, kazernes en kloosters zijn het totale instituties:
instituties die het leven van mensen totaal beheersen doordat ze er alles
tegelijk doen: slapen, werken, eten en recreëren. Ze zijn weggesneden uit hun
oorspronkelijke omgeving en activiteiten en ontdaan van hun kleren en
bezittingen. Hun identiteit is hen daarmee ontnomen. Gevolg is dat hun bewakers
hen niet meer als medemensen herkennen en geen moeite ermee hebben ze als
onmensen te behandelen.

Iedereen die je langere tijd in een totale institutie plaatst, wordt gek, hoe
gezond hij ook was, stelde Goffman. Daarom moeten alle inrichtingen worden
opgeheven. Alle mensen moeten gewoon in de samenleving door elkaar heen wonen.
Dan zal vanzelf blijken dat de gekken zo gek nog niet zijn.

Goffmans analyse sloeg destijds in als een bom. Talloze Westerse geleerden en
zorgverleners zeiden het hem na. Ook in ons land werden de totale instituties
afgebroken of opengebroken. In het laatste geval werden er woningen en
voorzieningen als winkels, zwembaden en woningen voor 'gewone' burgers op oude
inrichtingsterreinen neergezet. (Alleen asielzoekers en Marokkaanse jongens
blijven we in gestichten wegstoppen: we vinden het blijkbaar niet zo erg als zij
gek worden.)

Toch wordt Goffmans radicale kritiek pas deze week in een wet omgezet: de Wet
Maatschappelijke Ondersteuning (WMO), waarover ik op 29 december op deze plaats
had beloofd iets positiefs te zeggen. Tot nu toe ontbrak een wettelijk kader
voor het beoogde integratiebeleid. En er werden wel veel maatregelen genomen,
maar die draaiden vooral om wonen, niet om de maatschappelijke participatie
waarop Goffman doelde. Honderdduizenden ouderen, verstandelijk gehandicapten en
psychiatrische patiënten zijn van inrichtingen verhuisd naar gewone wijken of
zijn nooit meer daaruit vertrokken. De zorg is ook meeverhuisd, die krijgen ze
nu thuis.

Maar echt meedoen in de samenleving - werken, sporten, vergaderen, winkelen - is
er nauwelijks bij. De WMO moet daarin verandering brengen. 'De WMO is een
participatiewet. Het gaat erom (. . .) dat je mensen die in een zwakke positie
verkeert, laat meedoen aan de samenleving', stelde staatssecretaris Ross recent
in Zorg en Welzijn.

Maar wat bedoelt de regering eigenlijk met meedoen Betaald werk
Vrijwilligerswerk Dagactiviteiten Hebben jongens en meisjes uit de Diamantbuurt
na schooltijd recht op hebben jongerenactiviteiten in hun buurt Het is een groot
vraagteken in de wet, die intussen wel het hele welzijnsterrein beslaat, van
jongerenwerk en ouderenzorg tot integratie van minderheden.

De WMO wordt pas een echte participatiewet als een recht op participatie erin
wordt vastgelegd. (Anders heeft het door de Tweede Kamer afgedwongen recht op
vervoer slechts betekenis voor mensen die al over contacten en activiteiten
beschikken - meestal lichamelijk gehandicapten.) Op welke participatie vinden we
dat burgers recht hebben Mijn voorstel: recht op betaald werk of, als iemand dat
niet aankan, vrijwilligerswerk of zinvolle dagbesteding - inclusief de
voorwaarden daartoe, zoals kinderopvang en gepast (openbaar) vervoer. Verder
recht op tijd te zorgen voor naasten en recht op deelname aan politiek en
vereniging, sport, cultuur en recreatie.

Ook moet het recht op participatie betekenen: activiteiten kunnen combineren.
Niet opgesloten worden in een ervan. Mantelzorg mag je dus nooit zo opslokken
dat je je baan moet opzeggen of dat je nooit meer vrije tijd hebt.

Hoe gemeenten deze rechten vormgeven, moeten ze zelf weten. Maar als ze
geschonden worden, kunnen burgers naar de rechter. Dementen die overdag niets te
doen hebben en daartoe vergeefs bij hun gemeente aankloppen, kunnen bij de
rechter dagactiviteiten afdwingen. Jongeren uit de Diamantbuurt die na school
nergens terechtkunnen, worden niet naar een heropvoedingskazerne gestuurd, maar
hebben recht op een jongerencentrum.

Onder druk van de Tweede Kamer komt er wel iets van een recht op zorg en vervoer
in de wet. Maar een recht op participatie is nergens te vinden. De wet is
daarmee een pijnlijk voorbeeld van de halfslachtigheid van bijna iedere
Nederlands decentralisatiepoging. Het rijk geeft vrijheid, maar stelt tegelijk
allerlei nieuwe verantwoordingseisen. Dit is staande praktijk in het onderwijs
en dreigt nu ook in de WMO. De rijksoverheid geeft zichzelf het recht gratis en
onbegrensd prestatiemetingen van gemeenten te eisen, zonder duidelijk vooraf aan
te geven waarop men moet presteren. Een perfect recept voor bureaucratische
geldverspilling.

In Scandinavië begrijpen ze wel wat decentraliseren is. De Zweedse Social
Services Act bijvoorbeeld beslaat slechts een paar A4tjes. De wet bepaalt alleen
wat - het hoe wordt aan de gemeenten overgelaten. Dat kan omdat er heldere
rechten en plichten in zijn geformuleerd. Zo moet de WMO ook. Alleen een helder
recht op participatie kan voorkomen dat dit onbedoeld de Wet Maatschappelijk
Opsluiting wordt.

LOAD-DATE: January 25, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              143 of 148 DOCUMENTS



                                 de Volkskrant

                                January 21, 2006

Hou op met wegen bouwen, de files lossen toch nooit op

BYLINE: Willem de Bruin

SECTION: het Betoog; Pg. 1

LENGTH: 1820 woorden


Mensen staan liever vast in de file  dan dat ze ander vervoer kiezen of bij hun
werk gaan wonen, constateert Willem de Bruin. Dus laat ze lekker stilstaan op de
weg, het is hun eigen keuze.

Wordt 2006 het jaar waarin Nederland definitief tot stilstand komt Dit voorjaar
begint Rijkswaterstaat met de uitvoering van de meest omvangrijke
wegwerkzaamheden ooit, wat gepaard zal gaan met een navenante toename van het
aantal files. Op zo'n tweehonderd plaatsen wordt niet alleen het wegdek
vervangen, maar worden ook extra rijstroken aangelegd en andere 'knelpunten'
weggenomen. Dit alles in de hoop het dreigende verkeersinfarct, waarbij
stilstaan de norm wordt en rijden de uitzondering, nog even voor te blijven.

Zal het helpen Misschien. Even. Een beetje. Het wordt daarom tijd voor een
andere benadering: leren leven met de files.

Minister Peijs van Verkeer weet als geen ander dat het vechten tegen de bierkaai
is. Niets doen is echter geen optie, aldus de minister, want dan staat Nederland
straks helemaal vast. 'Wie dan met de auto naar zijn werk moet, kan om 12.00 uur
weer omkeren en is dan voor het eten thuis', zei ze vorig jaar tegen dagblad
Trouw.

Maar waarom nog al die miljarden uitgeven als het uiteindelijk niet meer dan
uitstel van executie betekent Er is genoeg ruimte en natuur opgeofferd in een
land dat reeds de hoogste wegendichtheid van Europa kent. Laat los die illusie
dat als de wegen maar breed genoeg worden en die ene ontbrekende snelweg (langs
bijvoorbeeld het Naardermeer) wordt aangelegd we weer kunnen doorrijden.

Stel, er is een probleem dat dagelijks honderdduizenden mensen ongemak en
overlast bezorgt en de economie voor miljarden euro's schade berokkent. De
oorzaken zijn bekend uit ontelbare rapporten en beleidsnota's. We weten precies
wat er zou moeten gebeuren om de ongewenste ontwikkeling te keren. Toch gebeurt
het niet, of in zo'n afgezwakte vorm dat de effecten nauwelijks meetbaar zijn en
het probleem voornamelijk wordt verplaatst, fysiek en in de tijd. Geplaatst voor
de keuze is de oplossing ons de offers niet waard. De lusten wegen kennelijk
altijd nog op tegen de lasten. Is er dan eigenlijk wel een probleem

Passen we deze redenering toe op de files, dan opent dat een geheel nieuw
perspectief. Niks geen nieuwe wegen en extra rijstroken. De enige zekerheid die
het beleid van de afgelopen halve eeuw heeft opgeleverd is dat nieuwe en bredere
wegen nieuw verkeer generen.

Begin januari stelde de Verkeersinformatiedienst ten overvloede vast dat
bestrijding van de files steeds moeilijker wordt omdat de opstoppingen zich
gaandeweg verder over het land verspreiden. Los je het ene knelpunt op, dan
staat er binnen de kortste keer een paar kilometer verderop een nieuwe file.

'Blij dat ik rij'. Bondiger is het nooit samengevat. Ook al staan we steeds
vaker stil, zolang we het stuur in handen hebben, koesteren we de illusie van de
bewegingsvrijheid. Een illusie die de autofabrikanten graag in stand houden in
reclamespotjes waarin de bestuurders van de nieuwste modellen steevast de
schilderachtige weg door het idyllische landschap voor zich alleen hebben. En al
weten we dat de werkelijkheid op de A2 's ochtends om acht uur een andere is,
zonder dromen wordt het leven ondraaglijk. Bovendien, dankzij mobiele telefoon,
laptop en autoradio weten we de tijd in de file steeds beter te benutten. Files
Je went er aan, alle rituele klaagzangen ten spijt.

Filosofen, sociologen, economen - wie hebben zich inmiddels niet over de auto
gebogen Wie had gedacht dat de statusfunctie geen rol meer zou spelen op het
moment dat iedereen een auto heeft, en het simpele bezit ervan niemand meer
onderscheidt, is bedrogen uitgekomen. De SUV's en andere asobak-varianten die de
Nederlandse wegen in snel tempo onveiliger maken, laten zien dat de wedloop
doorgaat.

Hoe 'gewoon' een auto ook is geworden, het behalen van het rijbewijs is nog
altijd een soort rite de passage, het bewijs van volwassenheid dat de weg opent
naar vrijheid en onafhankelijkheid. Paradise by the dashboardlight, zong
Meatloaf al.

Geen product van de industriële revolutie heeft zo'n stempel gedrukt op onze
manier van leven, op de inrichting van onze steden, het landschap en de
economie. Het is dan ook niet verwonderlijk dat de auto behalve begeerte ook
haat en verzet oproept. Want in iedere autobezitter huizen twee zielen. We
prijzen ons gelukkig als we bij Ikea onze aankoop direct in de kofferbak kunnen
laden, maar we hebben spijt als we na twee uur in de file voor Zandvoort meteen
rechtsomkeert kunnen maken omdat nergens meer een parkeerplaats is, we genieten
als we in de vakantie over de gele weggetjes van de Michelinkaart rijden, maar
vervloeken de auto als we wandelend in het bos in plaats van stilte slechts het
lawaai van de snelweg horen. De auto is er, ook als we zouden willen dat hij er
niet was.

'Het mag sommigen wat radicaal klinken, maar ik geloof dat we het automobilisme,
of liever gezegd, het weergaloze, wereldwijde succes en de vernietigende kracht
van het automobilisme alleen kunnen begrijpen als we het vergelijken met het
fascisme, als we het niets ontziende, molochistische en totalitaire karakter van
het automobilisme herkennen als een informeel fascisme van alle dag. Vulgair
straatfascisme.' Deze krasse taal van H.J.A. Hofland in het Zaterdags Bijvoegsel
van NRC Handelsblad ging menig lezer destijds - juli 1989 - te ver, getuige de
boze ingezonden brieven. Nochtans maakte zijn verbale uitbarsting duidelijk dat
de dominantie van de auto zich niet in louter rationele termen laat beschrijven.

Wie het positiever wil zien, kan de auto beschouwen als het symbool van welvaart
en vooruitgang, als de triomf van het op individuele vrijheid gebaseerde
kapitalisme. Zo bekeken is de opmars van de auto mondiaal gezien een gunstig
teken, als we het broeikaseffect even negeren. Verkeersopstoppingen zijn
inmiddels inherent aan het leven in vrijwel alle grote steden van de wereld. Een
toename van het gemiddeld besteedbare inkomen in een land met 1 procent,
betekent een groei van het aantal auto's met 2 procent. Wie wil weten wat
hiervan het effect is, hoeft slechts naar China te kijken.

In veel rijke landen, Nederland niet uitgezonderd, groeit de bevolking nog maar
langzaam of helemaal niet meer. Wie daaruit de hoop put dat ook de files niet
meer zullen groeien, kan wel eens bedrogen uitkomen. Voorlopig neemt het aantal
huishoudens nog toe en daarmee het aantal verplaatsingen. Want het maakt een
verschil of een gezin van vier personen een auto bezit of vier alleenstaanden
ieder een eigen auto hebben. Bovendien beschikt nu reeds 20 procent van alle
huishoudens over meer dan een auto.

De Duitse socioloog Ulrich Beck introduceerde ooit het begrip Spagatfamilie,
waarbij woon- en werkplaats dankzij de auto definitief zijn gescheiden. Vader en
moeder wonen in zo'n geval in bijvoorbeeld Leidsche Rijn, maar vader werkt in
Amersfoort en moeder in Nieuwegein. Het openbaar vervoer, ja dat was er nog niet
toen ze daar als een van de eerste gezinnen kwamen wonen en voor je het weet ben
je gewend aan de auto. Bovendien wonen bijna alle vrienden en kennissen ook weer
ergens anders en dan hebben we het nog niet over het tennispark en de golfbaan -
uitsluitend per auto bereikbaar - en de school van de kinderen. Ze zouden best
met de fiets kunnen, maar toch brengen we ze liever omdat de weg te gevaarlijk
wordt gevonden vanwege al die auto's van al die andere ouders die hun kinderen
naar school brengen.

Het bizarre gevolg van de ontstuitbare verstedelijking in een land zonder een
echte grote stad - en een daarbij behorend hoogwaardig openbaar vervoer - is dat
alleen in de Verenigde Staten nog meer autokilometers worden gemaakt.

Vijf jaar geleden baarde de VROM-raad (de belangrijkste adviesraad van de
overheid inzake verkeer, ruimtelijke ordening en milieu) opzien toen zij het
kabinet adviseerde de strijd tegen de auto op te geven, omdat deze niet was te
winnen. Was die strijd dan ooit gevoerd Op papier zeker, maar in de praktijk

Het moet de autolobby worden nagegeven dat zij erin is geslaagd het beeld te
vestigen van een overheid die de hardwerkende burger zijn autootje misgunt. In
werkelijkheid was sprake van een vrijwel autonome groei van het snelwegennet en
het autopark, ongeacht de kleur van de zittende regering en de hoogte van de
benzineaccijns. Pas begin jaren negentig stokte de aanleg van nieuwe snelwegen,
niet omdat de overheid op de rem ging staan, maar omdat inmiddels bijna alle
denkbare wegen waren aangelegd. Het aantal auto's groeide ondertussen van 139
duizend in 1950 tot ruim 6,8 miljoen nu.

De VROM-raad heeft gelijk dat het geen zin meer heeft de auto uit het dagelijks
leven te willen terugdringen. Maar volgt daaruit de conclusie dat we de auto dan
maar ruim baan moeten geven Als files de prijs zijn die de middenklasse bereid
is te betalen voor een huis met tuin in suburbia, dan moet zij die maar betalen.
De economische schade voor de werkgevers valt kennelijk erg mee zolang bedrijven
elkaar blijven verdringen voor een locatie langs de snelweg. Veelzeggend is ook
het recente advies van het Ruimtelijk Planbureau om ons neer te leggen bij de
komst van megawinkels aan de rand van de stad, zodat we straks ook op zaterdag
gezellig in de file staan.

Onderzoek naar het verplaatsingsgedrag heeft een interessante wetmatigheid aan
het licht gebracht, bekend geworden als de Wet van Behoud van Reistijd. We
blijken bereid dagelijks ongeveer een uur aan de reis van huis naar werk te
besteden, een cijfer dat al honderd jaar niet is veranderd. Een snellere
verbinding betekent vooral dat we verder gaan wonen. Het betekent ook dat als de
files bij knelpunt A worden opgelost de file zich verplaatst naar knelpunt B.

Juist deze wet kan wel eens het meest probate middel tegen de files zijn.
Immers, hoe langer de files, hoe sneller het omslagpunt wordt bereikt en de
automobilist zal worden gedwongen zich af te vragen wat de vrijheid hem echt
waard is.

Dankzij telefoon en laptop benutten we de file steeds beter

De Nota Mobiliteit, die minister Peijs van Verkeer afgelopen najaar niet zonder
rumoer door de Kamer wist te loodsen, biedt ontnuchterende informatie. Het
wegverkeer groeit, zo is de verwachting, tot 2020 met 40 procent ten opzichte
van het jaar 2000. Het huidige wegennet kan, weinig verrassend, deze groei niet
aan. Op het hoofdwegennet zal de automobilist zonder maatregelen in 2020
tweemaal zoveel vertraging ondervinden als in het peiljaar 2000. Let wel, dit is
het landelijke gemiddelde. Files kosten geld, te vertalen in gemiste arbeidsuren
en verlies aan productiviteit. De totale kosten worden door het kabinet bij
ongewijzigd beleid geschat op 2,4 miljard euro in 2020. Alle investeringen in
nieuwe en bredere wegen hebben de files niet opgelost, integendeel. De vrijheid
van het autorijden gaat de burger boven het fileleed, concludeert Willem de
Bruin. Kunnen we niet beter ophouden files als een probleem te zien

LOAD-DATE: January 21, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              144 of 148 DOCUMENTS



                                 de Volkskrant

                                January 21, 2006

WANTROUWEN ROND EEN VRIJSTAAT

SECTION: het Vervolg; Pg. 26-27

LENGTH: 2821 woorden


> ACHTERGROND DE TOEKOMST VAN SCHIPHOL   Tot 1994 maakte niemand zich druk over
de ambitieuze groeiplannen van Schiphol. Intussen is de discussie over de
geluidsnormen een hoofdpijndossier geworden. Deze week presenteerde de commissie
Eversdijk zijn rapport. 'Niemand vertrouwt elkaar, niemand.' Door Sanne ten
Hoove en Bert Wagendorp

Soms komt het wantrouwen op een vroege woensdagochtend, om acht minuten over
half zeven, je huis binnenvallen. Zomaar, door de telefoon.

Of de journalist al heeft gehoord van het geheime convenant dat Schiphol heeft
gesloten met de Luchtverkeersleiding Nederland (LVNL) en het Nederlands Lucht-
en Ruimtevaartlaboratorium (NLR), betreffende de vorming van een kenniscentrum
dat zich moet gaan bezighouden met de het Nederlandse luchtruim.

Nee.

'Zijn ze toch weer iets aan het bekokstoven', zegt de stem aan de andere kant,
die toebehoort aan een zeer goed ingevoerde en kritische Schipholvolger en
tevens omwonende, zoals dat in de rapportentaal heet.

Het rapport-Eversdijk, waarin de regering wordt geadviseerd het buitengebied van
Schiphol streng tegen geluidsoverlast te gaan beschermen, is nog maar één dag
oud. De omwonenden zijn er voorzichtig blij mee. Maar, zegt de stem, ze zijn
zich bij Schiphol al aan het 'hergroeperen'.

'Alles weer weg', zegt de stem. 'Alles verloren. Hij is alweer aan het
terugslaan.'

'Hij' is Gerlach Cerfontaine, directeur van Schiphol en bijna de personificatie
van alles waartegen het omwonenden-wantrouwen zich richt.

'We moeten elkaar wantrouwen', laat Tennessee Williams een van de karakters in
Camino Real zeggen. 'Het is onze verdediging tegen verraad.' Maar rond Schiphol
lijken de acteurs al een stapje verder. In hun ogen heeft verraad het wantrouwen
juist gevoed.

'We kwamen direct een enorme mate van wantrouwen tegen', zei commissievoorzitter
Huib Eversdijk deze week bij de presentatie van zijn rapport Luid en duidelijk.
'Over en weer. Dus niet alleen tussen omwonenden en Schiphol. Ook tussen
Schiphol en de overheid en de overheid en de omwonenden. Er is zoveel
wantrouwen, dat alles wat je voorstelt een voedingsbodem ontbeert. Niemand
vertrouwt elkaar, niemand.'

Dat is niet fijn voor het overleg rond een hoofdpijndossier als dat van
Schiphol, dat in een sfeer van groot wederzijds vertrouwen en diep respect al
gecompliceerd genoeg zou zijn.

Waar komt het vandaan, het wantrouwen En waar leidt het toe

GroenLinks-Kamerlid Wijnand Duyvendak kent de geschiedenis van het wantrouwen.
Hij zag het de afgelopen tien jaar gestaag groeien. Toen hij zich als
actievoerder van Milieudefensie in 1993 voor het eerst op de luchthaven stortte,
was er geen vuiltje aan de lucht. Het grote publiek maakte zich niet druk over
de ambitieuze groeiplannen van Schiphol en het antwoord van Paars I daarop: de
aanleg van een vijfde start- en landingsbaan. 'Er was eerder sprake van
berusting', zegt Duyvendak. 'Schiphol was er altijd geweest en zou er altijd
blijven. Van verontwaardiging was geen sprake.'

Dat veranderde toen Milieudefensie in november 1994 het 'Bulderbos' plantte op
de locatie voor de vijfde baan. Een half jaar later bezetten tienduizend
demonstranten de terminal op Schiphol. 'Een van de grootste milieudemonstraties
ooit', zegt Duyvendak, die zelf niet meer van de buis was te slaan. Maar hoewel
de bezorgdheid groeide, was van regelrecht en openlijk wantrouwen jegens de
luchthaven nog steeds geen sprake.

Milieugrenzen

Volgens het GroenLinks-Kamerlid kwam daar in 1997 verandering in. In dat jaar
overschreed Schiphol voor het eerste de milieugrenzen. De toenmalige minister
van VenW Jorritsma besloot het door de vingers te zien, een reactie die in later
jaren door haar opvolgers werd nagevolgd. Duyvendak: 'Het is een feit dat er op
Schiphol nog nooit een milieugrens is gehandhaafd. Schiphol hoeft maar te kermen
en de regels worden veranderd.' Het beeld ontstond dat de luchthaven een
vrijstaat was die zich alles kon permitteren. Via een-tweetjes met het
ministerie van Verkeer leek de luchthavendirectie steeds weer aan het langste
eind te trekken.

Daar ergens moet het wantrouwen zijn geboren.

Bij veel omwonenden van Schiphol is dat wantrouwen zeven, acht jaar later bijna
cynisme geworden. Bij de mensen van het Platform Velsen Overlast Schiphol (PVOS)
bijvoorbeeld. Het ministerie van Verkeer en Waterstaat bood omwonenden van
Schiphol, binnen het kader van de Evaluatie Schipholbeleid, vorig jaar de
mogelijkheid met 'verbetervoorstellen' te komen. Tevens werd een Burgerpanel
ingesteld, om de grieven van onwonenden in kaart te brengen. Rob van den Brink
is voorzitter van het PVOS. Hij is interim-manager, en werkte eerder voor KLM en
Fokker. 'Ik zie graag een vliegtuig. Maar veertig achter elkaar wordt teveel.'
Zeker als je zit te barbecuen in de tuin.

Misschien, wil Van den Brink in een optimistische bui nog wel eens denken, is er
iets veranderd in de houding van Verkeer en Waterstaat. Misschien bedoelen ze
het goed met hun verbetervoorstellen-plan en Burgerpanel. 'Maar ik ben uitermate
op mijn hoede. Ik vraag me ook regelmatig af of het allemaal geen pr-strategie
is. En dat Schiphol uiteindelijk toch weer gewoon zijn zin krijgt.'

Ook de overheid droeg al vroeg haar steentje bij aan de groeiende argwaan.
Bijvoorbeeld door steeds weer aan wetten te sleutelen. Zo beperkte de
Planologische Kernbeslissing (PKB) Schiphol uit 1995 het aantal passagiers op
Schiphol tot 44 miljoen per jaar. Dat kon niet, vond de ambitieuze en
snelgroeiende mainport. Dat aantal beperkte de groei. De oplossing werd gevonden
in de veelbesproken 'dubbeldoelstelling', met de toverformule 'meer
vliegverkeer, minder overlast'. De nog aan te leggen vijfde baan moest daarvoor
zorgen en werd daarom trots 'milieubaan' gedoopt.

Maar er werden ondoorgrondelijke maten als Totaal Volume Geluid geintroduceerd
en meeteenheden begonnen door elkaar te lopen. Zelfs het beste jongetje van de
klas, PvdA-fractievoorzitter Melkert, raakte het overzicht kwijt. Hij klaagde
dat hij er 'horendol' van werd. 'En voor de gewone burger was het helemaal niet
meer te volgen', zegt directeur Klaas van Egmond van het Milieu- en
Natuurplanbureau (MNP). Bij de burger won de verdenking dat politici en
Schiphol-lobby hem zand in de ogen strooiden terrein.

Dat was slecht voor de nachtrust van de burger. Want het wantrouwen van de
burger jegens Schiphol en de overheid bepaalt voor vijftig procent de
geluidshinder die mensen ervaren, blijkt uit onderzoek van het MNP. Met andere
woorden: neem het wantrouwen weg en de klachten nemen met de helft af. Het
wantrouwen dat overheid en luchthaven zaaien, vergroot de problemen met de
onwonenden van Schiphol in hoge mate.

Dat is, zegt Klaas van Egmond, ook frustrerend voor Schiphol zélf. Want de
Nederlandse luchthaven steekt zeer gunstig af bij de meeste grote vliegvelden in
het buitenland, waar de overlast soms 'tientallen malen' erger is.

Maar de omwonenden zijn argwanend. In het gebiedje dat wél tegen overlast wordt
beschermd wordt het geluid berekend, in plaats van gemeten. Zodra een vliegtuig
op de radar verschijnt slaat de computer aan het rekenen. Er wordt gekeken naar
het type vliegtuig, de vlieghoogte, de windrichting, de snelheid, naar alles
eigenlijk wat het geluid kan bepalen. Er zijn zoveel variabelen dat je een
hooggeleerde expert moet zijn om de sommen te kunnen doorgronden.

Wantrouwen

Wat als bescherming was bedoeld, vormde zodoende nieuw voedsel voor wantrouwen.
Berekende de computer wel de werkelijke geluidsoverlast Moest geluid niet worden
gemeten en was het wel waar wat de technici zeiden, namelijk dat dat nog niet
kon

Oud-minister Netelenbos probeerde in 2000 onder druk van de Tweede Kamer een
einde te maken aan de discussie over meten en rekenen. Ze stelde een commissie
in onder leiding van de Delftse professor Guus Berkhout. Maar die kreeg ruzie
met haar - volgens hem werd hij gemanipuleerd - en gooide het bijltje erbij
neer. Dat zorgde voor een hernieuwd 'zie-je-wel' -gevoel bij de sceptici.

Berkhouts opvolger, oud-CDA-senator Eversdijk, bevestigde afgelopen dinsdag het
oude wantrouwen deels. Inderdaad overtreft het gemeten geluid het berekende.
'Omwonenden hebben acht jaar op die conclusie moeten wachten. Dat is lang', zegt
Van Egmond.

Hij wijst nog een oorzaak van veel onbegrip, woede en wantrouwen aan. Nieuwe
woningen tellen niet mee in de geluidsstatistieken. In alle sommen wordt
gerekend met woningaantallen uit 1990. Van Egmond: 'Leg dat maar eens uit aan
een bewoner van een nieuwe VINEX-wijk. U telt niet mee, want uw woning stond er
nog niet in 1990. Het wordt er niet geloofwaardiger op.'

De vijfde baan, nu Polderbaan genoemd, ging in de zomer van 2003 open. De
'milieubaan' bleek in werkelijkheid tot een verschuiving van de overlast te
leiden. In Amsterdam en Amstelveen werd het stiller, maar bewoners van
tientallen andere gemeenten als Castricum, Uitgeest en Velsen zagen tot hun
schrik opeens vliegtuigen laag overkomen. Sindsdien regent het klachten. Opnieuw
leek het alsof de overheid omwonenden voor de gek had gehouden.

En daarmee was de campagne 'Vergroot het wantrouwen' nog niet voorbij. Schiphol
droeg daaraan in 2003 nogmaals stevig bij door een rekenfout te maken. De
capaciteit van de Polderbaan werd te hoog ingeschat en die van de Zwanenburgbaan
te laag. Het gevolg: een daling van de capaciteit met 100 duizend vluchten. Om
dat rampscenario te voorkomen stelde de politiek in allerijl de normen bij.
Schiphol sprak zelf van dommigheid, maar omwonenden waren ervan overtuigd dat de
luchthaven expres een fout had gemaakt om de capaciteit te vergroten. Rond
Schiphol hebben complotdenkers vrij spel, omdat niemand kan uitleggen hoe de
berekeningen zijn gemaakt.

Volgens Wouter van Dieren gaat het hele luchthaven-dossier mank aan gebrek aan
objectiviteit, aan controleerbare wetenschappelijke feiten. Van Dieren houdt
zich al decennia lang bezig met vraagstukken van milieu en maatschappij, en is
directeur van het Instituut voor Milieu- en Systeemanalyse (IMSA).

Het ontbreken van objectieve gegevens geldt voor de werkelijke economische
waarde van Schiphol, maar ook voor het geluid. Omdat een behoorlijk meetsysteem
ontbreekt, zegt Van Dieren, en objectief controleerbare kennis dus ook, 'praat
je per definitie over niks'. Of in elk geval over verschillende zaken. Zoiets
voedt de argwaan.

Parlementsleden van VVD en PvdA vroegen Van Dieren in 2003 of híj geen manier
wist het wantrouwen tussen de gesprekspartners rond Schiphol weg te nemen. Van
Dieren had even daarvoor groot succes geboekt, door in de discussie over
gasboringen in de Waddenzee de de milieubeweging uit te schakelen. Hij had
precies gedaan waarvoor hij nu ook bij Schiphol pleitte: op objectieve
wetenschappelijke gronden keuzes maken.

Van Dieren: 'Ze dachten: hij heeft in de Waddenzee de milieujongens het zwijgen
opgelegd, misschien lukt hem dat bij Schiphol ook wel.' Maar de uitkomst van
objectivering, wist Van Dieren al bij voorbaat, zou bij Schiphol een andere zijn
dan in de Waddenzee. 'Ik heb direct gezegd: er komt iets uit dat jullie niet
willen.' Namelijk, dat de noodzaak van verdere groei van Schiphol op objectieve
gronden niet is hard te maken. Sterker: dat het best eens zo zou kunnen zijn dat
de kosten - die van milieu, gezondheid, infrastructuur en maatschappij
meegerekend - van het huidige Schiphol de baten verre overtreffen.

Schiphol-directeur Cerfontaine leek tijdens een gezamenlijk dineetje
geïnteresseerd in Van Dierens objectiveringsmissie. Cerfontaine, zegt Van
Dieren, is er nu eenmaal een meester in 'mensen de illusie te geven dat hij
meedenkt'. Maar aangezien hij ook 'bloedintelligent' is, wist Cerfontaine
onmiddellijk dat zijn bedrijf geen baat had bij Van Dierens wetenschappelijke
objectivering. 'Objectivering maakt de discussie minder ingewikkeld. Daar heeft
de luchtvaartsector geen belang bij. Die heeft meer baat bij vissen in troebel
water.'

Vorig jaar december hadden de negentien onwonendenplatforms een bijeenkomst met
de Schiphol-directeur, waarin gesproken zou worden over nieuw overleg tussen de
betrokkenen. Dat gebeurde op basis van een door Van Dieren ontwikkeld model.
Onder de aanwezigen heerste optimisme: Cerfontaine leek bereid mee te gaan in de
gedachte dat overleg op basis van harde feiten het beste was.

Andere gezicht

Maar de vergadering was nog niet begonnen, of Cerfontaine liet zijn andere
gezicht zien. Hij verklaarde het overleg best te willen voortzetten, maar dan
uitsluitend op de voorwaarde dat de platforms bij voorbaat akkoord zouden gaan
met een groei van het aantal jaarlijkse vliegbewegingen tot 600 duizend,
ongeveer 50 procent meer dan nu. Daarmee was het gesprek ook direct geëindigd.
De bewonersvertegenwoordigers, onder wie ook Rob van den Brink, stapten op,
woedend, verbijsterd, gefrustreerd.

Van Dieren: 'De door Schiphol gewenste uitkomst van het overleg stond dus al
vast. Óngelooflijk. Deed hij het wéér, voor de zoveelste keer. Hij doet niets
liever dan alles en iedereen de hele dag bespelen. Beslissingen neemt hij niet
langs publieke normen en waarden of vanuit de gedachte van maatschappelijk
verantwoord ondernemen. Het gaat om groei. Cerfontaine stelt er een geweldig
genoegen in iedereen steeds weer te slim af te zijn. En hij heeft voorlopig het
rijk alleen. De politiek geeft hem alle ruimte.'

En die is daarmee mede verantwoordelijk voor het groeiende wantrouwen jegens de
vrijstaat Schiphol. Van Dieren: 'Bij grote multinationals als Unilever en Shell
is alles transparant, maar bij Schiphol kom je er niet achter wat bijvoorbeeld
de drijvende kracht is achter de gedachte dat altijd moet worden doorgegaan op
de oude weg: groei. Schiphol is een geprivatiseerde stad zonder gemeenteraad.'

Zelfs de Evaluatie Schipholbeleid, een vermoedelijk nooit eerder vertoonde
exercitie in het analyseren en beoordelen van overheidsbeleid, leidt tot
wantrouwen. De enorme stapel rapporten die inmiddels is geproduceerd bezorgt
Kamerleden overuren, maar is voor de gewone burger helemaal niet meer bij te
houden. Olav Bijvoet, hoogleraar in ruste en actief in de Schipholdiscussie
vanuit zijn woonplaats Castricum: 'Er zijn zoveel rapporten, dat niemand er meer
een weg in vindt. Dat is tactiek. Als er een probleem is, wordt gewoon het
aantal rapporten vermenigvuldigd.' Bijvoet begint de hoop dat het ooit écht nog
eens wat wordt met het Schiphol-debat meer en meer te verliezen.

Marlies Havink is lid van het POVS in Velsen. Ook zij is sceptisch en zegt: 'Ik
moet constructieve voorstellen blijven doen. Moet blijven volhouden. Anders houd
ik niet meer van mezelf. Dat wil niet zeggen dat ik nog geloof dat het helpt.
Maar als ik niks doe, ben ik ook nog medeplichtig.'

De PVOS diende een uitgebreid verbetervoorstel in. Havink: 'Als door onze
verbetervoorstellen de overlast vermindert, betekent dat onder de huidige
omstandigheden dat Schiphol méér mag groeien. Want daarmee groeit de totale
geluidsruimte. Je zou dus kunnen zeggen: met onze voorstellen creëeren we onze
eigen strop.' Bij de platforms bestaat niet de indruk dat de verbetervoorstellen
erg serieus worden genomen. Van den Brink: 'Ik zie nog hoopvolle signaaltjes.
Maar in mijn achterhoofd houd ik er rekening mee dat alles in de prullenbak
verdwijnt. Nou ja, ik wil er niet al te cynisch over doen. Dankzij Schiphol
ontmoet je nieuwe mensen, ga je nog eens de kroeg in.'

In april wordt duidelijk waartoe de evaluatie van het Schipholbeleid heeft
geleid. Van den Brink: 'Zoiets kun je één keer doen. Wij zijn geen dissidenten
of querulanten. We zijn netjes. Maar we worden niet altijd netjes behandeld. Als
er straks uitsluitsel komt, en er verandert wéér niks, dan gaan we herrie maken.
Dan wordt het een oorlogsverklaring.' Van den Brink hoorde recentelijk hoe een
'zeer beschaafde, oudere heer' zich bereid toonde in dat geval 'de voortuin van
Cerfontaine om te gaan ploegen'.

'Wist je dat Schiphol plannen heeft om een binnenhaven te gaan graven', zegt de
stem aan de telefoon. 'Echt waar. Een binnenhaven aan de A4. Dat is toch te gek
voor woorden. Ze doen gewoon waar ze zin in hebben.'

'Ik zie graag een vliegtuig. Maar veertig achter elkaar wordt teveel'

Sinds oktober 2005 is het Schipholbeleid onderwerp van een uitvoerige evaluatie.
De vraag is of de huidige Luchtvaartwet voldoet. Er wordt getoetst of de
overlast die Schiphol veroorzaakt wordt beheerst en of de luchtvaart voldoende
mogelijkheden heeft om binnen de gestelde grenzen te groeien. Daarnaast worden
verbetervoorstellen van betrokkenen op hun haalbaarheid onderzocht. Het kabinet
wil komend voorjaar een lange-termijn-visie op Schiphol presenteren. De
staatssecretarissen Schultz (Verkeer) en Van Geel (Milieu) nemen in april een
besluit. Daarna komt in de zomer de Tweede Kamer aan bod. Een ingewijde denkt
dat Schultz helemaal niet uit is op grootschalige veranderingen. Volgens hem wil
ze haar 'nek niet breken' over een gevoelig dossier als Schiphol. Schiphol kan
binnen de huidige beperkingen nog minimaal twee jaar vooruit.

De Polderbaan bij Zwanenburg.

LOAD-DATE: January 21, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              145 of 148 DOCUMENTS



                                 de Volkskrant

                                January 16, 2006
                                    maandag

Wel of geen missie PvdA'ers zijn er niet uit;
Zorgvuldigheid voert de boventoon bij overwegingen om soldaten naar Uruzgan te
sturen; Srebrenica staat iedereen nog vers in het geheugen

BYLINE: Philippe Remarque

SECTION: Binnenland; Pg. 3

LENGTH: 832 woorden

DATELINE: DEN HAAG


Nu de Tweede Kamer eindelijk kan praten over de missie naar  Afghanistan, zijn
alle ogen gericht op de PvdA. Die partij is hard nodig voor het brede draagvlak,
maar twijfelt.

Moeten de Nederlandse soldaten naar Uruzgan of niet Het vergaat PvdA-Kamerlid
Staf Depla dezer dagen niet heel anders dan veel gewone Nederlanders. De ene dag
raakt hij enigszins overtuigd door een pleidooi voor de missie in de krant, de
volgende dag twijfelt hij sterk als hij beelden ziet van de moeilijke situatie
in Afghanistan.

Maar het verschil is dat Depla er binnenkort over moet stemmen. En zijn stem
doet ertoe. Zeker bij deze gevaarlijke missie, die tot in het kabinet omstreden
is, streven kabinet en regeringspartijen een bredere meerderheid na dan de
76zetels die zich nu al aftekenen voor uitzending. Dat kan alleen met de PvdA,
die 42 van de 150 Kamerzetels heeft. Het paaien van de sociaal-democraten is al
begonnen. Ze krijgen van VVD en CDA complimenten voor hun zuivere opstelling tot
nu toe.

'Ik neem de politiek doorgaans licht op, maar dit is een heel moeilijk besluit',
zegt Depla. 'Je moet iedereen recht in de ogen kunnen kijken. Het gaat om
mensenlevens.'

Tot nu toe heeft de PvdA zich onder de precieze leiding van
buitenlandwoordvoerder Bert Koenders niet laten verleiden al een oordeel te
geven over de missie. 'We hebben meer informatie nodig', zegt Koenders.
'Iedereen die al een oordeel kan geven op grond van wat nu bekend is, vind ik
knap.'

Zo heeft de Kamer nog geen inzage gehad in het beruchte rapport van de militaire
inlichtingendienst. Volgens de eerste berichten wordt de veiligheidssituatie
daarin als slecht beschreven. De PvdA wil het rapport lezen en tijdens de
hoorzittingen uitgebreid bespreken met de legerleiding en de militaire
inlichtingendienst.

Het kabinet heeft het over een groep van vijfhonderd Taliban-strijders in
Uruzgan. Als dat gewoon tegenstanders van buitenlandse interventie zijn, zou dat
heel goed beheersbaar zijn. Maar als ze bereid zijn tot zelfmoordacties zoals in
Irak, kunnen de Nederlandse soldaten nauwelijks van hun compound komen. Het
'Iraakse' soort aanslagen neemt toe in Zuid-Afghanistan. Dit weekeinde kwam nog
een Canadese Isaf-soldaat om het leven bij een zelfmoordaanslag.

De PvdA'ers staan in principe welwillend tegenover de NAVO-stabilisatiemissie in
Afghanistan. Het Westen moet zeker maken dat meisjes weer naar school kunnen en
dat de voedingsbodem voor terrorisme uit de weg wordt geruimd. Ook is het goed
dat er een alternatief voor de harde Amerikaanse aanpak komt.

De PvdA heeft tot nu toe voor alle interventies en missies in Afghanistan
gestemd. Behalve voor de recentelijke deelname van de Nederlandse commando's aan
de antiterreuroperatie Enduring Freedom van de Amerikanen. De partij keurt af
dat er Afghanen worden gearresteerd die zonder rechten in Guantanamo Bay
terechtkomen.

Boven de missie naar Uruzgan hangt het spook van Srebrenica: omdat het doel zo
goed was, werden de risico's in Bosnië destijds veronachtzaamd. Koenders, die
lid van de Srebrenica-onderzoekscommissie was, waarschuwt tegen een 'politiek
van goede bedoelingen'. Depla: 'het morele oordeel, dat we de Afghanen moeten
helpen, neemt nu de overhand. Maar het moet kans van slagen hebben. We moeten
leren van Bosnië.'

Er zijn PvdA-Kamerleden die zich voor de missie naar Uruzgan hebben
uitgesproken. Ook ex-minister van Buitenlandse zaken Max van der Stoel is voor,
en dat heeft invloed. Van de sceptici heeft er nog geen een absoluut oordeel
tegen geveld, zoals de fracties van D66 en SP. 'De meeste mensen zijn nog te
overtuigen, maar dan moet er wel een echt antwoord op de vragen komen', schat
Kamerlid Frans Timmermans. Diederik Samsom, behorend tot de linkervleugel,
benadrukt dat hij niet principieel tegen is.

Speelt het een rol dat een positief besluit van de PvdA volgens sommigen D66
ertoe kan brengen de regering op te blazen 'Je kunt het geloven of niet, maar
dat thema is bij onze besprekingen nog nooit opgekomen', verzekert Bert
Koenders. 'Je gaat geen mensen uitzenden als je niet denkt dat het verantwoord
is'. Al is het maar om de problemen waarvoor de PvdA dan later zelf zou komen te
staan, legt hij uit.

Eerst drie vragenDe PvdA wil drie vragen beantwoord zien voordat zij haar steun
kan verlenen aan de Nederlandse missie naar Zuid-Afghanistan. Is wederopbouw wel
mogelijk of moeten de soldaten vooral zichzelf verdedigen De PvdA wil weten wie
de ontwikkelingspartners zijn in Uruzgan, wat de politieke doelen ter plekke
zijn, hoe groot het gevaar van de Taliban-strijders is, hoeveel Australische
soldaten meedoen.  Hoe wordt de wederopbouw-missie gescheiden van de
antiterreuroperaties van de VS in Afghanistan De PvdA wil dat de Amerikanen ook
echt minder in het gebied opereren, zodat de Afghanen begrijpen dat de
Nederlanders voor iets anders komen.  Staat het hele kabinet wel achter de
missie Het is voor de PvdA een absolute voorwaarde dat ook de twee D66-ministers
akkoord gaan. Dat is volgens de fractie nog steeds onduidelijk.

LOAD-DATE: January 16, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              146 of 148 DOCUMENTS



                                 de Volkskrant

                                January 14, 2006

Keuzes maken: live aan de stamtafel van Kennis

SECTION: Kennis; Pg. 7

LENGTH: 336 woorden


Dagbladen, radio- en televisiezenders en reclamebureaus varen er wel bij,
dankzij de talloze paginagrote advertenties en luidruchtige spotjes. Maar de
gewone Nederlander is allang de weg kwijt in het oerwoud van alle mogelijkheden
bij het kiezen van een zorgverzekeraar, zoals deze maanden van iedereen wordt
gevraagd. De meeste mensen zit het studeren op polissen en pakketten nu eenmaal
niet echt in het bloed. En, benadrukken psychologen, eigenlijk het kiezen zelf
ook niet. We hebben een hekel aan keuzes, heet het.

Waar komt die aversie van kiezen vandaan Is de mens nu eenmaal van nature een
gewoontedier, wars van veranderingen Of is dat een gemakkelijk argument, dat een
vorm van brede geestelijke luiheid moet maskeren Waarom blijven we trouwens maar
vermoeden dat al die keuzes voor verzekeraars, stroombedrijven en
telefoonaanbieders in feite lood om oud ijzer zijn

In het eerste KennisCafé van de Volkskrant en debatcentrum Tumult kruisen
komende maandagavond in Utrecht een psycholoog en een econoom de degens over de
hedendaagse keuzeconsument. Wie is hij Hoe werkt hij

Econoom Joep Sonnemans van de onderzoeksschool Creed van de Universiteit van
Amsterdam bestudeert de rationaliteit en irrationaliteit van kiezende
individuen. Organisatiepsycholoog Bernard Nijstad van de UvA kreeg een grote
subsidie voor zijn onderzoek naar besluiteloosheid in organisaties. Hoe kijken
zij aan tegen de huidige keuzedwang En wat is de beste strategie in zo'n
situatie: niks doen, alles precies afwegen, of misschien zelfs snel intuïtief
gokken

Het KennisCafé, elke derde maandag van de maand over een actueel thema uit de
wetenschap of daarbuiten, wordt gepresenteerd door Martijn van Calmthout (chef
Kennis, de Volkskrant), daarin bijgestaan door Kennis-columnist Marcel Hulspas
voor de laatste ontwikkelingen in de wetenschap. Historicus Maarten van Rossem
(UU) ventileert een dwarse kijk op de dingen. En studenten van de Hogeschool
voor de Kunsten Utrecht vertonen maandelijks videokunst over het thema van de
avond.

LOAD-DATE: January 14, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              147 of 148 DOCUMENTS



                                 de Volkskrant

                                January 5, 2006
                                   donderdag

Het tij is gekeerd

BYLINE: Weert Schenk

SECTION: Voorkant; Pg. 13

LENGTH: 1927 woorden


Vanwege het verziekte leefklimaat riep de Amsterdamse politiecommissaris Ad Smit
de Bijlmer uit tot 'nationaal rampgebied'. Nu gaat het beter, constateert de
Volkskrant, die er meeliep met de politie en daar de komende tijd over bericht
in de reeks 'Standplaats politie Bijlmer'. Door Weert Schenk

Hij was net benoemd tot politiechef in de Bijlmer, toen hij een café met
drugsdealers binnenstapte. 'Ik ben Ad Smit', zei hij. 'Ik pik niets meer. Het is
oorlog.'

Dat maakte indruk.

De anekdote past goed bij de breedgeschouderde commissaris. Hij is een man van
lik op stuk - bereid tot overleg, maar aan lang praten heeft hij een hekel.

Als politiebaas voerde Smit van 1994 tot 1998 strijd tegen de torenhoge
criminaliteit in de Bijlmer. Hij zette speciale teams op voor de aanpak van
straatroof en de handhaving van de openbare orde. Na een periode in de
Amsterdamse binnenstad is hij sinds twee jaar, als districtschef in de
stadsdelen Oost en Zuidoost, opnieuw verantwoordelijk voor de Bijlmer.

De nu 53-jarige Smit woonde ook geruime tijd in de Bijlmer. Dat was vóór de tijd
dat de keurige, voor middenklassegezinnen bestemde wijk werd overspoeld door
Surinamers en Antillianen, die toen nog 'rijksgenoten' werden genoemd.

Er ontstond een multiculturele Bijlmer met meer dan 130 nationaliteiten. Door
hoge werkloosheid onder de bevolking en overbewoning van de flats verloederde de
buurt snel. De Bijlmer werd de wijk met de slechtste reputatie van Nederland. Ad
Smit verklaarde het eigenmachtig tot 'nationaal rampgebied'.

In 1995 nam de politie er meer dan twintigduizend aangiften op. Het magische
getal van tweeduizend straatroven werd geregistreerd, wat neerkomt op gemiddeld
bijna zes berovingen per dag. Het aantal auto-inbraken kwam uit op tienduizend.

Deze cijfers liggen nu aanzienlijk gunstiger. In 2005 waren er rond de
achtduizend aangiften, waaronder ruim zeshonderd voor straatroof en ongeveer
twaalfhonderd voor autokraak. Dat dit nog veel is, hoeft niemand Smit te
vertellen. En hij weet ook dat het er vermoedelijk meer zijn, omdat illegalen
vaak geen aangifte durven doen.

Maar het tij is gekeerd. Smit erkent dat dit niet alleen het werk is van de
politie. Het heeft ook geholpen dat politie, justitie en hulpverlening beter
samenwerken. En de grootste winst is behaald door sloop van de voor de Bijlmer
typerende hoogbouw, daar is iedereen het over eens.

De Bijlmer is opgegaan in het stadsdeel Zuidoost, waartoe ook de rustige wijken
Gaasperdam en Driemond behoren. Op de plaats van flatgebouwen met honderden
appartementen aan lange galerijen kwam overzichtelijke en beter te beveiligen
laagbouw. Koopwoningen trekken inmiddels een ander type bewoner aan.

Over misdaad in de Bijlmer wordt vrijwel niet meer gesproken. Maar moord,
doodslag, drugshandel, autokraken, straatroof, ripdeals, schietpartijen, moderne
slavernij, vrouwenhandel, oplichting: ook nu komen ze in de Bijlmer nog geregeld
voor.

Jonge agenten in de Bijlmer kijken al nergens meer raar van op. Een paar uur op
pad met de zogeheten noodhulp veroorzaakt een reeks ervaringen die gewone
burgers in een heel leven niet meemaken: het klemrijden van een auto met een
straatrover, een overvalalarm op de Diamantbeurs, de vondst van een kluis in een
sloot, de vondst van een tasje met een bivakmuts en twee plastic handboeien, het
openrammen van een deur waarachter twee dieven zich zouden hebben verscholen.

Een serie aanrijdingen deed zich voor omdat er geen pekel was gestrooid. Door de
gladheid gleed een surveillancewagen van de weg. Een man lag twee weken dood in
zijn flat. Er was een melding van iemand die onwel was geworden. Een chauffeur
van een lijnbus wilde niet verder rijden, omdat een passagier hem zou hebben
aangekeken 'alsof ik stront ben'.

Het behoort tot de dagelijkse routine van de diender in de Bijlmer. 'Pas als er
meerdere ernstige incidenten tegelijkertijd plaats vinden en het ook weer eens
onrustig is rond het voetbal in de Arena, dan willen we nog wel eens zeggen: het
was een onrustig avondje', typeert Ad Smit het politiewerk. Aan een oudere agent
vroeg een rechter eens of hij de menselijke ellende nog zag. Een
gerechtvaardigde vraag.

Ook de bewoners van de Bijlmer zijn gewend aan de ellende en de criminaliteit.
Een crimineel die een ruit breekt, een slapende junk in het portiek, politie die
met geweld een deur opent, een arrestatie midden op straat, een drugsdeal-
vrijwel niemand blijft er nog voor staan.

Burgers melden incidenten minder snel, merkt Smit. Dat kan te maken hebben met
onverschilligheid. Maar een mogelijke oorzaak is volgens hem ook dat bewoners in
het hele land niet meer rechtstreeks met hun eigen wijkteam kunnen bellen, maar
eerst door een callcenter moeten zien te komen.

Hoe dan ook, de politie hoorde pas na dagen dat iemand vanuit zijn auto
schietend met een automatisch geweer langs een flatgebouw was gereden. Onlangs
was er een schietpartij waarover de politie wel werd geïnformeerd. Op straat
lagen bloed en kogelhulzen, maar er was geen dader en geen slachtoffer.
Mogelijke getuigen zwegen.

Vier weken liep de Volkskrant mee met de politie in de Bijlmer. Veel agenten
zeiden: 'Het is hier dweilen met de kraan open.' Maar ze toonden zich niet
gefrustreerd of moedeloos. De een zei: 'Als we niet dweilen, overstroomt het.'
Een ander stelde: 'Het is een kwestie van lange adem.' Niemand zei liever in een
ander district te willen werken.

'Als we de Bijlmer met z'n vijftigduizend inwoners vergelijken met de townships
van Kaapstad, komen we goed weg', zegt Smit bij aanvang van een inspectietocht
door zijn district. 'Zet je het tegenover Den Helder of Breukelen, dan is het
hier Sodom en Gomorra.'

Al is het beter dan tien jaar geleden, het slechte imago blijft de Bijlmer
aankleven, zegt Smit. Het scheelt ook hoe je het gebied bekijkt: 'Je houdt van
de Bijlmer, of niet. Ik hou van de Bijlmer.'

Hij noemt het een 'godswonder' dat de bewoners die afkomstig zijn uit zoveel
verschillende landen en culturen zonder grote onderlinge spanningen samenleven.
'Het is toch geweldig dat die mensen elkaar accepteren', zegt Smit.

Tien jaar geleden begon de politiecommissaris zijn inspectie in de kelders van
de flatgebouwen, waar in de bergruimten zonder water, licht of gas driehonderd
verslaafden leefden. Dit fenomeen bestaat vrijwel niet meer. Wel zoeken
verslaafden en zwervers 's nachts onderdak in de trappenhuizen van de
flatgebouwen. De politie stuurt hen dagelijks weg, zegt Smit, omdat het voor de
bewoners anders onleefbaar wordt.

Smit rijdt nu eerst naar Heesterveld, een buurtje waar vooral Antillianen en
enkele zigeunerfamilies wonen. Het rond hoekige pleintjes gebouwde complex, dat
ooit een prijs won vanwege de futuristische architectuur, is volgens hem al
jaren een centrum van drugs en criminaliteit. 'Handhavers', zoals ambtenaren van
Bouw- en Woningtoezicht, komen er niet; de vuilophaaldienst alleen nog onder
begeleiding van de politie. Hier loopt een vreemde niet geheel zonder risico.

'Het veiligheidssteunpunt is ongeveer het enige adres zonder antecedenten', zegt
Smit. Geregeld zijn er confrontaties tussen bewoners en politie. De situatie in
Heesterveld is al geruime tijd onderwerp van bespreking tussen stadsdeelbestuur
en politie. De commissaris dringt aan op ingrijpen: 'Zoals het nu gaat, kan het
eenvoudigweg niet langer.'

Smit toont trots nieuwe buurten als 'de kleine K-buurt' en Ganzenhoef, alsof hij
ze zelf heeft gebouwd. Er zijn weinig plaatsen waar verslaafden en criminelen
zich kunnen ophouden. 'De nieuwbouw is een zegen.' Ook rijdt hij langs de Arena,
de poppodia, de woonboulevard en de kantoren, die de Bijlmer een nieuwe glans
geven.

De 'grote K-buurt', met flatgebouwen als Kraaiennest, noemt hij een verloren
gebied. Hier zijn veel drugspanden. In dit deel van de Bijlmer zit ook
georganiseerde criminaliteit, een zware kluif voor de wijkteams van de politie.

'Poephuizen', waar drugskoeriers hun bolletjes moeten afleveren, zijn er ook.
Vorig jaar werden in Zuidoost vijf doden aangetroffen. Een bolletje in de maag
was geknapt. 'Als oud vuil worden ze gedumpt', zegt Smit.

Drie lijken lagen in portieken van flatgebouwen. Ook was een dode
bolletjesslikker neergelegd voor de hoofdingang van het Academisch Medisch
Centrum. 'Om de identificatie gemakkelijk te maken, hadden ze voor ons zijn
paspoort tussen de knopen van zijn overhemd gestoken.'

Er is zoveel meer mis in de Bijlmer waaraan de politie te pas moet komen. Zoals
de gebruikersruimten, waar uitgemergelde verslaafden en dealers rondhangen, en
de vele bedelaars die in winkelcentrum De Amsterdamse Poort de klanten wegjagen.
Er zijn illegale cafés en eethuizen voor Ghanezen en Nigerianen, die gedoogd
worden.

Naar schatting van buurtregisseurs wonen in de Bijlmer duizenden illegale
vreemdelingen, vooral afkomstig uit Ghana en Nigeria. Velen wonen met meer dan
acht mensen in een flat. In de ergste gevallen verblijven er zestien in een
huis. Een illegaal betaalt minstens 250 euro voor een matras. Hoe komen ze aan
dat geld, vragen agenten zich af. 'Met gewoon werk lukt het niet hun verblijf te
bekostigen. Soms krijgen illegalen voor een dag werken niet meer dan tien euro.'

Hoewel vermoed wordt dat illegale Ghanezen en Nigerianen zich bezig houden met
fraude en oplichting, komen ze weinig in aanraking met de politie.
Buurtregisseurs vrezen dat de Afrikaanse jeugd wel een probleemgeneratie wordt.
Er zijn al aanwijzingen dat deze kinderen stelen en drugs gebruiken.

En dan zijn er nog de snorders, de illegale taxichauffeurs, samen 'de motor van
de Bijlmer-economie'. Vaak helpen zij de straatrovers en de drugsdealers snel
weg. Na een aantal berovingen komen officiële taxichauffeurs liever niet meer in
de Bijlmer.

Toch is het straatbeeld er veranderd, rustiger geworden. Er klinken geen
fluitjes meer als de politie nadert. De ellende concentreert zich op enkele hot
spots. 'In de Bijlmer hebben we het dieptepunt gehad', zegt Smit. 'Op de schaal
van nul tot tien zitten we nog niet op een zeven-min, maar een drie is te laag.'

Smit voorspelt dat de Bijlmer binnen tien jaar 'een normaal, gezellig
woongebied' is, zelfs 'een van de mooiste en rustigste wijken van Amsterdam'.
Dat moet ook, zegt hij. 'Als het weer fout gaat, komt voor de Bijlmer geen derde
kans.'

Dweilen met dekraan open 'Als we niet dweilen,overstroomt het',zegt een agent

De Bijlmer ligt in het Amsterdamse stadsdeel Zuidoost, ingeklemd tussen Diemen
en Weesp. In de Bijlmer wonen vijftigduizend mensen; heel Zuidoost, waartoe ook
de rustige wijken Gaasperdam en Driemond behoren, telt ruim 86duizend inwoners.
De Bijlmer moest ooit de stad van de toekomst worden, waarin wonen, werken,
verkeer en recreatie ruimtelijk gescheiden waren. Er zouden dertienduizend
woningen in honingraatvormige complexen van elf lagen hoog worden gebouwd. Het
ging mis met de Bijlmer toen de middenklasse, waarvoor de woningen bestemd
waren, liever bleek te wonen in huizen met een tuintje, in steden als Hoorn,
Alkmaar en Almere. Naar de Bijlmer kwamen vervolgens veel immigranten, die
veelal arm waren en werkloos. Drugsgebruik en bijbehorende criminaliteit namen
hand over hand toe. Toen bleek hoe de bouw van de Bijlmer de sociale
onveiligheid in de hand werkte. In het stadsdeel Zuidoost werken ongeveer 250
politiemensen in de wijkteams Flierbosdreef, Ganzenhoef en Remmerdenplein. Ze
maken deel uit van de regiopolitie Amsterdam-Amstelland, die de gemeenten
Amsterdam, Amstelveen, Diemen, Uithoorn en Ouder-Amstel omvat, een gebied waarin
ruim 900duizend mensen wonen. Het korps heeft 6.016mensen in dienst, onder wie
1.500studenten die een vierjarige opleiding volgen.

LOAD-DATE: January 5, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved

                              148 of 148 DOCUMENTS



                                 de Volkskrant

                                January 4, 2006
                                    woensdag

Volkswagen is nieuwe auto Jan Modaal

SECTION: Economie; Pg. 9

LENGTH: 200 woorden

DATELINE: AMSTERDAM


De 35 jaar durende hegemonie van het automerk Opel in Nederland is voorbij.
Concurrent Volkswagen heeft Opel vorig jaar verdrongen van de eerste plaats op
de ranglijst van populairste automerken in Nederland. Waarmee Nederland 'Opel
Kadett-land' af is.

Het verschil tussen Volkswagen en Opel is klein. VW heeft 44.922auto's
(+5,8procent) op kenteken gezet. Opel sloot af op 44.479auto's (-10,8 procent),
zo meldden dinsdag de brancheorganisaties RAI Vereniging en Bovag.

Van de meestverkochte VW, de Golf, werden in het jaar 2005 16.349exemplaren
afgeleverd. Dat overstijgt de Opel Astra - het succesnummer van Opel en destijds
de opvolger van de Opel Kadett - met bijna tweeduizend auto's. De verkoop van de
Astra steeg echter wel met ruim 1500 auto's naar 14.520 stuks.

De totale autoverkopen daalden met 3,8 procent. Er werden 465.196 personenwagens
ingeschreven tegen 483.745 in 2004. Opvallend is de slechte prestatie van Fiat
(-26 procent) en de Franse automerken. Goedkope Koreanen zijn juist in opmars.
De kleine en dure automerken deden het in 2005 wel goed. Aston Martin zag de
verkoop van de peperdure wagens bijna verdrievoudigen naar 45 exemplaren.
Landrover verkocht 600 extra wagens op 1643.

LOAD-DATE: January 4, 2006

LANGUAGE: DUTCH; NEDERLANDS

PUBLICATION-TYPE: Krant


                       Copyright  2006 PCM Uitgevers B.V.
                              All rights reserved
